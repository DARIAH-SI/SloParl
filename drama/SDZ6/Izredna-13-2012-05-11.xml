<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Izredna-13-2012-05-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E98C02AFC83ED0E5C1257A130046A9BA</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=E98C02AFC83ED0E5C1257A130046A9BA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-13-2012-05-11.DZ" n="13">
               <name>Izredna</name>
               <date when="2012-05-11"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-13-2012-05-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 13. izredne seje</stage>
            <stage type="chairman">Sejo sta vodila predsednik Državnega zbora dr. Gregor Virant in podpredsednica
            Renata Brunskole.</stage>
            <stage type="time">Seja se je začela ob 9. uri. </stage>
            <sp xml:id="SDZ6-Izredna-13-2012-05-11.sp1">
               <speaker>PREDSEDNIK DR. GREGOR VIRANT:</speaker>
               <p>Spoštovane kolegice in kolegi, gospe in gospodje!</p>
               <p>Nadaljujemo 13. izredno sejo Državnega zbora.</p>
               <p>Obveščen sem, da se današnje seje ne morejo udeležiti: mag. Melita Župevc, Janja
               Klasinc, Roberto Battelli in Jakob Presečnik. Lepo pozdravljeni!</p>
               <p>Nadaljujemo prekinjeno 3. točko dnevnega reda – Predlog zakona za uravnoteženje
               javnih financ, nujni postopek. Ostali smo pri 1. členu. Nadaljujemo razpravo o 1.
               členu in dveh amandmajih, amandmaju Poslanske skupine Pozitivne Slovenije in
               amandmaju poslanskih skupin koalicije k 1. členu.</p>
               <p>Od včeraj je še nekaj poslank in poslancev prijavljenih k razpravi.</p>
               <p>Prva ima besedo dr. Andreja Črnak Meglič.</p>
            </sp>
            <sp xml:id="SDZ6-Izredna-13-2012-05-11.sp2">
               <speaker>DR. ANDREJA ČRNAK MEGLIČ (PS SD):</speaker>
               <p>Hvala lepa. Kolegice in kolegi, lepo pozdravljeni ob koncu tega napornega delovnega
               tedna!</p>
               <p>Uvodoma bi začela tako: včeraj smo imeli priložnost slišati, da Slovenija stopa na
               pot nove razvojne paradigme, kjer se bo uveljavila večja odgovornost za razvoj. In to
               smo imeli priložnost slišati iz ust največje koalicijske stranke, tiste stranke, za
               katero se bomo dobro spomnili, kako zelo močno je asistirala pri rušenju sistemskih
               reform, ki jih je pripravljala vlada Boruta Pahorja. Mar je res treba, da vam to
               ponavljam, da če bi bile sistemske reforme v lanskem letu izvedene, ne bi bilo treba
               s tako ostrimi varčevalnimi ukrepi razburjati naših ljudi in zategovati njihovega
               pasu?</p>
               <p>Zakaj v Poslanski skupini SD nasprotujemo temu varčevalnemu paketu – zato, ker je
               napačno usmerjen. Tudi sami smo poudarjali in se zavedali tega, da je treba
               pripraviti določene prihranke, in ponudili tudi predlog, kako do teh prihrankov
               priti, čeprav seveda vi to zavestno negirate. Dejstvo je, da smo te prihranke želeli
               graditi na način... / oglašanje iz dvorane/</p>
               <p>Gospod predsednik, ali lahko utišate kolegice in kolege? Res me motijo.</p>
            </sp>
            <sp xml:id="SDZ6-Izredna-13-2012-05-11.sp3">
               <speaker>PREDSEDNIK DR. GREGOR VIRANT:</speaker>
               <p>Ja, prosil bi, da prisluhnete kolegici in se malo umirite. Hvala.</p>
            </sp>
            <sp xml:id="SDZ6-Izredna-13-2012-05-11.sp4">
               <speaker>DR. ANDREJA ČRNAK MEGLIČ (PS SD):</speaker>
               <p>... da smo naš program naravnali tako, da se uravnoteži varčevalni del z vlaganji v
               razvoj in za zagotavljanje socialne varnosti. Namreč, ne smemo pozabiti, kaj je
               pravzaprav vzrok tega stanja, v katerem se nahajamo. Mi kar... Zgodovinski spomin je
               poniknil. Kdo je povzročil to krizo? Banke in prekomerno zadolževanje gospodarstva!
               Kdo je prvi reševal to krizo? Država, državni sektor in breme tega zdaj želimo
               porazdeliti predvsem na tiste najbolj občutljive. To je resnica tega.
               Neuravnoteženost tega paketa, ki ga pripravljate, se še v največji meri kaže v
               antirazvojni naravnanosti. Sektor, po katerem posegate v največji meri, je sektor
               izobraževanja in razvoja. Dejstvo je, da tako kot vas opozarjajo akademiki, s tem
               sloganom varčevanja v tem sektorju, v katerega je Slovenija v našem mandatu bistveno
               povečala vlaganja, zavedajoč se tega, da je to pravzaprav možnost kvalitetnejšega
               izhoda iz krize in prestrukturiranja našega gospodarstva, smo povečali vlaganja na
               2,49 % BDP, medtem ko se sedanja vlaganja znižujejo na 2,13 % – nismo še vsega
               dokončno izračunali.</p>
               <p>Dejstvo je, da se s temi ukrepi predvsem na področju visokega šolstva, tukaj se moram
               strinjati z dr. Godino, uničiti kritično maso mislečih v naši družbi in vzpostaviti
               sistem zasebnega šolstva. Zelo me žalosti, da sta frontmana tega, te razgradnje
               sistema prav dva doktorja znanosti z javnih univerz.</p>
               <p>Da nadaljujem, poudarili smo, da je paket neuravnotežen. Čeprav se neprestano
               sklicujete na to, da paket ne bo prizadel najbolj ranljivih, se bom navezala na
               včerajšnje besede gospoda Jazbeca in gospe Hercegovac – ali se zavedate, kaj bomo
               storili s posegi v javno zdravstvo? To je tisti del paketa, ki bo najbolj prizadel
               najbolj ranljive in seveda že nakazuje tudi smer bodočih zdravstvenih reform.</p>
               <p>Pa začnimo z 2. členom. V drugem členu zmanjšujete prispevek sredstev iz obveznega
               zdravstvenega zavarovanja za zagotavljanje zdravstvenih storitev. To avtomatično
               pomeni prenos...</p>
            </sp>
            <sp xml:id="SDZ6-Izredna-13-2012-05-11.sp5">
               <speaker>PREDSEDNIK DR. GREGOR VIRANT:</speaker>
               <p>Se opravičujem, kolegica Črnak Meglič, razpravljamo o 1. členu in amandma k 1. členu,
               ne o drugem...</p>
            </sp>
            <sp xml:id="SDZ6-Izredna-13-2012-05-11.sp6">
               <speaker>DR. ANDREJA ČRNAK MEGLIČ (PS SD):</speaker>
               <p>Ja, je to na splošno. Govorim o zdravstvu. Govorim o zdravstvu.</p>
            </sp>
            <sp xml:id="SDZ6-Izredna-13-2012-05-11.sp7">
               <speaker>PREDSEDNIK DR. GREGOR VIRANT:</speaker>
               <p>Bi se držali kar člena, o katerem razpravljamo, prosim.</p>
            </sp>
            <sp xml:id="SDZ6-Izredna-13-2012-05-11.sp8">
               <speaker>DR. ANDREJA ČRNAK MEGLIČ (PS SD):</speaker>
               <p>Poglejte, tudi včeraj se nismo držali...</p>
            </sp>
            <sp xml:id="SDZ6-Izredna-13-2012-05-11.sp9">
               <speaker>PREDSEDNIK DR. GREGOR VIRANT:</speaker>
               <p>Ja, ampak danes se pa bomo. Oprostite, danes se pa bomo, res.</p>
            </sp>
            <sp xml:id="SDZ6-Izredna-13-2012-05-11.sp10">
               <speaker>DR. ANDREJA ČRNAK MEGLIČ (PS SD):</speaker>
               <p>A res? A to spreminjate glede na to, kdo kaj govori?</p>
            </sp>
            <sp xml:id="SDZ6-Izredna-13-2012-05-11.sp11">
               <speaker>PREDSEDNIK DR. GREGOR VIRANT:</speaker>
               <p>Ne.</p>
            </sp>
            <sp xml:id="SDZ6-Izredna-13-2012-05-11.sp12">
               <speaker>DR. ANDREJA ČRNAK MEGLIČ (PS SD):</speaker>
               <p>Potem bi morali tudi včeraj svoje kolege ustavljati.</p>
               <p>Oprostite, gospod predsednik, odločno protestiram, in želim, da ste načelni do vseh
               enako. Dovolite.</p>
            </sp>
            <sp xml:id="SDZ6-Izredna-13-2012-05-11.sp13">
               <speaker>PREDSEDNIK DR. GREGOR VIRANT:</speaker>
               <p>Poglejte, včeraj ni bilo primera, da bi kdo razpravljal o drugem členu kot o tistem,
               ki je bil na mizi v razpravi, vsaj ne, ko sem jaz vodil sejo. Takega primera ni bilo.
               Če bi bil, bi me lahko opozorili. Zato bi vas res prosil, držite se 1. člena, ker o
               njem razpravljamo. Drugače nam od poslovnika nič ne ostane.</p>
            </sp>
            <sp xml:id="SDZ6-Izredna-13-2012-05-11.sp14">
               <speaker>DR. ANDREJA ČRNAK MEGLIČ (PS SD):</speaker>
               <p>... in o 1. členu. Hvala lepa, gospod predsednik.</p>
               <p>Govorimo o vseh – koliko jih je zdaj – 39 zakonih, tudi o zakonu o zdravstvenem
               zavarovanju. Če dovolite, bom nadaljevala.</p>
               <p>S tem posegom prenašamo povečan del bremena na dopolnilno zdravstveno zavarovanje. Že
               bela knjiga o zdravstvu, ki jo je še pisal dr. Keber, je zelo jasno poudarila, da
               ravno zaradi dopolnilnega zdravstvenega zavarovanja Slovenija sodi med države z
               najmanj pravičnim zdravstvenim sistemom na svetu in da – zdaj smo ugotavljali tudi v
               gradivu, ki nam ga je pripravil Umar –, se povečuje delež prostovoljnega
               zdravstvenega zavarovanja že pred uvedbo te spremembe, sedaj se bo ta delež še
               povečal. Na koga pade največje breme? Največje breme pade na najbolj revne. To se
               pravi, namesto 24 evrov premije bodo plačevali 28 evrov premije. To v njihovih
               dohodkih pomeni 8 %, v naših dohodkih pa 1 % – a ne? To je tista razlika, o tem mi
               govorimo, zato pravimo, da pada po najrevnejših.</p>
               <p>Druga sprememba. Znižanje nadomestil v času bolniške. Res je, dosegli ste kompromis s
               sindikati na dveh pomembnih točkah, to pozdravljam, pa vendar je treba vedeti, da 80
               % nadomestil za bolniško gre za običajne bolezni, ki jih preživljamo navadni
               smrtniki.</p>
               <p>Dejstvo je, da je absentizem v Sloveniji tako kot v vseh državah, ki se srečujejo s
               krizo, velik problem, smo na petem mestu po absentizmu. Samo način, kako se lotevamo
               reševanja tega problema, je napačen. Lotevamo se ga na način zmanjševanja nadomestil,
               pri čemer vemo, da eden ključnih problemov v naši državi postaja prezentizem, to se
               pravi prisotnost bolnih, oslabelih ljudi na delovnem mestu, preden so preživeli
               bolezen. Strokovnjaki vam ponujajo način, kako reševati ta akuten družbeni problem;
               pa vendar – ne! Posegamo po ukrepih, ki bodo zopet najbolj padli po najrevnejših,
               tistih, ki si ne bodo mogli privoščiti izpada nadaljnjih 10 % svojih mesečnih
               dohodkov.</p>
               <p>Druga točka. Neuravnotežen je tudi z vidika obremenjevanja srednjega sloja. Nikoli si
               nisem mislila, da bova z gospodom Primcem tako enoglasno govorila o antidružinski
               politiki te vlade. Dejstvo je, ta politika je antidružinska in največje breme krize,
               bom rekla, med družbenimi skupinami prevaljuje na mlade družine. Res je. Tudi tukaj
               ste dosegli kompromise, jih pozdravljamo, še zlasti pozdravljamo kompromis, ki upam,
               da je nastal tudi na podlagi naše intervencije, da se pač ne zamejuje najvišje
               porodniške na 1,5 % povprečne plače. Vendar ni je države v Evropi, gospe in gospodje,
               ki bi družinsko politiko izbrala za arzenal, na katerem bo ustvarjala prihranke.</p>
               <p>Zato bi še enkrat nekako pozvala, da vsi skupaj premislimo, ali ne bi sprejeli še
               dodatnih amandmajev. Opozorila bi na amandma Pozitivne Slovenije, ki govori, da se
               vsaj za eno leto zamakne izvajanje ukrepov, na drugi strani pa tudi o tem, ali je
               resnično potrebno, da nadomestilo v času starševskega dopusta znižujemo do trenutka,
               ko se bo bruto domači proizvod dvignil na 2,5 %. S tem ukrep, ki je bil v začetku
               planiran kot začasen ukrep, prolongirate najmanj na srednjeročno obdobje, in
               verjemite mi, skoraj prepričana sem, da se na 100 % porodniške ne bomo več
               vrnili.</p>
               <p>Zanimivo. Če primerjamo, ko govorimo o bremenitvah posameznih družbenih slojev.
               Predlog, ki smo ga predlagali v Poslanski skupini Socialnih demokratov, je govoril,
               da naj se poveča dohodnina za tiste, ki prejemajo dohodek nad 60 tisoč evrov. Vi ste
               to mejo dvignili na praktično 70 tisoč evrov in s tem izgubili 25 milijonov. Teh 25
               milijonov bi skoraj zadoščalo za to, da ne bi bilo treba znižati porodniških. Ali se
               zavedate tega? To je ta trade off med družbenimi sloji, med družbenimi skupinami.</p>
               <p>In ne ponavljajte mi tega, kako visoke in najvišje imamo porodniške! Imamo ene
               najnižjih plač! Te nizke plače prejemajo ženske porodnice in te boste v prvem letu
               življenja prizadeli, ob tem da jim boste vzeli tudi univerzalno pravico, ki jo ima
               Slovenija – za srednji sloj mislim –, že več kot trideset let.</p>
               <p>Da nadaljujem. Veseli me, da vas je srečala pamet pri 169. členu. V nočni seji smo
               vam poslanci opozicije, zlasti s kolegom Matevžem, razkrinkali vašo blitzkrieg
               strategijo. Ne morem se znebiti občutka, da ste delovali po sistemu, kot bi rekli
               naši bivši bratje Srbi, "ako prođe, prođe, ako ne prođe, ne prođe".</p>
               <p>Opozorili smo vas, kaj to pomeni; opozorili smo vas na to, da pravzaprav zavajate in
               mimo dogovora in socialnega sporazumevanja sprejemate reformo in smo rekli
               dobrohotno, da sami bodite pametni in umaknite. No vidite, naslednji dan pa ste to
               lahko umaknili, ko so vam to povedali sindikati.</p>
               <p>Nesporno je vaša razvojna strategija napačna, to je neoliberalna doktrina, ki seveda
               gradi na formuli varčevanja. Ampak veste, ta neoliberalna doktrina se v svetu
               potrjuje z vsemi negativnimi posledicami. Tukaj imamo cel kup člankov, tabel, ki
               dokazujejo, da v državah Portugalske, Španije, Grčije in tudi Italije ne daje
               učinkov, daje pa učinke: na povečevanje stopnje tveganja revščine, na povečevanje
               brezposelnosti, na povečano socialno razslojevanje, ne pa na oživljanje gospodarske
               rasti.</p>
               <p>Je že tako, modri mož je nekoč rekel: "Vladajoča ideologija je ideologija vladajočega
               razreda." Kdo je to bil, pa poglejte na Google. Hvala.</p>
            </sp>
            <sp xml:id="SDZ6-Izredna-13-2012-05-11.sp15">
               <speaker>PREDSEDNIK DR. GREGOR VIRANT:</speaker>
               <p>Gospod Janez Vasle.</p>
            </sp>
            <sp xml:id="SDZ6-Izredna-13-2012-05-11.sp16">
               <speaker>JANEZ VASLE (PS NSi):</speaker>
               <p>Dober dan vsem skupaj.</p>
               <p>Spet smo tako, na hudo začeli, tako da ne vem, kako bi rekel. Rekel bi, da je ta
               kriza – včeraj sem govoril o arheologiji, ampak vseeno je bila ta kriza kot nek
               katalizator, ki je pospešil neke procese. To je bilo koristno, da smo prišli do svoje
               države, smo pa bili takrat enotni in smo lahko do tega prišli, danes se pa kar
               nekaj... Meni se zdi, ker nisem ravno tako hudo učen, da brez zveze najedamo eden
               drugega, namesto da bi tako složno kot v tistem času tudi prišli do teh ukrepov, da
               čim prej stopimo naprej. V naših stikih z ljudmi opažamo, da z razumevanjem
               sprejemajo te naše ukrepe. Naš vodja, ko je imel nagovore na teh naših regionalnih
               obiskih, je dobil aplavz, kljub temu da je črne stvari govoril, ampak ljudje drugače
               razumejo te stvari.</p>
               <p>Stvar je v bistvu zelo enostavna, glede na to stanje, v katerem sem. Spomnim se, ko
               se je začela ta kriza šele slutiti, sem neko gospo ekonomistko vprašal, kaj je
               narediti, ko taka kriza nastopi. Rekla mi je, da kreditne kartice zakleniti, denar
               šparati in kruh doma peči.</p>
               <p>Vseeno bi v okviru obravnave tega zakona, ki se pri teh obravnavanih 45 drugih dotika
               tudi zdravstva, vseeno malo pokomentiral razmišljanje moje kolegice, spoštovane gospe
               Hercegovec, ki jo je strah razpada zdravstvenega sistema.</p>
               <p>V starih časih je bilo za zdravstvo namenjeno okoli 4 % BDP, sedaj pa mislim, da
               dajemo za to skoraj še enkrat več. Mislim, da bo tudi zdravstvo moralo nekako
               zajeziti, čeprav upam, da še deluje etični pogon pri zdravstvenih delavcih, da v
               bistvu prav neposredni uporabniki ne bodo prizadeli. Je pa res, da smo sedaj vedno
               starejša populacija, da vedno več rabimo, da so zdravila vedno boljša in dražja in da
               imamo tudi te aparature, ki so vedno bolj sofistificirane in tudi vedno bolj drage.
               Je pa to spet mogoče kakšen izziv za zdravstvo, da se bo reorganiziralo, da se ne bi
               vsi z vsem ukvarjali. Imam podatek, da je bila v neki bolnišnici ena aparatura
               zapakirana v originalni embalaži več kot eno leto, ker niso vedeli, kako jo rabiti.
               To se bo malo preuredilo. Sem bolj za to, da bi dal bolj prednost opremi kot zidom –
               mislim, da so tudi neke izgradnje v vprašanju, ki bremenijo ta del.</p>
               <p>Vseeno bi se dotaknil še tega strahu pred razpadom javnega zdravstva, ker se vedno
               pojavlja vtis, da je javno zdravstvo samo tisto, kar je v okviru zdravstvenih domov,
               koncesionarji pa so tisti lumpi, ki so zaslužkarji in ki kradejo. Koncesionarji so
               ravno tako del javnega zdravstva, tisti del, ki pa molze uboge občane, je pa v veliki
               manjšini.</p>
               <p>Naj še omenim nek podatek iz ZZZS. Ko smo podpisovali pogodbe, so odgovorni tam
               takrat rekli, da je koncesionar zdravnik za 30 % cenejši od zdravnika v zdravstvenem
               domu in da bi oni najraje videli, če bi bili vsi koncesionarji. Toliko za začetek,
               hvala lepa.</p>
            </sp>
            <sp xml:id="SDZ6-Izredna-13-2012-05-11.sp17">
               <speaker>PREDSEDNIK DR. GREGOR VIRANT:</speaker>
               <p>Gospa Saša Kos.</p>
               <p>Mag. Hercegovac. Replika.</p>
            </sp>
            <sp xml:id="SDZ6-Izredna-13-2012-05-11.sp18">
               <speaker>MAG. LEJLA HERCEGOVAC (PS PS):</speaker>
               <p>Replika. Hvala lepa, predsednik. Spoštovani predstavniki Vlade, kolegice in
               kolegi!</p>
               <p>Omenjal me je kolega Vasle glede razpada zdravstvenega sistema. Sigurno tega nisem
               tako in ta način uporabila; da pa ne bo več takega javnega zdravstva, kot smo ga
               imeli do zdaj, to je pa res.</p>
               <p>Kolega Vasle je že dolgo časa koncesionar, to pomeni delno privatnik, in gleda na
               drug način. Sigurno za zdravstvene delavce ne bo velike spremembe, ampak za paciente
               in za ljudi pa bodo velike spremembe.</p>
               <p>Zdravstveni sistem moramo ohraniti vsaj na tem nivoju, kot ga zdaj imamo. Glede na
               investicije, ki jih imamo, ga ne bomo mogli ohraniti. To pomeni, da pacienti in
               ljudje bodo morali dajati več denarja za zdravstvo. To je pa bistvo, kolega Vasle.
               Hvala lepa.</p>
            </sp>
            <sp xml:id="SDZ6-Izredna-13-2012-05-11.sp19">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospa Saša Kos.</p>
            </sp>
            <sp xml:id="SDZ6-Izredna-13-2012-05-11.sp20">
               <speaker>SAŠA KOS (PS PS):</speaker>
               <p>Hvala za besedo, predsedujoči. Lep pozdrav vsem prisotnim!</p>
               <p>Protestiram proti ukinitvi pridobljenih pravic, na katere smo Slovenke in Slovenci
               ponosni, in sicer od prvega dne naše samostojnosti.</p>
               <p>Največji rez ste naredili na področju kulture in znanosti in visokega šolstva, še
               posebej, ker ste ukinili Ministrstvo za kulturo. Kot vemo, da karkoli je ukinjeno, se
               nikoli potem ne povrne oziroma izgubi se nekje v množici ostalih dejavnosti in vsakdo
               potem podpira tisto, ki mu je najbližje. Vemo, da tudi minister, kateri koli je, na
               katerem koli področju ni nek superman, ki bi se spoznal na vsa področja, ampak se
               opredeli na tisto, ki mu je najbližje.</p>
               <p>Tako smo na nek način odrinili kulturo; kulturo, ki nas ohranja, ki nas je ohranjala
               skozi vso zgodovino, da smo danes tu, kjer smo. Torej smo samostojni in, kot sem že o
               tem govorila, ponosni na svojo samostojnost.</p>
               <p>Torej, ukinili ste ministrstvo. Z rebalansom jemljete sredstva, namenjena nevladnim
               organizacija na področju kulture in samozaposlenim v kulturi. Silite jih k temu, da
               bi umetniki soustvarjali državne proslave brezplačno, brez honorarja, obenem pa bi
               omejevali in hkrati nadzirali, kdo od njih bi še lahko preko avtorskih pogodb delal
               na področju kulture.</p>
               <p>Kako se to kaže, na primer, v gledališču? To redno zaposluje igralce, vse druge
               kadre, ki soustvarjajo predstave, pa le izjemoma. V Sloveniji so v javnih gledališčih
               redno zaposleni le trije režiserji. A kot pravijo poznavalci, s tem menda ni nič
               narobe, saj sodelovanje z večjim naborom režiserjev lahko prinese bolj raznolik
               program in tudi širši nabor misli, ki so hote ali nehote vtkane v vsako predstavo, ki
               jo gledamo kjer koli: ali v gledališču, ali v operi, ali kjerkoli. Z režiserji tako
               sklepajo avtorske pogodbe, kar je logično, saj opravljajo avtorsko oziroma
               intelektualno delo. Takšne pogodbe sklepajo tudi s scenografi, pa s kostumografi in s
               številnimi drugimi, ki s svojim znanjem in kreativnostjo prispevajo h končni podobi
               predstave. Dragi moji, pa si zamislite nekega lučkarja, ki bi najel po avtorski
               pogodbi nekoga oziroma lučkarja in bo soglasje dajal minister. Lepo vas prosim!
               Minister naj bi se sedaj ukvarjal z vsakim posameznikom, ki bo nastopal v neki zelo
               strogo strokovni instituciji!</p>
               <p>Mislim, da ima vsak minister, tukaj so trije prisotni, veliko bolj odgovorno delo,
               kot pa je, da bi potem podpisoval te pogodbe, ki sem jih omenila. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp21">
               <speaker>PREDSEDNIK DR. GREGOR VIRANT:</speaker>
               <p>Gospod Jožef Jerovšek.</p>
            </sp>
            <sp xml:id="SDZ6-Izredna-13-2012-05-11.sp22">
               <speaker>JOŽEF JEROVŠEK (PS SDS):</speaker>
               <p>Hvala lepa, gospod predsednik. Spoštovane kolegice in kolegi, ministrski zbor!</p>
               <p>Res je, da imamo pred seboj mega zakon, ki posega v 39 zakonov, in vesel sem, da je
               bilo pri resnih političnih partnerjih in tudi sindikalnih partnerjih in znotraj
               resnih delov politike in družbe doseženo veliko soglasje, da so ti posegi potrebni.
               Kot politik se zavedam tudi, da bo Državni zbor v prihodnje moral poseči še v
               številne zakone, preden bodo naše javne finance popolnoma ozdravljena, preden bo naša
               družba res stopila trdno na trdna tla razvoja. S tem zakonom ustvarjamo samo nujne
               pogoje, da bomo tako tukaj, na lastnih tleh, kot pred Evropo ostajali in postali spet
               verodostojni.</p>
               <p>Sedaj ko imamo ta spisek zakonov, v 1. členu, ki se spreminjajo, želim reči, da sem
               vesel, da je prišlo do kompromisa glede 2. maja pri zakonu o praznikih. Čeprav bi bil
               še bolj vesel, da se sindikati ne bi zgolj zavzemali za ohranitev dela prostega dne,
               2. maja, dneva brez vsebine, ampak da bi tudi sindikati, skupaj z družbo, ta dela
               prosti dan prenesli na drug dan, ki je vsebinsko za naš narod zelo pomemben. Znotraj
               maja. Morda bi bilo bolj prav, da razmišljamo, da bo v prihodnosti to 9. maj, dan
               zmage, danes tudi dan Evrope. Kajti nekoč je že bil dan zmage dela prost dan, celo v
               Jugoslaviji, celo v Sloveniji, pa so ga nadomestili z bolj ideološkimi zakoni. Ali pa
               13. maj, dan, ko je padel prvi borec proti fašizmu na Mali gori pri Ribnici, Danilo
               Zelen, tigrovec, da bi ta izjemno pomemben dan, ki kaže tudi zgodovinsko resnico, bil
               tisti državni praznik. Kajti, to je bil prvi oborožen odpor, ki so ga izvedli
               tigrovci v celi Evropi. Morda bi bilo to bolje... Drugače pa sem vesel, kot sem
               rekel, tega kompromisa, če se sindikati pač zavzemajo samo za to vsebino prostega
               dne, potem pač lahko ostane ta prosti dan tudi na 2. maj. Vendar, še enkrat pravim,
               slovenski narod ima boljše vsebine za proste dneve.</p>
               <p>Drugo pa je, da se ob tem zakonu sproščajo pravzaprav zelo radikalni, zelo dogmatski
               politični impulzi, ki smo jim bili priča v včerajšnjih razpravah. Tudi danes je bila
               očitana neoliberalna doktrina, jaz je ne poznam – vsaj na to stran s to doktrino ni
               treba kazati. Res pa je, da je izjemno prisotna – pri moji največji politični stranki
               na moji desni in pri nekaterih posameznikih tudi tam preko – neodogmatska doktrina.
               Pa puščam ob strani Socialne demokrate, ki so pred kongresom. Tisti, ki se proti
               Pahorju borijo, morajo iz teh ultra levih pozicij izhajati. Vendar bo ta zadeva z 2.
               junijem verjetno minila.</p>
               <p>Bolj zaskrbljujoče pa je, da smo včeraj slišali nekaj izjav in vsaj na dve od teh bi
               gospod predsednik Državnega zbora, vi, ki ste varuh ustavnosti in zakonitosti v tem
               visokem zboru, po mojem morali odreagirati. Opozarjam vas, namreč, vodja Poslanske
               skupine Pozitivne Slovenije je dejal, da bomo v 48 urah pokopali ustavo in zakon.
               Gospod Möderndorfer. Pozneje pa je še kolega Jazbec v izjavi, ki jo televizija poleg
               "pingvinske" izjave producira vsakih 5 minut, dejal, da se bomo zbudili s sprejemom
               tega zakona v popolnoma spremenjen družbenopravni red in politični sistem. Ali kdo
               trdi, da bo 11. maj, če uporabljam metaforiko in simboliko iz slovenske in
               jugoslovanske zgodovine, dan petojanuarske diktature oziroma enajstomajske diktature?
               Ali se zavedate nesprejemljivosti takšnih oznak?! Na kakšen način bomo pokopali
               slovensko ustavo? Kdo še upa to trditi? Strinjam se, s tem, kar berem danes, da je
               dejal gospod Pahor, da če ne bomo sanirali javnih financ, bomo izgubili suverenost.
               Tisto bi bilo pokop slovenske ustave, ker ne bi imeli več temelja, na katerem bi
               gradili. Trdno sem prepričan, da bomo s sprejemom tega zakona in z družbenim
               soglasjem, ki smo ga dosegli, z jutrišnjim dnem bolj utrdili slovensko ustavo in
               zagotovili dolgoročnost slovenske suverenosti in državnosti. Če pa bi šli brez tega
               reševanja države in javnih financ, potem pa smo verjetno v krizi suverenosti in
               realni nevarnosti.</p>
               <p>Mene osebno, kot politika, pravzaprav me veseli, da je pozitivna stranka postala tako
               protiljudska stranka. Da ste se v trenutku, ko so sindikati realnega sektorja, ki
               zastopajo delavce, že spoznali, da je treba ukrepati, postavili na popolnoma
               protidelavsko smer, protikmetsko, da ste zagovorniki še izključno ozkega dela
               finančne oligarhije, in še to predvsem tistega dela, ki svojega kapitala ni pridobil
               na transparenten način. Zato je lažno hvaljenje takšnih menedžerjev v "pingvinski"
               izjavi, ki imajo, ne vem, 200 milijonov minusa po uradnih podatkih, se jih pa
               proslavlja kot največje menedžerje, največje...</p>
            </sp>
            <sp xml:id="SDZ6-Izredna-13-2012-05-11.sp23">
               <speaker>PREDSEDNIK DR. GREGOR VIRANT:</speaker>
               <p>Gospod Jerovšek, brez zamere, ampak bi vas opozoril, da razpravljamo o 1. členu in o
               amandmajih k 1. členu zakona – to velja tudi za vse naslednje razpravljavce – če bi
               se držali tega, bi bilo zelo dobro. Prosim.</p>
            </sp>
            <sp xml:id="SDZ6-Izredna-13-2012-05-11.sp24">
               <speaker>JOŽEF JEROVŠEK (PS SDS):</speaker>
               <p>Dobro.</p>
               <p>Tu je bilo tudi dosti govora o zakonu, ki določa nekatere korekture pri upokojevanju.
               Tudi tu moram opozoriti na izjavo, jo bom citiral iz magnetograma, ki je bila včeraj
               podana, ko je kolegica Kociprova dejala, "hkrati pa bomo sedaj na hitro, nasilno
               upokojili toliko in toliko tisoč upokojencev". Upokojili bomo na tisoče upokojencev.
               Če je šlo za lapsus, bi bila dolžnost to popraviti. Če pa nekdo misli, da se bo
               upokojence upokojevalo z evtanazijo ali z drugimi metodami, potem je pa grozljivo in
               žalostno.</p>
               <p>Na to sem opozoril že včeraj preko twittra in ni nobenega opravičila. To je treba...
               / oglašanje iz dvorane/ Glejte, kaj je bilo rečeno – upokojenci so že upokojeni. Sami
               vemo, kaj je upokojevanje upokojencev, kaj je to.</p>
               <p>To so takšne zadeve, s katerimi se skuša diskreditirati resne ukrepe, resne programe,
               ki utrjujejo državo, ki zagotavljajo tudi upokojencem varnost, varno starost.</p>
               <p>Spoštovani, res pričakujem treznost v ocenjevanju teh ukrepov. Ne pričakujem, da bi
               morala opozicija glasovati za ukrepe, ima pravico biti stalno na drugem polu, vendar
               bodimo v definiranju stanja in potrebnosti ukrepanja pa realni. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp25">
               <speaker>PREDSEDNIK DR. GREGOR VIRANT:</speaker>
               <p>Gospod Ivan Pišek.</p>
            </sp>
            <sp xml:id="SDZ6-Izredna-13-2012-05-11.sp26">
               <speaker>IVAN PIŠEK (PS SDS):</speaker>
               <p>Hvala lepa. Lep dober dan...</p>
            </sp>
            <sp xml:id="SDZ6-Izredna-13-2012-05-11.sp27">
               <speaker>PREDSEDNIK DR. GREGOR VIRANT:</speaker>
               <p>Gospod Mišič, replika? Proceduralni predlog.</p>
               <p>Prosim.</p>
            </sp>
            <sp xml:id="SDZ6-Izredna-13-2012-05-11.sp28">
               <speaker>GAŠPAR GAŠPAR MIŠIČ (PS PS):</speaker>
               <p>Spoštovani predsednik!</p>
               <p>Samo opozoril bi na 75. člen Poslovnika Državnega zbora. To, kar je gospod Jerovšek
               prej v svojem nagovoru izjavil in tako naprej... Najprej se ne drži točke dnevnega
               reda, potem pa stopnjuje neko nestrpnost oziroma uporablja take besede, neko
               evtanaziranje in tako naprej. Glejte, naša Maša Kociper ni mislila tako, niti
               slučajno ni, kot je citiran njen stavek. To, kar je on zdaj razgradil iz njenega
               normalnega opozorila, dobronamernega, je gospod Jerovšek dejansko stopnjeval, tako da
               v eter sporoča dobesedno neko evtanazijo in ne vem kaj. Gospod Jerovšek, prosim vas,
               da se malo umirite. Stanje v tej državi ni takšno in mislim, da take besede, kot se
               jih vi poslužujete, da ne sodijo v hram demokracije, pa tudi v današnji čas ne. Hvala
               lepa.</p>
            </sp>
            <sp xml:id="SDZ6-Izredna-13-2012-05-11.sp29">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>Res bi predlagal, da držimo nek kulturni nivo razprave, da ne diskutiramo ad
               personam, čeprav vem, da ste vsi utrujeni in verjetno tudi malo nervozni že, zdržimo
               še danes in lepo v miru razpravljate o vsebini. Imamo različna mnenja, s tem ni
               nobene težave, lahko jih pa izrazimo na strpen in kulturen način, če se
               strinjate.</p>
               <p>Besedo ima gospod Ivan Pišek.</p>
            </sp>
            <sp xml:id="SDZ6-Izredna-13-2012-05-11.sp30">
               <speaker>IVAN PIŠEK (PS SDS):</speaker>
               <p>Hvala lepa še enkrat in lep strpen dan vsem skupaj!</p>
               <p>Včeraj so bili omenjeni policisti, šolniki, medicinske sestre, mlade mamice, lahko bi
               omenjali še kake druge poklice oziroma delavce in verjetno edino strinjanje, ki bi iz
               tega izhajalo, bi bilo, da vsi želimo boljše življenje.</p>
               <p>Tudi jaz poznam kako mamico oziroma bodočo mamico, ki je vesela, da pričakuje, ne
               glede na to, da je pač situacija malo slabša, kot je bila nekaj časa nazaj, zaradi
               tega, ker v takih razmerah to ne bi smel biti bistven problem. Bistvo rojstva otroka
               mora biti nekaj drugega, ne materialna osnova oziroma razmišljanje o tem, ali bomo
               zato širili, razvijali narod; če bomo preživeli ali ne bomo.</p>
               <p>Večina teh mamic je odraščala v nekih drugih časih; časih osamosvajanja Slovenije, ko
               niso imeli niti milke, niti plenic pampers, kaj šele vsak svoj avto, tri televizije,
               pet telefonov, pa so kljub temu odrasle, zrastle v poštene, v redu ženske,
               državljanke in verjamem, da bodo tudi v primeru, da bodo morali za drugega otroka
               plačati oziroma doplačati 30 % vrtca, otroke znali vzgojiti v poštene državljane.</p>
               <p>Argumente za in proti zakonu predstavlja vsak na način, kot misli, da je prav.
               Zaskrbljujoče je, da v zadnjih tednih razprav nismo prišli do zbližanja, pravzaprav
               pri nobeni stvari. Če bi bilo to realno, bi se še razumelo. Ampak mislim, da je
               težava v tem, da ni popuščanja zato, ker pač opozicija smatra, da mora nagajati
               poziciji. Pozicija zagovarja zakon, opozicija je a priori proti, čeprav se marsikdo
               od vas zaveda, da so spremembe potrebne in nujne. Morali bi se zavedati, da je ta
               zakon nastal zaradi nereagiranja v prejšnjih letih in zaradi situacije, kakršna je
               danes v Sloveniji. In ta situacija po mnenju nekaterih ni slaba, temveč na meji
               kritičnega. To je včeraj v svoji razpravi oziroma poročilu podal direktor Umarja, ki
               je povedal, da smo v vseh atributih oziroma po vseh kazalnikih na zadnjih mestih
               povprečja Evropske unije. Razmere letos so na nivoju leta 2003 in 2004 – skoraj deset
               let nazaj. Dosegamo le 80 % povprečja produktivnosti Evrope, za najboljšimi
               zaostajamo za 40 %. Stroški dela se povečujejo bistveno bolj kot v Evropi. V zadnjih
               treh letih smo dosegli najvišjo rast zadolževanja, zato plačujemo 750 milijonov
               letnih obresti, glavnico puščamo za naše vnuke, da bodo plačevali. Lani se je med 27
               državami Evropske unije samo Ciper zadolžil več kot mi v povprečju. Po tržnem deležu
               zaostajamo tudi za državami, kot so Češka, Slovaška, Poljska, torej za državami, ki
               smo jih včasih imeli za neke "vzhodne" države, manj razvite države, ki smo jim bili
               mi vzor. Stopnja brezposelnosti je med najvišjimi v Evropi. Letos napovedana
               gospodarska rast je spet negativna. To kaže na to, da ni upanja v letošnjem letu na
               kak pozitiven trend, ker trend pada in bo še slabše, verjetno. Staranje prebivalstva
               v Sloveniji po teh podatkih je tudi večje kot v povprečju Evrope, kar pomeni, da tudi
               v bodoče ne bo toliko dela sposobnih ljudi, da bi pokrivali te zadolžitve in te
               izgube, ki so se pojavljale v zadnjih letih.</p>
               <p>Tako kot mnogi v eni izmed strank bi tudi jaz malo protestiral proti tem podatkom,
               ampak nima smisla protestirati, ker to so dejstva. Dejstvo je tudi, da je treba
               reagirati, in to danes, potrebni so ukrepi. Včeraj je predsednik Vlade nakazal tri
               korake, s katerimi bi lahko skušali iziti iz te krize. Prvi je takojšnja finančna
               konsolidacija. To pomeni to, o čemer govorimo danes in kar upam, da bomo sprejeli.
               Drugi korak, na osnovi dopolnjene zakonodaje gospodarska rast in na osnovi
               gospodarske rasti nova zaposlovanja. Upajmo, da bo potem to doprineslo k večji ali pa
               vsaj taki socialni državi, kot jo imamo danes, kar je pa edini kazalnik, kjer še
               nismo na repu Evrope oziroma smo boljši kot nekatere sosednje države. Torej, po
               določenih evropskih merilih še ne živimo tako slabo v povprečju.</p>
               <p>Prejšnji mesec sem bil v Italiji in v Rimu se na glavnih ulicah začnejo zvečer
               zbirati brezdomci s svojimi kartonskimi škatlami in si postavljajo postelje na
               pločnikih, v podhodih. Govoril sem z domačini, ki pravijo, da so se tega že navadili,
               da je to nekako normalno, zaradi tega ker v Italiji pač ni služb oziroma se še
               najdejo, ampak normalno je, da bo tudi inženir sprejel službo taksista, da učiteljica
               polni v trgovini police, če drugega ni. In zavedajo se, da s tako službo lahko vsaj
               za silo preživijo. Če hočejo nekaj več, morajo delati še popoldan nekaj. Če hočejo
               izobraževati svoje otroke, morajo delati še en dodaten posel. To je realnost v tujini
               in to je realnost, kamor gremo mi, če ne bomo danes ukrepali. Danes je priložnost, da
               ta trend zaustavimo in da, preden pride pri nas do take eskalacije brezdomcev,
               začnemo z varčevanjem.</p>
               <p>Pozval bi vse nasprotnike zakona, da se ne obnašajo zdaj tako, da a priori morajo
               biti proti. Stopimo skupaj in verjamem, da bodo tudi državljani hvaležni, ker v
               poklicih, ki smo jih prej omenjali, se ljudje zavedajo, da ukrepi, ki so zdaj na
               mizi, niso tako drastični, da se bo dalo preživeti. Težko bo, tega se vsi zavedamo,
               ampak če bomo stisnili, bo lažje, bo boljše, predvsem zato, da pridemo enkrat na
               standard, ki smo ga imeli leto 2008 in mogoče še boljšega.</p>
            </sp>
            <sp xml:id="SDZ6-Izredna-13-2012-05-11.sp31">
               <speaker>PREDSEDNIK DR. GREGOR VIRANT:</speaker>
               <p>Mag. Stanko Stepišnik.</p>
            </sp>
            <sp xml:id="SDZ6-Izredna-13-2012-05-11.sp32">
               <speaker>MAG. STANKO STEPIŠNIK (PS PS):</speaker>
               <p>Hvala lepa, gospod predsednik. Lepo pozdravljeni v tem lepem jutru, ministrski zbor,
               spoštovane poslanke in poslanci!</p>
               <p>Ta zakon o uravnoteženju javnih financ je zame izredno velik bralni izziv. Sam zakon
               ima 260, 261 členov in cirka 400 dopolnil, amandmajev, ki se vlagajo, izvzemajo,
               ostalih 45 zakonov pa predstavlja približno 15 tisoč členov, kar znese bralnega
               gradiva 3 tisoč strani. Če bi želel razumeti to, bi moral brati več 10 dni, da bi si
               ustvaril pravo sliko, kaj pomeni vlaganje teh dopolnil v te zakone.</p>
               <p>S tem zakonom mislim, da ste naredili pravi nomotehnični čudež, produkt, ki ni
               pregleden, ki ni precizen, ki ni razumljiv, ki ni jasen in ki ni predvidljiv.
               Spravlja me v dvom glede pravne varnosti tega produkta v praksi. Kot tehnik hočem
               biti zelo zanesljiv in si ne upam dati glasu za nekaj, v kar nisem prepričan. Sem pa
               izredno zadovoljen in mislim, da tudi vsi v naši poslanski skupini, Pozitivni
               Sloveniji, in tudi v opoziciji, da smo uspeli z našim vztrajanjem, stališči, ki smo
               jih vseskozi v teh zadnjih dneh dajali, tudi ponoči, da smo vrnili nekaj nazaj
               visokemu šolstvu, mladim raziskovalcem za raziskovalno opremo, kulturi, osnovni šoli,
               vrtcu, brezposelnim, za bolniško, porodniško, praznik in tako naprej. To mislim, da
               je dosežek celotnega Državnega zbora; če bo to potrjeno, da niso tako prizadete
               pravice in socialni transferi, ko vedno opozarjamo, da ste preveč samo na odhodkovni
               strani naredili, premalo pa na prihodkovni. Ker tako bo treba v drugem koraku, se
               pravi v naslednjem letu, pa vse narediti na prihodkovni strani, ampak ne z davki,
               ampak z večanjem gospodarske rasti ali, poenostavljeno, s povečanjem družbenega bruto
               produkta. Ta bo moral znašati v treh letih preko 40 milijard, če bomo želeli ohraniti
               to, kar smo si danes skupaj izpogajali. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp33">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Prijavila se je gospa ministrica Ljudmila Novak, prosim.</p>
            </sp>
            <sp xml:id="SDZ6-Izredna-13-2012-05-11.sp34">
               <speaker>LJUDMILA NOVAK:</speaker>
               <p>Spoštovani poslanci, spoštovane poslanke, člani Vlade!</p>
               <p>Navezala bi se na govor gospoda Stepišnika, ki mi je bil izredno všeč. Iz tega sem
               namreč spoznala, da je ta parlament, torej koalicija in opozicija, vendar našel nekaj
               skupnih točk, na katerih lahko gradimo najprej. Tudi sama, ko sem prebrala ali
               slišala, ko smo se pogovarjali o vseh varčevalnih ukrepih, tudi sama sem pri
               marsikateremu zajela sapo, še posebej kar se tiče družinske politike.</p>
               <p>Zelo vesela sem, da smo tukaj vendar našli določene omilitve, če tako rečem, torej
               omilili smo nekatere večje reze, ker se vsi zavedamo, da družina je bogastvo, da to
               je prihodnost naroda, še posebej ob staranju prebivalstva, še posebej ob slabi
               demografski sliki. Takšnih stvari je še več, kot ste dejali, kjer ste/smo našli
               skupne točke.</p>
               <p>Res posegamo v preko 40 zakonov, po drugi strani pa, če bi še dodajali zakone za
               spodbujanje gospodarstva, bi pa res vse skupaj postalo zelo nepregledno. Ampak v
               koalicijsko pogodbo smo zapisali, da bomo naredili vse za to, da bo naše gospodarstvo
               lahko delalo, da bomo zmanjšali administrativne ovire, da bomo naredili vse, da bomo
               spet dosegli gospodarsko rast. To je tisti drugi del naše naloge, da bomo lahko potem
               povečali tudi prihodkovno stran. Zato mislim, da vsi skupaj moramo graditi na tem;
               res, poti so različne. Če bi bila jaz v opoziciji, bi verjetno imela marsikatero
               kritično pripombo, kot jo sedaj izražate vi. Zakon je res obsežen, v veliko stvari
               posegamo, vendar mi smo pač izbrali tako pot. Ker pa imamo finančnega ministra, za
               katerega mislim, da je – vem, da je – strokovnjak, da misli dolgoročno, sem
               prepričana, da bi tudi vi verjetno predlagali podobne ukrepe v primeru, da bi imeli
               istega finančnega ministra, kar je na začetku izgledalo.</p>
               <p>Zato se mi zdi predvsem pomembno, da tudi politiki damo neko upanje, samozavest
               državljanom, da vendar mislimo resno. Kolikor se pogovarjam z državljani, se
               zavedajo, da je potrebna racionalizacija v javni upravi, da enostavno tega ni mogoče
               več vzdrževati, da je proračunska luknja, ki jo moramo nekako zapolniti. Mislim, da
               je nujno, da to pripravljenost državljanov na nek način izkoristimo – ne mislim v
               slabem pomenu –, uporabimo, če tako rečem in iz tega naredimo kar se da največ. Tudi
               če bi bili v vladi, bi tudi vi morali sprejemati neprijetne ukrepe. V politiki je
               vedno: raje dajemo kot pa nekaj ljudem odvzemamo, ker to je boleče.</p>
               <p>Državljani se zavedajo, da so potrebni rezi, da so potrebne racionalizacije, zato sem
               prepričana, da jim mi z neko večjo enotnostjo moramo dati spet neko upanje,
               zagnanost, da bodo pripravljeni vse sprejeti to in seveda tudi biti ustvarjali in
               vsak po svojih močeh soustvarjati to državo.</p>
               <p>Že včeraj sem nekje povedala, bila sem pred kratkim skupaj z našim velikim zamejskim
               pisateljem Borisom Pahorjem, 99 let ima, izredno bistro razmišlja, je bistrega duha
               tudi pri teh letih. Pravi, da opazuje narode in ugotavlja, da smo Slovenci med bolj
               sposobnimi. Če bomo gradili na tem, da smo med bolj sposobnimi, in to smo že
               nekajkrat v zgodovini tudi dokazali, potem verjamem, da lahko državo izpeljemo tudi
               iz te krize. Poti so različne, različno tudi lahko razmišljamo, vendar verjamem, da
               imamo skupen cilj, da ta vlak, ki je šel sedaj navzdol, usmerimo spet navzgor. To si
               kot članica vlade želim, da bi ta pogum, to moč zmogli, četudi smo v določenih
               stvareh zelo različni.</p>
            </sp>
            <sp xml:id="SDZ6-Izredna-13-2012-05-11.sp35">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Seznam razpravljavcem smo izčrpali. Ker je še interes za razpravo o 1. členu, bom še
               enkrat odprl prijavo. Prosim, če se prijavite.</p>
               <p>Gospa Damjana Petavar Dobovšek.</p>
            </sp>
            <sp xml:id="SDZ6-Izredna-13-2012-05-11.sp36">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Hvala lepa za besedo.</p>
               <p>Najprej bi se odzvala na koncesijo. Koncesija ni privatništvo, ampak upravljanje
               gospodarske ali negospodarske službe, v konkretnem primeru upravljanje zdravstvene
               dejavnosti, torej negospodarske javne službe.</p>
               <p>Zdravstveno dejavnost je treba razlikovati; in sicer zasebno zdravstveno dejavnostjo
               in upravljanje javne službe na podlagi koncesije. To je 42. člen Zakona o zdravstveni
               dejavnosti. Na podlagi zakona o zavodih lahko javno službo upravlja tudi posameznik,
               če izpolnjuje pogoje za to. Tudi financiranje negospodarskih javnih služb, torej
               zdravstvene dejavnosti, se zagotavlja iz proračuna. Pa še cenejše je, ker koncesionar
               sam investira v opremo, neopredmetena osnovna sredstva, tudi zaposluje medicinsko
               osebje, sam si mora plačati poslovni prostor ali ga vzeti v najem. Sedaj ima še celo
               možnost uveljavljati olajšave za investicijo, opremo in neopredmetena osnovna
               sredstva.</p>
               <p>Slišali smo tudi v nadaljevanju oziroma predhodno, da je strategija te vlade napačna
               in da gre za neko neoliberalno doktrino, ki se je izkazala za neuspešno. Primerjana
               je bila z državami: Portugalska, Italija, Španija. Tudi strategija kupovanja
               socialnega miru, mislim in sem prepričana, na račun nerazumnega zadolževanja, na
               račun davkoplačevalcev se je izkazala za zelo slabo pot, ki nas je pripeljala v
               takšno stanje, v katerem smo. Res drži, da smo nasprotovali pokojninski reformi v
               takšni obliki, kot je bila predstavljena, ampak moramo poudariti, da so pokojninski
               reformi nasprotovali tudi državljani in državljanke Republike Slovenije, kar so jasno
               izrazili na referendumu.</p>
               <p>Treba je tudi poudariti, da je vaš, torej naš bivši premier, ki ga osebno zelo cenim,
               gospod Borut Pahor izjavil iz svojih preteklih izkušenj, da je skrajni čas in da
               podpira ukrepe, ki jih predlaga ta vlada, da pridemo iz krize, in da podpira
               rebalans, da podpira zakon o uravnoteženju javnih financ in, kar je najbolj pomembno,
               tudi vpis fiskalnega pravila v Ustavo Republike Slovenije.</p>
               <p>Tudi sama podpiram vse tri dokumente in glasujem za rebalans, za to 1. točko Zakona o
               uravnoteženju javnih financ.</p>
            </sp>
            <sp xml:id="SDZ6-Izredna-13-2012-05-11.sp37">
               <speaker>PREDSEDNIK DR. GREGOR VIRANT:</speaker>
               <p>Gospa Eva Irgl.</p>
            </sp>
            <sp xml:id="SDZ6-Izredna-13-2012-05-11.sp38">
               <speaker>EVA IRGL (PS SDS):</speaker>
               <p>Jaz bi prosila...</p>
            </sp>
            <sp xml:id="SDZ6-Izredna-13-2012-05-11.sp39">
               <speaker>PREDSEDNIK DR. GREGOR VIRANT:</speaker>
               <p>... mag. Lejla Hercegovac.</p>
            </sp>
            <sp xml:id="SDZ6-Izredna-13-2012-05-11.sp40">
               <speaker>MAG. LEJLA HERCEGOVAC (PS PS):</speaker>
               <p>Hvala za besedo.</p>
               <p>Moram se oglasiti zaradi kolegice, ki je omenjala koncesionarje.</p>
               <p>Seveda vsi vemo, da so koncesionarji del javne mreže primarne zdravstvene službe in
               da opravljajo enaka dela, tako kot jih opravlja tudi javna služba. Glede denarja –
               enako so plačani iz Zavoda za zdravstveno zavarovanje, seveda po glavarinskem učinku,
               kolikor naredijo.</p>
               <p>Ampak ne gre za to, kolegica. Gre za to, da je v zdravstvu – zdaj govorimo o Zakonu o
               uravnoteženju financ – blagajna manjša za 46 milijonov; da je javno zdravstvo s 75
               milijonov šlo na 35; da v naslednjih treh, štirih letih ni nobenih investicij; da so
               investicijska sredstva zmanjšana za 67, 65 ... / znak za konec razprave/... milijonov
               na 37. Torej v naslednjih letih ni investicij, ni razvoja in vsi tisti koncesionarji,
               ki so bili prej, so bili finančno naravnani... / izklop mikrofona/</p>
            </sp>
            <sp xml:id="SDZ6-Izredna-13-2012-05-11.sp41">
               <speaker>PREDSEDNIK DR. GREGOR VIRANT:</speaker>
               <p>Gospa Eva Irgl.</p>
            </sp>
            <sp xml:id="SDZ6-Izredna-13-2012-05-11.sp42">
               <speaker>EVA IRGL (PS SDS):</speaker>
               <p>Najlepša hvala za besedo, spoštovani predsednik. Poslanke in poslanci, ministrska
               ekipa, lepo pozdravljeni!</p>
               <p>Pred seboj imamo zakon za vzdrževanje javnih financ, ki je predpogoj za to, da se
               sprejme tudi rebalans proračuna, ki smo ga včeraj obravnavali. S tem zakonom posegamo
               v približno 40 zakonov, ki prinašajo veliko število ukrepov, ki so nujno potrebni za
               konsolidacijo javnih financ; pa si želimo priznati to ali ne. Skratka, vsi bomo
               morali globoko zarezati v nekatere temelje, zato da bomo lahko čez nekaj let zadihali
               bolje in da bodo tiste generacije, ki prihajajo še za nami, imele predvsem manj
               dolgov za odplačevanje. Kajti v zadnjih 17 letih oziroma v zadnjih 15 letih smo se
               zadolžili za približno 17 milijard evrov, samo v zadnjih treh letih pa za 9 milijard
               evrov. To nedvomno pomeni, da se tudi v zadnjih treh letih ni natančno vedelo, kaj se
               počne z državnim proračunom in kako se uporabljajo in porabljajo sredstva.</p>
               <p>Včeraj sem predvsem s strani opozicijskih poslancev poslušala izjemno zanimivo
               razpravo. Ampak ne toliko zaradi vsebine, ampak zaradi ene same preproste besede, ki
               se je venomer ponavljala, kot da bi se nekje na vrhu štaba dogovorili, katera beseda
               je tista ključna, ki jo je treba vnesti v ta politični prostor in se potem variira z
               njo in manipulira na vse mogoče načine. Ta beseda je beseda "protestiram";
               protestiram zaradi tega, protestiram zaradi neke druge stvari, protestiram zaradi
               tretje stvari. Nisem pa slišala nikoli iz ust opozicijskih poslank in poslancev
               besede "predlagam"; predlagam to, predlagam nekaj drugega, predlagam nekaj tretjega.
               Skratka, poslušali smo samo besedo "protestiram", pa čeprav nekateri izmed
               razpravljavcev, ki so govorili o čem vse protestirajo, večkrat sploh niso vedeli,
               proti čemu protestirajo v resnici. Večkrat so protestirali proti ukrepom, ki jih
               danes sploh več ni v zakonu za vzdrževanje javnih financ. Tudi zaradi tega moram
               danes s tega mesta čestitati predvsem vladi Janeza Janše in vsem pogajalcem, ki so z
               modrostjo, s strpnim dialogom, predvsem pa z argumenti včeraj dosegli dogovor s
               sindikati.</p>
               <p>Tako imamo danes situacijo, da se proti varčevalnim ukrepom in proti temu protestira
               samo še v Pozitivni Sloveniji, če izpustim Socialne demokrate. To je neka realna
               politična situacija pri nas. Celo sindikati, ki so bili zelo trdovratni, verjamem, in
               zelo težak pogajalec za vse, ki so se pogajali v teh procesih, so sprevideli, da je
               mogoče doseči nek družbeni konsenz, predvsem pa, da je to izjemno potrebno v teh
               časih. Ampak na drugi strani imamo opozicijo, ki pa še vedno meni in misli, da bi
               lahko tudi brez varčevalnih ukrepov prešli to fazo. Ne, ne moremo je. Pa tudi vaš
               predsednik Pozitivne Slovenije je med volitvami veliko govoril o tem, da je treba
               približno 600, 700 ali še več milijonov evrov privarčevati. Danes izgleda, da je
               nekega nasprotnega mnenja. Celo več, poslušala sem njegovo razpravo oziroma
               novinarsko konferenco, ko je govoril o zakonu za vzdrževanje javnih financ, o katerem
               danes govorimo. In več od tega, da gre za zmazek, mešano solato in skrpucalo, ni
               zmogel. Predsednik največje opozicijske stranke več, bolj konkretnih, natančnih
               argumentov od teh floskul ni zmogel!</p>
               <p>Menim, da bi se morali oddaljiti, sploh takšni, ki so imeli velike ambicije po tem,
               da bodo najmanj predsedniki vlade, da se odmaknejo od tako cenene populistične
               demagogije in da povedo, kaj so argumenti in kaj je dodaten predlog, če izvzamem samo
               dvig DDV, kar gospod Janković predlaga. Mislim, da je treba kompleksnejše gledati na
               situacijo in zadevo, v kateri smo se znašli. Če želimo v nadaljevanju zagotoviti
               boljšo prihodnost, da ljudje ne bodo v tako težkih situacijah, kot so danes, ko
               nekateri nimajo niti za osnovno preživetje, na drugi strani pa velike bogatije
               nekaterih, ki so se skozi 20-letno tranzicijo uspešno prikopali do denarja, potem
               moramo žal začeti tudi pri javnem sektorju in pri zakonu za vzdrževanje javnih
               financ.</p>
               <p>Samo protestiranje, žal, drage kolegice in kolegi, ne bo dovolj! Bo pa fino in dobro,
               če bo v nadaljevanju sledil še kakšen predlog. Hvala.</p>
            </sp>
            <sp xml:id="SDZ6-Izredna-13-2012-05-11.sp43">
               <speaker>PREDSEDNIK DR. GREGOR VIRANT:</speaker>
               <p>Mag. Majda Potrata.</p>
            </sp>
            <sp xml:id="SDZ6-Izredna-13-2012-05-11.sp44">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik. Spoštovani predstavniki Vlade!</p>
               <p>Veseli me, da je edina ministrica v Vladi danes vendar poudarila, da so do cilja
               lahko različne poti. Ko bomo spoznali, da lahko v državi živimo različno misleči
               ljudje, vsak s svojimi prepričanji, enako dobro in da drug drugemu ne bomo oporekali
               različnosti v pogledih, bo pa storjen tisti korak, ki nam bo omogočil tudi hitrejši
               razvoj.</p>
               <p>Sama gledam na ta zakon in na 1. člen s svojimi očmi. Ko primerjam 1. člen in v njem
               zakone, ki se pojavljajo in izginjajo, se sprašujem, kje so tiste obljube o
               transparentnosti, o spoštovanju pravne države in pravnih načel, varnosti in
               podobnega, ker zakoni se pojavljajo in izginjajo. Tega ne morem reči sicer za 8
               zakonov, ki zadevajo mega ministrstvo, pa če bi dodala še zakona o subvencioniranju
               študentske prehrane in štipendiranju, je teh zakonov, ki študentsko populacijo
               zadevajo oziroma mlade, kar četrtina, še celo nekaj več. Moja pozornost in
               zaskrbljenost je usmerjena predvsem v ta del ukrepov, ki režejo v najbolj propulziven
               del slovenskega naroda.</p>
               <p>Ampak rada bi vašo pozornost obrnila še na drugi in tretji odstavek 1. člena. V
               drugem odstavku so zapisani trajni ukrepi, ki zadevajo študentsko delo, davek na
               dobiček – še nadaljuje se – in subvencionirano ceno malice. To so torej tiste stvari,
               ki bodo trajne in nimajo s trenutno finančno situacijo nič skupnega. Potem so pa še
               začasni ukrepi, ki so našteti, kateri med njimi so, ampak potem je zapisano "ter tudi
               drugi začasni ukrepi za omejevanje stroškov v javnem sektorju". In zdaj ne vem,
               kateri drugi začasni ukrepi so to. Ali je morebiti znižanje odpravnine za direktorje
               direktoratov, ki jih zdaj vlada kar tako odstavlja in jim je skrajšala odpravnino
               samo na en mesec tudi tak začasen ukrep, ali bo to ukrep trajne narave? Verjetno za
               odstavljene direktorje trajne narave, ker ne bo popravljiv. In vidite, to so tiste
               stvari, o katerih bi pa res kazalo razmisliti.</p>
               <p>Kaj kdo šteje za predlog, je druga stvar, ampak naj vas samo na to opozorim; ko sem
               na pristojnem delovnem telesu opozarjala na to, da so predlogi takšni, da presegajo
               varčevalne ukrepe, nisem dobila ne odziva predlagateljev ne kakšnih pojasnil. Ampak,
               poglejte kaj se je zgodilo. Zdaj bo 15 členov tega zakona z enako dikcijo, črtanje
               člena, umaknjeno iz zakon. Ali se boste sami sebi smejali?</p>
               <p>Zdaj pa o tem konsenzu in kaj ljudi prizadene ali ne. Veste, jaz nisem tako naivna,
               ker nisem od včeraj. Zakaj je Vlada pristala na to, da je nekatere stvari iz zakona
               umaknila? Zato ker je dobila od sindikatov zagotovilo, da ne bodo zahtevali
               referenduma! Zakaj je ravno te ukrepe izločila iz zakona? Tudi tu ni nobena naivnost
               potrebna: zaradi tega, ker je presegla pooblastila, ki jih ima, ker je posegla v
               avtonomnost kolektivnega dogovarjanja, in je posegla v normative in standarde. To so
               tisti členi, ki gredo ven. Ampak še vedno ostajajo v zakonu takšni členi, ki posegajo
               v izrazito strokovna vprašanja, ki zadevajo področje izobraževanja, to je vpeljava
               prvega tujega jezika, obveznega, v prvi razred, diferenciacija, nacionalni preizkusi
               znanja in še bi lahko naštevala. Zato ker jim za to ni bilo potrebno soglasje
               sindikata, so ti členi ostali. Pa lahko mi protestiramo, kakor koli hočemo, ampak
               ljudem je težko razložiti, da imamo Socialni demokrati v parlamentu 10 glasov in
               nekaj o preštevanju glasov smo se že naučili ali smo bili o tem poučeni. In to je
               tisto dejstvo.</p>
               <p>Socialni demokrati imamo drugačne poglede na urejanje fiskalnih, monetarnih, drugih
               ekonomskih in socialnih vprašanjih, ampak naša trenutna politična teža je takšna, da
               s temi pogledi v tem parlamentu ne moremo prodreti. Zato se, spoštovani koalicijske
               poslanke in poslanci, mislim, da ne bi smeli, ker je to nedemokratično, obregati ob
               to, če smo kot opozicijska poslanska skupina dosledni in svojo opozicijsko funkcijo
               jasno in glasno opravljamo s tem, da opozarjamo, s čim vse se ne strinjamo.</p>
               <p>In še nekaj. Ni samo referendum tisto, kar je koalicijo pripravilo k umiku posameznih
               stvari, tudi je videla koalicija, kateri ukrepi pri ljudeh nimajo podpore, in tisto
               so šli... In veste, če sindikati ne bi imeli take podpore ob stavki v javnem
               sektorju, sem prepričana, da tudi ne bi dosegli tega, da so šli normativi in
               standardi iz tega zakona. Ampak pokazalo se je, da ljudem je mar za kakovostno javno
               šolo, da jim je mar, v kakšne vrtce otroci hodijo in kakšna je šolska zakonodaja –
               upam, da jim bo še naprej. Ker največji nateg tega zakona in te politike, ki je
               gradila na konfliktu med realnim in javnim sektorjem, se je tukaj zaenkrat razblinil,
               zato ker tudi tisti, ki delajo v realnem sektorju, imajo otroke v javnih šolah in v
               javnih vrtcih in jim je do javnega zdravstva. Dokler se bodo ljudje tega zavedali,
               potem bo tudi opozicija močnejša in bo lahko jasneje uveljavljala, pa je čisto
               vseeno, ali to dosežejo potem sindikati ali doseže opozicija; pomembno je, da nekaj
               najhujši ukrepi niso zapisani.</p>
               <p>Kako pa je koalicija dosledna, kako spoštuje dogovore in koliko odkrito o stvareh
               govori, je pa najbolje razkril 169. člen v predlogu zakona. Hvala.</p>
            </sp>
            <sp xml:id="SDZ6-Izredna-13-2012-05-11.sp45">
               <speaker>PREDSEDNIK DR. GREGOR VIRANT:</speaker>
               <p>Javila se je državna sekretarka gospa Mojca Škrinjar.</p>
               <p>Prosim.</p>
            </sp>
            <sp xml:id="SDZ6-Izredna-13-2012-05-11.sp46">
               <speaker>MOJCA ŠKRINJAR:</speaker>
               <p>Hvala lepa za besedo.</p>
               <p>Glede strokovnih vprašanj in varčevanja bi povedala. Res je, varčevanje se dotika
               tudi nacionalnega preverjanja znanja; ta zakon odmika nacionalni preizkus znanja iz
               3. razreda. S tem se pridružujemo tistim državam, ki tega nimajo. Več je teh držav,
               ki nekih nacionalnih preizkusov znanja v 3. razredu nimajo, kajti ne prinašajo toliko
               informacij in toliko dodane vrednosti, da bi lahko rekli, da je to upravičen strošek.
               Hkrati naj povem tudi, da je v preteklosti, ko je še nekaj časa, pred letom 2004, to
               teklo na šolah, ravno nacionalno preverjanje znanja vzbujalo med učitelji silno
               negodovanje zaradi svoje prebirokatiziranosti.</p>
               <p>Kar zadeva diferenciacijo. Tudi tukaj gre – ne za varčevanje, ampak za gospodarnost.
               Nivojski pouk, ki ga zdaj zamenjuje avtonomija šole, ki se bo sama odločila, ali bo
               imela nivojski pouk ali kar koli – ker govorimo o manjših učnih skupinah, s tem pa
               prepuščamo šoli, da se sama odloči – je zdaj šoli prepuščeno, da razmisli tudi o tej
               raziskavi, ki jo je naredil Unesco. 20-letna raziskava, ki povzema 30 raziskav v 30
               različnih državah, na vseh kontinentih, ki je potekala več let, longitudinalno, z
               učenci več let, je ugotovila, da nivojski pouk škodi. Škodi predvsem tistim
               najšibkejšim, ker nikoli ne srečajo svojega sošolca v znanju – kajti učenci se tudi
               eden od drugega učijo –, škodi srednji populaciji in zelo zelo malo prinese najbolj
               nadarjenim, ti pa imajo v naših šolah program za nadarjene kakor tudi dodatni pouk.
               Ne nazadnje nivojski pouk škodi tudi učiteljem. Dokazano je v tej raziskavi, da
               učitelji potrebujejo najmanj pol leta, da se preorientirajo z enega nivoja na drug.
               Ta čas pa je prazen tek. In ne nazadnje, v tej raziskavi se tudi pravi, da na koncu
               tudi gospodarsko škodi, ker dobimo celotno populacijo manj izobraženo. Tako ta člen
               gledajo zelo dolgoročno.</p>
               <p>Kar zadeva prvi tuj jezik, gre za pilotno zadevo, za postopno uvajanje. Novela
               zakona, ki se bo uveljavil 1. septembra, prinaša, da bo prvi tuj jezik v drugem
               razredu, s tem pa se pojavlja vrzel prvega razreda za tiste otroke, ki so imeli kot
               nadstandard v vrtcu tudi že tuj jezik. To pomeni zdaj vrzel, odhajanje teh otrok v
               neke privatne institucije in odsotnost neke kontinuitete. Razpolagam tudi z
               raziskavami o tujih jezikih, ki pravijo, da je zgodnje učenje tujega jezika imperativ
               Evrope in pomaga k boljši karieri in tudi kasneje k dobremu gospodarstvu države.</p>
               <p>Še glede standardov in normativov. To, da so umaknjeni iz zakona, ne pomeni, da se
               jih ne bomo dotikali, pač pa pomeni, da se jih bomo dotikali v soglasju s socialnimi
               partnerji. Verjamem pa, da nobena kakovost ni, če imamo v enem oddelku 14 otrok, v
               drugem pa 28. Če kdo meni, da je to kakovost, je verjetno v zmoti. Namen pa je, da se
               uredi to tako, da bodo lahko oddelki kolikor toliko enakomerno napolnjeni, da bodo
               otroci čim bliže svoji šoli in da bodo imeli čim bolj enake možnosti. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp47">
               <speaker>PREDSEDNIK DR. GREGOR VIRANT:</speaker>
               <p>Replika, mag. Potrata.</p>
            </sp>
            <sp xml:id="SDZ6-Izredna-13-2012-05-11.sp48">
               <speaker>MAG. MAJDA POTRATA (PS SD):</speaker>
               <p>Hvala. Zelo kratka replika.</p>
               <p>Nič nimam proti temu, da v stroki obstajajo različni pogledi na ista vprašanja, samo
               morajo biti predmet strokovnih razprav, ne pa političnega presojanja o stvareh, in ni
               časa, da bi oporekala izrečenemu.</p>
               <p>Se pa dokazuje tisto, kar ves čas trdim – Zakon o spremembah in dopolnitvah Zakona o
               osnovni šoli je bil rezultat strokovnih preverjanj in razprav v stroki, zdaj ga pa
               politično spreminjamo brez strokovne razprave, z močjo koalicije. Hvala.</p>
            </sp>
            <sp xml:id="SDZ6-Izredna-13-2012-05-11.sp49">
               <speaker>PREDSEDNIK DR. GREGOR VIRANT:</speaker>
               <p>Še enkrat gospa Mojca Škrinjar.</p>
            </sp>
            <sp xml:id="SDZ6-Izredna-13-2012-05-11.sp50">
               <speaker>MOJCA ŠKRINJAR:</speaker>
               <p>Kar zadeva te strokovne razprave, vemo, kako so se vršile pri beli knjigi, kajti nova
               bela knjiga je bila podlaga za pisanje tega zakona; in vemo, koliko vplivnih in
               poznanih strokovnjakov je izstopilo iz te razprave. In to zelo odmevno. Tako o nekem
               konsenzu ne moremo govoriti.</p>
            </sp>
            <sp xml:id="SDZ6-Izredna-13-2012-05-11.sp51">
               <speaker>PREDSEDNIK DR. GREGOR VIRANT:</speaker>
               <p>Gospa Jasmina Opec.</p>
            </sp>
            <sp xml:id="SDZ6-Izredna-13-2012-05-11.sp52">
               <speaker>JASMINA OPEC (PS SLS):</speaker>
               <p>Hvala lepa za besedo. Vsi skupaj lepo pozdravljeni tudi v mojem imenu!</p>
               <p>Danes odločamo o tem, kakšno državo želimo imeti jutri. Ali bo to država, v kateri
               bomo krmarji lastne usode, ali bo to država, v kateri nam bo življenje diktiral nekdo
               drug; ali bomo realisti ali bomo živeli v sanjah, ki z realnostjo nimajo nič
               skupnega. Odločamo o tem, kakšno življenje želimo ustvariti našim državljanom: ali bo
               to nenehna bitka za obstanek ali bomo ustvarili okolje, v katerem bosta rast in
               razvoj omogočala dostojno življenje slehernega posameznika.</p>
               <p>Tisoče slovenskih družin, ki so tekom gospodarske krize ostajale brez služb in brez
               prihodkov, se je v teh letih zavedalo, da če želijo preživeti jutri, morajo svoj
               način življenja spremeniti danes. In so! Sprememba življenjskega sloga, takšne ali
               drugačne odpovedi pri vsem in vsakem niso bile enostavne in lahke odločitve, toda
               bile so nujne, če so slovenske družine želele preživeti.</p>
               <p>Škoda, da se nismo zgledovali po naših državljankah in državljanih že kdaj prej.
               Pozabili smo razmišljati kot slovenske družine, pozabili smo misliti na jutrišnji
               dan. Nismo pravočasno reagirali na nastalo situacijo, zato smo danes soočeni z
               ukrepi, ki jih moramo nujno sprejeti, če želimo, da naša država dočaka jutrišnji dan.
               Če bomo čakali, če ne bomo sprejeli ustreznih ukrepov, žalostnih zgodb naših
               državljanov ne bo konec. Če ne bomo sprejeli ukrepov, s katerimi bi privarčevali
               potrebna sredstva, ki jih na žalost nimamo in ki so ključna ter nujno potrebna za
               razvoj gospodarstva in ustvarjanja novih delovnih mest, jutrišnjega dne za nas ne bo.
               Vsak od nas si mora odgovoriti na vprašanje, kakšno življenje želi našim državljankam
               in državljanom jutri. Ne smemo obstati v današnjem dnevu, misliti le na kratek rok,
               ampak se moramo vprašati, kakšno prihodnost si bomo določili danes. Zavedam se, da
               spremembe na področju pravic niso enostavne in da posameznika prizadenejo, toda
               ključno vprašanje pri tem je: Ali smatramo, da si naši državljani zaradi naše
               pasivnosti zaslužijo životarjenje z 200 evri socialne pomoči mesečno danes, ali pa je
               naša odgovornost, da sprejmemo odločitve, ki bodo z današnjim varčevanjem in
               jutrišnjim razvojem omogočile službe in s tem dostojno življenje, kot si ga
               zaslužijo?</p>
            </sp>
            <sp xml:id="SDZ6-Izredna-13-2012-05-11.sp53">
               <speaker>PREDSEDNIK DR. GREGOR VIRANT:</speaker>
               <p>Mag. Andrej Šircelj.</p>
            </sp>
            <sp xml:id="SDZ6-Izredna-13-2012-05-11.sp54">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa, gospod predsednik. Ministrski zbor!</p>
               <p>Najprej v celoti podpiram oziroma se strinja s tem, kar je kolegica Jasmina Opec
               povedala. To je dejansko res. Verjetno sedanje ali predvsem včerajšnje razprave
               temeljijo tudi na tem, da morda ocenjujemo različno stanje v državi – kakršno koli že
               je. Seveda to, če nekdo ocenjuje, da je stanje boljše, kot dejansko je, potem lahko
               tudi razumem, da so zanj ti ukrepi prehudi, preveč enostranski in tako naprej.</p>
               <p>Vendar, nesporno dejstvo je, da je Slovenija leta 2008 zaostajala za povprečjem
               razvoja v drugih državah Evropske unije za 9 %, da bi dosegla to povprečje. Danes
               zaostaja za 15 %. Z drugimi besedami to pomeni, da so tudi v času krize v zadnjih
               treh letih in pol druge države Evropske unije dosegale hitrejši razvoj in to pomeni
               tudi tako relativen kot absoluten zaostanek. To se kaže dejansko ne samo v tem, kar
               je že bilo omenjeno, v večjem številu nezaposlenih, v zadnjih treh letih se je to
               povečalo za približno 60 tisoč ljudi – 55, 60 tisoč ljudi. Kaže se tudi v tem, da
               zaostajamo, recimo, na področju patentov. V Sloveniji naredimo letno 60 patentov na
               milijon prebivalcev, povprečje Evropske unije je preko 120 patentov. To pomeni, da
               tudi razvojna politika, tudi politika na področju znanosti, pač tista, ki je bila in
               je bila tudi financirana relativno bogato, ni dala takšnih rezultatov. Ta različna
               ocena stanja pomeni, da morda, če nekoliko karikiram, nekdo ali nekateri – in temu
               nič ne oporekam –, živijo v nekem pravljičnem svetu in v pravljičnem svetu, ko se
               Sneguljčica zbudi iz sanj in srečno zaživi s palčki do konca svojih dni. Niso pa
               priče dejansko poslovnim porazom, osebnim tragedijam, bankrotom, likvidacijam
               podjetij in tudi samomorom, kar se je dogajalo v zadnjih treh letih. In to je realno
               stanje! Danes ni več pravljičnega sveta.</p>
               <p>Če govorimo o naslednjem sklopu, lahko govorimo tudi o tem, da ti ukrepi niso
               enostranski. Kakorkoli že, ukrepi se v zadnjih urah, če tako rečem, relativno hitro
               menjajo tudi zaradi tega, ker potekajo oziroma so včeraj potekala še vedno pogajanja
               s sindikati. In ne govorimo več o tistih ukrepih, ki so bili pred dvema, tremi dnevi,
               če danes teh ukrepov več ni. Če danes nimamo več sprememb na področju pokojninskega
               sistema, govorimo o nečem drugem. Ti ukrepi so že uravnoteženi.</p>
               <p>Če vzamemo dejstvo, da v Sloveniji ni bilo investiranja
                  in da smo spodbudili, da je Vlada predlagala zakon, in Državni zbor ga je sprejel, o
               dodatnih olajšavah za investiranje za raziskave in razvoj, zato da bodo podjetja
               dejansko imela dodatne olajšave, zato da bodo lahko začela z razvojnim ciklusom. To
               dejansko pomeni, da izboljšujemo poslovno okolje in da bodo prišli tudi takšni
               projekti, da bomo s temi projekti zagnali gospodarsko rast. Gospodarske rasti ne more
               neposredno zagnati država kot taka, ona lahko naredi okolje in tukaj ni nobenega
               neoliberalizma.</p>
               <p>Če primerjamo neoliberalistične ideje iz tistega časa, ko so nastale, takrat je bila
               vloga države v celotni družbi, v gospodarstvu izredno majhna. V začetku 19. stoletja,
               ko je nastajala kriza, vloge države v gospodarstvu dejansko ni bilo in zato se je
               takrat tudi lahko naredila takšna politika, kakršna je bila. Danes je vloga države
               izredno velika, skoraj polovico v BDP – predvsem mislim tukaj na davke, teh je skoraj
               polovica in tako naprej. Zaradi tega mi ne moremo govoriti o istih izhodiščih in
               dejansko kopirati – to je grda slovenska beseda, sploh ni slovenska beseda – teh
               zadev v današnje stanje. Projekti bodo prišli na podlagi tega, ker bo boljše poslovno
               okolje.</p>
               <p>Bi pa tukaj omenil še nekaj. Zelo slabo je, da imamo v Sloveniji in da imamo v državi
               nedokončane projekte. Zelo slabo je, da imamo projekte, kjer se kaže, da niso
               dokončani, kjer je še vedno na tleh cement, stene niso obdelane, kabli visijo iz sten
               in tako naprej. Tisti, ki so delali te projekte, bi bilo zelo dobro , da jih
               zaključijo. Navsezadnje, tudi če že govorijo o tem, da bodo naredili ne vem koliko
               novih projektov in tako naprej. Za državo so zelo slaba slika nedokončni projekti v
               Ljubljani.</p>
               <p>Bilo bi tudi lepo in to bi pokazalo učinkovitost teh ljudi, ki delajo te projekte, da
               so res učinkoviti, da bi ti projekti tudi zaživeli in dejansko lahko ekonomsko in
               finančno prosperirali, da bi v teh projektih, ki so bili zgrajeni v Ljubljani,
               dejansko bilo veliko ljudi, da bi bili krasni koncerti, da bi bile mednarodne športne
               prireditve in tako naprej; skratka, tega ni.</p>
               <p>To je zelo slab znak za državo, da ima tako imenovane nasedle investicije. Toliko bi
               imel povedati. Hvala.</p>
            </sp>
            <sp xml:id="SDZ6-Izredna-13-2012-05-11.sp55">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Matevž Frangež, kot predlagatelj.</p>
            </sp>
            <sp xml:id="SDZ6-Izredna-13-2012-05-11.sp56">
               <speaker>MATEVŽ FRANGEŽ (PS SD):</speaker>
               <p>Mislim, da ne gre za razliko v oceni stanja. Mislim, da gre za radikalno razliko v
               oceni vzrokov, da smo v to stanje prišli, in predvsem v razliko o tem, kaj so
               razpoložljiva orodja, da mi Slovenijo iz te situacije, v kateri je, popeljemo.</p>
               <p>Vladna koalicija zagovarja pri tem recept minimalne države. Država naj ne
               intervenira. Država naj preprosto stoji ob strani in čim manj moti, da gospodarstvo,
               kapital in trg opravijo svoje.</p>
               <p>Na drugi strani pa imamo vendar vizijo močnejše države, države, ki razume, da trg
               preprosto sam po sebi ne more uravnavati vsega in da če hočemo iti v družbo znanja,
               kar je bilo doslej strateški imperativ celotne slovenske politike, potem mora država
               biti tu generator razvoja. Generator, ki bo zagotavljal vsem enake možnosti.</p>
               <p>Če hočemo, da bomo imeli razvito infrastrukturo, mora država tukaj generirati pogoje
               za to, da se ta infrastruktura razvije, in v mnogih primerih – ne trdim pa, da je to
               edini mehanizem –, seveda prispevati tudi javna sredstva za izgradnjo dejavne
               infrastrukture, te hrbtenice, na kateri stoji prihodnja konkurenčnost slovenske
               družbe.</p>
               <p>Če želimo, recimo, razviti logistično središče ob mariborskem letališču, za katerega
               mnogi strokovnjaki ocenjujejo, da ima izjemno priložnost v kargo prometu, potem
               država ne more stati ob strani, ampak se aktivno postaviti na teren, organizirati
               stvari, poskrbeti za spremembo namembnosti zemljišč in tudi zagotoviti komunalno
               opremljanje zemljišč, zato da privabi morebitne strateške partnerje pri razvoju tega
               projekta. Če želimo državo, ki bo zagotavljala vsem enake možnosti, moramo razumeti,
               da potrebujemo močno državo. In če hočemo razumeti, da potrebujemo drugačno
               gospodarstvo, gospodarstvo, ki bo bolj stavilo na kompleksnost znanj, potem mora
               država imeti pri tem svojo vlogo v spodbujanju.</p>
               <p>Mislim, da je ideja o davčnih olajšavah za investicije in razvoj dobra ideja, če ima
               fiskalno podlagi, in na drugi strani, če kapitalski davki niso postavljeni prenizko.
               Ker konec koncev potem ugotovite samo to, da tukaj zmanjšate pravzaprav efektivno
               obdavčitev dobičkov, drugih učinkov pa pravzaprav ne zasledujete. Sploh je pri
               davčnih olajšavah tako, da veste, kaj ciljate, ne veste pa, kaj zadenete.</p>
               <p>Na drugi strani je recept, ki ga je Pahorjeva vlada skušala izpeljati: milijardo
               štiristo nepovratnih sredstev v prestrukturiranje gospodarstva; ne kar generalno,
               ampak v tiste projekte, ki so obetali, da bodo z razvojem novih produktov povečevali
               dodano vrednost in konkurenčnost slovenskega gospodarstva. Še vedno trdim, to je
               pravi recept. Izkušnje, če bi jih hoteli videti in pogledati, kaj se dogaja v svetu,
               ne samo sedaj, ko smo soočeni s krizo in ko je predvsem Evropa v tem dolžniškem krču
               z zategovanjem pasu, še posebej na jugi Evrope, šla v scenarij, ki se je v nekaterih
               državah že izkazal v varčevalno-dolžniški spirali, nekaterim drugim državam, med
               katerimi je danes tudi Slovenija, pa ta scenarij zelo realno sledi. Ampak tudi
               države, ki so v preteklosti uvajale politiko umika države, privatizacijo premoženja,
               privatizacijo javnih storitev, vse to lahko poskrbi trg, ki so umikale državo kot
               razvojni dejavnik, ki so manjšale socialno varnost ljudi, češ, saj bo trg poskrbel za
               vse, ki želijo delati, pri tem pa seveda pozabili, da med nami vendar obstajajo
               tisti, ki so šibkejši in ki v tem zelo zaostrenem konkurenčnem boju ne morejo
               preživeti. Te države so se izkazale kot nosilke zgodovinskih napak.</p>
               <p>Mislim, da je edina prava pot pravzaprav vztrajanje na tem, da lahko samo s pomočjo
               fiskalnih vzvodov zagotovimo nadaljnjo rast in razvoj. Seveda je potrebna finančna
               disciplina. Absolutno soglašam s tistimi, ki trdijo, da enotnega monetarnega prostora
               ne moremo imeti, če ne zagotovimo več discipline med evrskimi državami. Vendar,
               spomnite se začetka krize. Kaj smo govorili takrat? Pogledali smo na povzročitelja
               krize, in to je finančni sektor. Mi smo rekli, da potrebujemo regulacijo finančnega
               sistema, ki je v 20 letih globalizacije podivjal. Potrebujemo sankcije proti davčnim
               oazam, zato da bo denar ostajal tam, kjer se ustvarja, ne pa, da bo enostavno
               priletel tja, kjer ni obdavčen in s tem omogočil višje dobičke. Kaj se je zgodilo z
               gesli iz začetka leta 2009? Ugotovimo lahko, da se je logika v celoti spremenila in
               da ne popravljamo vzrokov sedanje krize, ampak pravzaprav v smislu iskanja rešitev
               vztrajamo na receptih, ki so globalno, ekonomsko in finančno krizo pravzaprav
               povzročili. In tu je vaša velika napaka, ker Slovenijo sedaj peljete na tisti vlak,
               ki obeta nevaren scenarij izgubljenega desetletja. Izgubljenega desetletja, ki bo še
               posebej boleč za mlado generacijo, ki je danes brez priložnosti, ki ne more računati
               na to, da bo jutri bolje.</p>
               <p>Če hočete spraviti državo iz krize, jaz bi vam pri tem res iskreno rad pomagal, potem
               morate razumeti, da je edini recept za to, da bodo ljudje imeli več možnosti, da bodo
               ljudje imeli več varnosti, zato da bodo imeli trdno podlago za odriv. Brez tega ne bo
               nobene rešitve, ker ukrepi, ki jih delate, radikalno zmanjšujejo še tisto malo
               zaupanja v slovenski družbi, še tisto malo poguma in na koncu iz tega ne bo nič
               drugega kot poslabšanje razvojnih možnosti in daljše obdobje stagnacije, če ne celo
               gospodarskega nazadovanja celotne družbe.</p>
               <p>Mislim, da vsi skupaj pozabljamo na evropsko dimenzijo reševanja krize. Mislim, da
               Hollandova zmaga v Franciji ni sama po sebi obet, da bo zdaj drugače. Mislim, da so
               nekateri recepti, ki jih je doslej evropska politika ignorirala kot mogoča orodja za
               izhod iz krize, to pa je predvsem izdaja evropskih obveznic s strani Evropske
               centralne banke, sedaj postali politično bolj izvedljivi. Poglejte, kje je naša
               težava – naša težava je v tem, da se nam zaostrujejo pogoji financiranja v
               tujini.</p>
               <p>Dejstvo je, da porabimo danes več, kot ustvarimo. To vsi radi govorite, ampak, dragi
               moji, vsak od vas, mnogi od naših državljanov danes porabijo več, kot ustvarijo
               preprosto zaradi tega, ker je normalno, da se za zadovoljevanje nekaterih
               dolgoročnejših potreb vsakega izmed nas zadolžujemo. Zato da breme, recimo,
               financiranja stanovanja, financiranja novega avtomobila ali zagona podjetniškega
               projekta prelevimo v daljše časovno obdobje, ker ga v celoti danes ne bi mogli
               financirati. Dragi moji, vsi tisti, ki govorite o tem, da porabimo več, kot
               ustvarimo, se spomnite na svoje družinske finance, pa vas vprašam, koliko kreditov
               imate. Ključno vprašanje pri tem je, ali imamo sposobnost odplačevati svoje
               obveznosti. Trdim, da jih imamo, poskrbeti pa moramo za to, da ne bo iz proračuna
               curljal denar tam, kjer to ni potrebno. Ena takih stvari je pokojninska blagajna,
               kjer zaradi demografskih neprilagojenosti plačujemo tako ali tako višjo ceno, kot bi
               bilo treba.</p>
               <p>Soglašam z vami, da je tudi v javnem sektorju nekaj rezerv, ampak teh ni mogoče
               ugotoviti linearno. To mora biti naloga ravnateljev osnovnih šol, direktorjev
               upravnih organov – najdite notranje rezerve! In ne financirajte več po logiki: lani
               smo porabili sto enot, se pravi, moramo letos biti tu nekje blizu. To je napačna
               logika. Ta logika seveda terja, da se odmaknemo od koncepta zmanjševanja sredstev za
               socialno varnost, za socialno povezanost te družbe, za razvoj in znanost in za
               prestrukturiranje gospodarstva. Vse tri točke vam očitam v tem varčevalnem paketu. Mi
               moramo okrepiti to evropsko dimenzijo! Tisto, kar bi pričakoval od slovenske vlade,
               je, da se na evropskem parketu postavi med zaveznike skupnih orodij, ki jih ima danes
               Evropa na voljo; zato da zagotovimo financiranje rasti in razvoja in da bo to
               financiranje cenejše kot tisto, ki nam je danes kot državi na voljo.</p>
               <p>Mislim, da nam vsem skupaj manjka zgodovinskega spomina, in vem, da ni namen te
               debate razčiščevati, kje so vzroki. Tudi včeraj ste nekateri govorili o Gerhardu
               Schröderju in nemški politiki Die Neue Mitte, pri tem pa pozabljate, da je Nemčija
               opravila performno vlogo zelo zgodaj. Tudi mnogi tisti, ki se danes norčujejo iz
               Blairove tretje poti, pozabljajo, da je Velika Britanija v veliki meri takrat
               opravila pomembno vlogo pri tem, da je združila svobodo ekonomskega sistema, ampak
               hkrati tudi močno državo, ki naj vstopi takrat, ko je treba, ker je potreba po močnih
               javnih storitvah imperativ.</p>
               <p>Če ne bi vedel, da bo ta logika imela tako uničujoče posledice, potem bi vam celo
               predlagal; prav, za eno leto naredite eksperiment, pozabimo na javne storitve,
               zmanjšajmo davke. Vsak naj svoje javne storitve, šolstvo, zdravstvo in tako dalje
               plačuje iz svojega žepa. Ampak jamčim vam, to bo ne samo uničilo te javne storitve,
               to bo uničilo pravzaprav naše skupinske in skupne možnosti za to, da se kot družba
               pomaknemo naprej. Ne smemo pozabiti na napredek kot nujnost slovenske družbe.
               Najboljšo uslugo razvoju Slovenije bi naredili s tem, da bi vztrajali na strukturnih
               reformah, ki jih Slovenija potrebuje. Da, nekatere bodo kljub vsemu boleče; da, mnoge
               lahko popravijo nekaj krivic in nekaj velikih nelogičnosti, ki jih imamo v sistemu;
               da, vaš zaveznik sem, ko govorite o antibirokratizaciji slovenske družbe in pri
               treznem premisleku o tem, kaj so procesi v naši javni upravi, ki jih res potrebujemo,
               kaj pa so procesi, ki jih potrebujemo manj. Če se boste na ta način lotili
               spreminjanja stvari, tudi politično soglasje, v to sem trdno prepričan, ni daleč.</p>
               <p>Ne glede na to, kaj si jaz mislim o tej vladi in njenem predsedniku, vam jamčim, da
               si želim, da bi vam lahko v tem procesu pomagal. Ni moja želja biti eden od
               radikalcev v tem parlamentu, je pa nujnost biti eden od radikalcev v tem parlamentu
               takrat, ko smo soočeni s predlogi, kakršne nam streže sedanja vladna koalicija.</p>
            </sp>
            <sp xml:id="SDZ6-Izredna-13-2012-05-11.sp57">
               <speaker>PREDSEDNIK DR. GREGOR VIRANT:</speaker>
               <p>Mag. Matej Tonin.</p>
            </sp>
            <sp xml:id="SDZ6-Izredna-13-2012-05-11.sp58">
               <speaker>MAG. MATEJ TONIN (PS NSi):</speaker>
               <p>Lep dober dan vsem skupaj!</p>
               <p>Kolega Frangež je imel zveneč govor. Mogoče bo počakal še toliko, da bi par besed
               tudi jaz rekel o naših konceptualnih razlikah, ampak za uvod, da ne bom zgrešil
               razprave, bi vendar rekel, da govorimo o 1. členu, ki govori, kateri zakoni se vsi
               spreminjajo. Rekel bi samo to, da gre za res za obsežen dokument, ni pa ta dokument
               unikum. Se pozna, da tisti, ki ste nekoliko starejši in ki ste dalj časa v tem
               parlamentu, veste, da je bil podoben temu zakonu tisti zakon, ki je prenašal
               obveznosti občin na upravne enote tam nekje leta 1994.</p>
               <p>Če se še malo dotaknem gospoda Frangeža in kolegov iz SD, res so različne poti do
               skupnega cilja. Tudi če bi gospod Borut Pahor, ki je še prej sedel tam, sedel na tem
               sedežu predsednika vlade, sem prepričan, da bi imeli skupen cilj. Ta skupen cilj pa
               je v letu 2013 naš primanjkljaj spraviti pod 3 %. Tukaj pa nastopijo naše
               konceptualne razlike, o katerih je govoril kolega Frangež. Oni pravijo, da se
               zavzemajo za močno državo. V redu, ampak vprašal jih bom, od kod naj ta močna država
               jemlje. Severna Koreja je tudi zelo močna država, pa nima svojim državljanom kaj
               dati. Od kod jemati? In to je tisti temeljni problem. Socialne pravice se lahko
               dajejo samo, če imamo dobro gospodarstvo, da ustvarja kaj, da se potem to lahko deli
               med ljudmi. Samo to. Druge možnosti pač ni. In gre za konceptualne razlike, če kolegi
               iz SD poudarjajo, da je treba kakšne davke še malce povišati, jih ne odpraviti, da
               bomo lahko zbrane davke delili med ljudmi. Mi enostavno zagovarjamo malce drugačen
               koncept in ta koncept je, da lahko zapravimo toliko, kot ustvarimo, pa čeprav se ta
               koncept zdi zelo nenavaden.</p>
               <p>Ampak, da so naši cilji skupni, govorijo preprosta dejstva – in gospod Pahor je to že
               večkrat izpričal. Tudi na Ustavni komisiji je med drugim podprl tako imenovano zlato
               fiskalno pravilo, ker se zaveda, kakšni so naši skupni cilji. Tudi včeraj – mislim,
               da v oddaji Pogledi –, je pozdravil ta dogovor s sindikati, ker se zaveda, kakšni so
               naši skupni cilji. To so dejstva.</p>
               <p>Razumem pa, da je opoziciji veliko lažje. Vsi skupaj, vsi poslanci, vsi, ki sedimo v
               tej dvorani, smo v teh mesecih dobivali številna pisma, zelo osebna: mame, starejše
               gospe, brezposelni možje in še naprej. Ampak naša dolžnost, dolžnost te koalicije je,
               da pripravimo neke vzdržne ukrepe, ki bodo to državo popeljali na boljša pota. Veliko
               lažje pa je opoziciji, ki vedno lahko reče, da niso za to, da predlagajo še boljše
               ukrepe oziroma predlagajo nekoliko blažje ukrepe. Govori se o tem, kako se ta
               koalicija maščuje ljudem. Gospa Potrata je govorila o tem, kako ta koalicija nateguje
               ljudi. Res ne vem, če je ta koalicija tako zlobna, da vse to hoče delati. Nam bi bilo
               enostavno veliko lažje, tako kot gospod Frangež pravi, imeti močno državo – povejte,
               kolega, kaj si želite, to vam damo –, da je država samopostrežna trgovina in nobenega
               problema. Jaz bi si to želel, ker za politika je najtežje reči – ne. Vsi veste, ki
               hodite po terenu, kamorkoli pridete, vas ljudje prosijo, ali bi lahko to ali bi lahko
               ono. Najtežje je reči ne, ker ni od kod vzeti. Tudi mi v koaliciji bi ljudem dali
               več, če bi lahko to dali, pa žal ne moremo.</p>
               <p>Zaključil bi s tem, mogoče bom danes doživel dogovor tudi opozicije, od kod jemati za
               močno državo. Ta odgovor me zelo zanima in ga bom z velikim veseljem poslušal.</p>
               <p>Še eden, napotek za naprej, pa sem mladi poslanec, ampak kljub vsemu bi si, ravno
               zaradi tega, ker sem mlad, neobremenjen, želel, da bi prestopili ta okvir, da mora
               biti opozicija vedno proti, koalicija pa vedno za. Bom dal primer Nove Slovenije. Ko
               se je Državni zbor konstituiral, se je blazno nenavadno zdelo, da pa lahko ena Nova
               Slovenija v dvoboju med Mašo Kociper in gospodom Pahorjem podpre Boruta Pahorja – pa
               smo ga podprli.</p>
               <p>Mogoče je to eden izmed zgledov, da bi lahko tudi opozicija podprla kakšen
               koalicijski predlog. Tudi koalicija je prisluhnila kakšnemu opozicijskemu predlogu,
               ker vsi ti amandmaji, ki bodo v prihodnjih urah na glasovanju, bodo najbrž taki, da
               je znotraj njih zajeto tudi ogromno opozicijskih predlogov. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp59">
               <speaker>PREDSEDNIK DR. GREGOR VIRANT:</speaker>
               <p>Replika, gospod Frangež.</p>
            </sp>
            <sp xml:id="SDZ6-Izredna-13-2012-05-11.sp60">
               <speaker>MATEVŽ FRANGEŽ (PS SD):</speaker>
               <p>Ne bi si želel, da ostane Matejevo vprašanje neodgovorjeno.</p>
               <p>Ampak, vljudno vas prosim, da ga tokrat slišite. Ne samo zato, ker Socialni demokrati
               kar naprej – jaz sem to ponovil vsaj 10-krat, vem pa, da so to storili tudi kolegi iz
               Pozitivne Slovenije –, ampak da tokrat slišite ta odgovor, ki ga želite: obstaja
               skupni cilj, in to je javnofinančna konsolidacija. Mi se zavedamo, da moramo v
               določnem srednjeročnem obdobju do leta 2015, ker so to naše mednarodne zaveze, doseči
               srednjeročno izravnanost proračuna in da moramo zmanjšati naš dejanski in strukturni
               primanjkljaj.</p>
               <p>Mi smo vsaj za leti 2012 in 2013 pripravili izvedljiv scenarij javnofinančne
               konsolidacije. Ta scenarij predvideva, sploh ko gre v detajle, da se odpovemo
               zmanjševanju prihodkov državnega proračuna – to je tisto, na kar smo opozarjali
               takrat, ko ste sprejemali spremembe obdavčitve podjetij –, da podaljšamo interventni
               zakon, za kar je bila popolna pripravljenost socialnih partnerjev, in da v letu 2012,
               ker nimamo več manevrskega prostora, z uvajanjem dodatnega dohodninskega razreda, z
               delom na pokojninski reformi, z delom optimizacije v javnem sektorju, kar mi realno
               ocenjujemo na nekje 100 milijonov evrov, dosežemo tiste cilje, za katere odgovarjamo
               Evropski komisiji. In to je znižanje strukturnega primanjkljaja za slabo odstotno
               točko in na drugi strani dejanski primanjkljaj, ki omogoča uresničenje cilja v letu
               2013. Se pravi, da v letu 2013 dosežemo dejanski primanjkljaj pod 3 %.</p>
               <p>Danes je treba začeti delati na pokojninski reformi, celoten paket imate na mizi,
               označite tiste dele, ki so vas lani, ne vas, gospod Tonin, pač pa vaše politične
               zaveznike, tako zelo motili. Označite tiste tri, štiri člene in se začnite s
               sindikati o njih pogovarjati. Prepričan sem, da je pokojninska reforma lahko pod
               streho še v letošnjem letu in da lahko v letu 2013 že prinese učinke. V znižanju
               strukturnega primanjkljaja vam pokojninska reforma prinese 260 milijonov evrov
               prihranka, dejanskega prihranka pa okoli 120 milijonov evrov. Ali se boste odpovedali
               temu orodju? Ravno za to gre. Da vsi razumemo, da je treba, bom rekel, stvari
               izravnati. Ampak, vi stavite na način, ki ne bo prinesel gospodarskega okrevanja.</p>
               <p>Saj to je ključni problem, da živite v tej utvari, ki se je že nekajkrat na primeru
               mnogih držav izkazala za utvaro! Namesto da bi odpravljali tiste vire naše strukturne
               nestabilnosti, kakšna je pokojninska reforma, siva ekonomija, kakršno je v veliki
               meri tudi vzpostavljeno razmerje na trgu dela, za katere soglašam, da jih je potrebno
               na pameten način urediti. Obstajajo alternative; vi o alternativah ne želite
               slišati!</p>
            </sp>
            <sp xml:id="SDZ6-Izredna-13-2012-05-11.sp61">
               <speaker>PREDSEDNIK DR. GREGOR VIRANT:</speaker>
               <p>Gospa Marjana Kotnik Poropat.</p>
            </sp>
            <sp xml:id="SDZ6-Izredna-13-2012-05-11.sp62">
               <speaker>MARJANA KOTNIK POROPAT (PS DeSUS):</speaker>
               <p>Spoštovani predsednik Državnega zbora, spoštovana ministrica, spoštovani člani Vlade
               oziroma predstavniki Vlade, spoštovane poslanke in spoštovani poslanci!</p>
               <p>Včeraj smo obravnavali in danes obravnavamo zakon o konsolidiranju javnih financ.
               Obravnavamo ukrepe, ki jih moramo nujno sprejeti zato, da bomo uravnotežili
               pravočasno naš proračun in da jutri ne bomo hlapci tistim, ki nam dajejo kredite,
               kajti pred dnevi smo slišali stavek, da če si dolžan nisi nikoli svoboden. Mislim, da
               je to globoka resnica, ki si jo velja zapomniti.</p>
               <p>Bi pa najprej o samem zakonu oziroma o obliki in pristopu, kako bomo spremenili
               oziroma dopolnili zakone za konsolidacijo javnih financ. Zaskrbljujoče je, da je
               Zakonodajno-pravna služba v svojem obsežnem mnenju o predlogu zakona ugotovila, da
               gre za nepregleden, nejasen in nekonsistenten zakon. Nomotehnično bi bilo bolj
               primerno, da bi bile spremembe predložene po posameznem zakonu. Tak pristop bi
               zahteval mnogo več časa za samo pripravo in tudi za obravnavo. Morda bi se bilo pa
               treba vprašati pri tem, ali se nam res tako zelo mudi. Če je odgovor da, potem je ta
               način opravičljiv.</p>
               <p>Zakon za uravnoteženje javnih financ bo prizadel mnoge naše državljane. Težko mi je;
               težko mi je, zato ker bo prizadel predvsem nižje sloje naše družbe. Prizadel bo
               tiste, ki že tako ali tako težko živijo. Zato bom izkoristila to priliko, ko mi je
               dana beseda v Državnem zboru, da se javno zahvalim članom koalicije, ki so
               prisluhnili zahtevam DeSUS glede problematike starejših. Tako ne bo posega v
               pokojnine, ki se izplačujejo na osnovi plačanih prispevkov. Ohranja se tudi dodatek
               za rekreacijo za tiste upokojence z nižjo pokojnino in mislim, da je primerno, da
               povem, da ljudje slišijo, da znaša predlog za rekreacijo za vse tiste upokojence, ki
               prejemajo pokojnino do 414 evrov, 368 evrov dodatka. V drugi skupini so tisti, ki
               prejemajo pokojnino nad 414 evrov pa do 518 evrov, ti bodo prejeli 223 evrov dodatka.
               In vsi tisti, ki prejemajo pokojnino nad 518 evrov do 622, bodo prejeli dodatek v
               višini 166 evrov.</p>
               <p>Nadalje se ohranja tudi varstvo starejših delavcev v času brezposelnosti, omilila so
               se določila o bolniškem nadomestilu in o drugih socialnih transferjih, ki prizadevajo
               družinsko politiko. O tem je danes že spregovorila naša ministrica in ne bi tega
               ponavljala.</p>
               <p>Moram povedati tudi, da zagovarjam javno zdravstvo in da ne bi rezali tega denarja v
               preveliki meri zato, da bi bilo javno zdravstvo dostopno vsem. Toliko kot danes
               srečam škrbastih ljudi, jih nisem celo svoje življenje, pa nisem tako malo časa na
               svetu, tako da to me boli.</p>
               <p>Nadalje se zavzemam tudi za javno šolstvo. Sem proti temu, da bi se uvedle šolnine na
               visokih šolah, ker menim, da bi v tem primeru onemogočili šolanje vsem tistim
               nadarjenim študentom iz socialno šibkih družin, to pa ne bi bilo prav in ne bi bilo v
               skladu z našo ustavo, ki govori, da smo socialna država.</p>
               <p>Ker sami ti ukrepi, ki jih bomo sprejeli s tem zakonom, ne bodo zadoščali za pokritje
               celotnega primanjkljaja, apeliram na našo vlado, da stori vse, da se tudi na
               prihodkovni strani povečajo prilivi. Pri tem bi opozorila na to, da bi bilo nujno
               poseči na področje sive ekonomije, ki bi se morala zmanjšati, in da bi bilo treba
               izterjati več davkov, se pravi, poskrbeti za to, da se neplačane davščine
               izterjajo.</p>
               <p>Zdaj bi pa, ker sem pri besedi, to še izkoristila, pa bi želela opozoriti še na
               nekaj, kar se je pač zgodilo v Državnem zboru, ampak ni gospoda Širclja, na katerega
               se to nanaša. Rada bi mu povedala naslednje. Ko sem poslušala ta dialog med njim in
               gospo Bratuškovo, ki mu je oporekala, da je tri ure odmora med in eno drugo sejo – to
               je bilo na Odboru za finance – premalo časa, da bi se ljudje odpočili, me je prizadel
               njegov odgovor. Prizadel me je zato, ker je s tem, kar je povedal, kršil
               delovnopravno zakonodajo te države. To pa ni prav. Zato opozarjam na to, da zakon o
               delovnih razmerjih pravi, da ima delavec pravico do počitka med enim in drugim
               delovnim dnem 12 ur. V našem primeru, se pravi, izvzeti so delavci s posebnimi
               pooblastili in tako naprej, pa je ta čas 11 ur. Torej tri ure vsekakor premalo.</p>
               <p>In zdaj bom rekla tudi to besedo: protestiram proti kršenju delovnopravne zakonodaje
               v tem hramu demokracije. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp63">
               <speaker>PREDSEDNIK DR. GREGOR VIRANT:</speaker>
               <p>Gospa Alenka Jeraj.</p>
            </sp>
            <sp xml:id="SDZ6-Izredna-13-2012-05-11.sp64">
               <speaker>ALENKA JERAJ (PS SDS):</speaker>
               <p>Hvala za besedo. Lep pozdrav vsem!</p>
               <p>Dovolite mi, da v začetku tudi jaz malo osvetlim, zakaj smo tukaj, kjer smo, in zakaj
               moramo danes sprejemati takšen zakon. V prejšnjem mandatu smo vsa tri leta
               opozarjali, da ni dobro, da si sposojamo denar oziroma da ga bo treba enkrat vrniti;
               da ni prav, da s tem obremenjujemo prihodnje generacije, in kaj bo, ko si denarja ne
               bomo več mogli sposoditi za tekoče financiranje. Predlagali smo mnogo ukrepov. Danes
               nam kolegi govorijo ali pa nas spominjajo samo na pokojninsko reformo, ki je niso
               uspeli uskladiti s socialnimi partnerji in zato tudi ni bila sprejeta. Mi smo
               predlagali mnogo ukrepov, ki so bili vsi po vrsti zavrnjeni, brez argumentov in s
               posmehovanjem. Tudi ko smo opozarjali, da bo potreben rebalans proračuna za letošnje
               leto, so se nam nekateri v takratni koaliciji smejali, ko smo opozarjali, da ne
               ustanavljamo uradov in agencij, zaradi katerih ste v zadnjih treh letih dodatno
               zaposlili 7 tisoč ljudi. Posmehovali ste se nam in govorili, da to potrebujemo zaradi
               evropskih direktiv in tako naprej. Rezultat tega je to, da smo pred 10 leti za plače
               javnih uslužbencev javnega sektorja, ki ga seveda potrebujemo – nihče nima nič proti
               učiteljem, vzgojiteljem, zdravnikom, sestram in tako naprej –, vendar je dejstvo, da
               smo za te namene pred 10 leti potrebovali oziroma zagotavljali 2 milijardi, danes
               potrebujemo 4 milijarde 100. Torej, podvojili smo stroške za javni sektor. To znaša
               več kot pol proračuna in jasno je, da na tak način in na dolgi rok to ne gre.</p>
               <p>Ob zadolževanju – mnogi ste o tem govorili, kako smo povečali javni dolg in da smo
               zaradi tega že od decembra 2009 formalno v postopku pred Evropsko komisijo, ki
               opazuje in gleda, kaj in kako bomo uravnotežili javne finance in kdaj bomo
               primanjkljaj spravili pod 3 %. Kolega Frangež nam tukaj svetuje, kaj vse naj
               naredimo. Njegova vlada je januarja 2010 v programu stabilnosti zapisala oziroma se
               zavezala, da bo vsako leto postopoma zmanjšala primanjkljaj, pa smo bili poleg Cipra
               edini, ki smo ga povečevali. Zato takšni nasveti morda sodijo v nek drug čas, takrat
               ko so imeli škarje in platno in bi te stvari lahko naredili.</p>
               <p>Poleg tega ne samo da smo naš javni dolg podvojili, ker ste se očitno tega zavedali
               tudi sami, smo v decembru potem sprejemali interventni zakon. Če mogoče samo preberem
               nekaj izjav kolegov iz Pozitivne Slovenije, ki so takrat ali pa smo še vsi takrat
               mislili, da bo ena druga vlada te ukrepe sprejemala. Namreč, gospa Vraničar, ki dela
               na finančnem ministrstvu, državna sekretarka, v tistem času je povedala, da bo treba
               znižati – ob sprejetju interventnega zakona govorim – znižati odhodke v letu 2012 za
               cirka 500 do 600 milijonov evrov. V primeru znatnejšega poslabšanja ekonomske
               situacije ali celo morebitne recesije pa bi bilo treba odhodke znižati za še večji
               znesek. Na to ste, kolegi iz Pozitivne Slovenije, gospa Bratušek: "Zakon je nujno
               potreben, s sprejemom tega zakona bomo pokazali, da še vedno obvladujemo našo
               javnofinančno situacijo in da znamo sami poiskati rešitve ter da ne potrebujemo
               navodil Evrope, kaj je treba in je nujno narediti. Zato imamo za sprejem tega zakona
               zelo malo časa, nekaj dni. Vemo, da tokrat ni šlo drugače; še več, bili smo pobudniki
               te akcije, če lahko rečem, da se zakon sprejme..." Pa ste posegali ravno tako na
               plače, pokojnine, socialne transfere – torej, tistih ljudi, za katere danes pravite,
               da preveč posegamo, da bomo povzročili socialno krizo in tako naprej.</p>
               <p>Ponosni ste bili, da ste takrat v kratkem času uspeli najti dogovor s socialnimi
               partnerji. Gospa Brunskole je rekla: "To je dokaz, da znamo in zmoremo stopiti
               skupaj. Dejstvo je, da se tako parlamentarne stranke kot socialni partnerji zavedamo,
               da ne moremo trošiti več, kot imamo..." Gospod Gašpar Gašpar Mišič pa je povedal:
               "Jaz se zavedam, da predlagane rešitve niso najbolj pravične, vendar so nujne za
               stabilizacijo javnih financ, zmanjšanje primanjkljaja in ublažitev dolžniške krize.
               Predlagani ukrepi se lomijo na hrbtih najbolj šibkih in socialno ogroženih skupin,
               vendar tako je bilo vedno in zgodovina se ponavlja. Vse napake večjih politikov so
               vedno popravljali najbolj šibki, najbolj ogroženi, ker so s srcem prisotni in ker so
               pripravljeni reševati, kar se rešiti da."</p>
               <p>Mene zanima, katere zakone bi vi spreminjali, če bi bili pač v situaciji, kot je
               sedanja vlada, in kaj bi naredili, da bi se te stvari zgodile drugače.</p>
               <p>Govorite o razgradnji šolstva, zdravstva. To, da bo nekaj manj sredstev namenjenih za
               programe v zdravstvu, šolstvu, pomeni tisto, kar so nekateri tudi že omenili, da bo
               treba pogledati, kateri odhodki so še upravičeni in kateri so se v tem obdobju preveč
               razbohotili. Če smo nekoč zmogli z manj sredstvi, se najbrž da tudi danes kje kaj
               privarčevati in so še kje kakšne rezerve.</p>
               <p>Nekateri ste govorili o utvari – mislim da gospod Frangež. Mi smo v obdobju od 2004
               do 2008 dokazali, da vemo, kaj je treba narediti. Vedeli smo tudi v obdobju Pahorjeve
               vlade, kot rečeno, predlagali, nekajkrat, blizu 60 zakonov. Vse je bilo zavrnjeno,
               ker pač mi ne znamo, vi pa znate. Tri leta ste imeli čas, da to pokažete, niste se
               uspeli uskladiti s socialnimi partnerji za pokojninsko reformo, tudi za mnoge druge
               ukrepe ne. Mi smo se uspeli. Ta vlada, naši pogajalci so se uspeli o zelo težkem
               zakonu, vsi vemo, dogovoriti s sindikati in zato je mogoče, da bomo ta zakon sploh
               sprejeli.</p>
               <p>Pred nekaj časa ste bili še zelo veseli, ko ste vi dosegli dogovor s socialnimi
               partnerji, in koliko velja beseda Pozitivne Slovenije pa še koga, koliko je vredna
               beseda. 10. aprila je vaš predsednik v vili Podrožnik rekel, da podpira zapis
               fiskalnega pravila v ustavo, da želi samo še neke projekcije in izračune, da pa boste
               vi to podprli. Danes seveda govori drugače.</p>
               <p>Gospa Bratuškova je še dva dni nazaj na odboru za notranjo politiko rekla: "Če bodo
               ukrepi usklajeni s socialnimi partnerji, jih bomo podprli." Danes seveda govorimo
               drugače, saj vsak ima svoje mnenje, lahko se z enim delom ali pa s tremi členi zakona
               ne strinjaš in ga zato zavračaš. Vse to je mogoče, ampak mi si želimo, da
               uravnotežimo javne finance zato, da bomo lahko naredili tudi vse nadaljnje korake, ki
               jih nameravamo narediti.</p>
               <p>Tisti, ki nam očitate, da ni ukrepov na prihodkovni strani; zelo hitro bodo, nekateri
               so že tudi v tem zakonu, ki ga ne želite podpreti. Upam, da boste takrat glasovali za
               te ukrepe na prihodkovni strani ali pa bo takrat spet kakšen nov izgovor, zakaj tega
               ne morete.</p>
               <p>Če bi nam tako radi pomagali: na mizi imate ponudbo za sodelovanje in podpišite jo
               oziroma odločite se za njo in bomo skupaj naredili tisto, kar je prav.</p>
            </sp>
            <sp xml:id="SDZ6-Izredna-13-2012-05-11.sp65">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Roman Žveglič, pripravi naj se, prosim, gospod Rihard
               Braniselj.</p>
            </sp>
            <sp xml:id="SDZ6-Izredna-13-2012-05-11.sp66">
               <speaker>ROMAN ŽVEGLIČ (PS SLS):</speaker>
               <p>Hvala za besedo. Lep dan vsem skupaj!</p>
               <p>Vsi govorimo o teh drastičnih varčevalnih ukrepih in o zategovanju pasu, tako da si
               danes zjutraj nisem upal dati pasa na hlače, da mi ne bi kdo preveč stisnil in ne bi
               mogel potem govoriti – malo za hec.</p>
               <p>Bom poskusil bil kratek, ne bi rad bil mašilo v tem času. Marsikdo je že veliko
               povedal tudi dobrih reči.</p>
               <p>Strinjam se, da je ta zakon res neverjeten bralni podvig; zahtevna materija posega v
               praktično vse pore našega življenja. Ampak mislim, da je to ravno bistveno; bistveno
               je in uspešni bomo, če bomo lahko na vseh področjih naredili drobne korake ali pa
               drobne prihranke; iz tistega: kamen na kamen, palača – upam.</p>
               <p>Upam tudi, da ne bo treba priti do tiste točke, ko bi bilo treba dvigovati DDV, bom
               povedal, zakaj. To varovalko sicer razumem. Razumem jo v tem smislu, ker če se sam
               doma zainvestiram, sicer si naredim nek investicijski program, način odplačevanja,
               vendar mi pride vmes nekaj takšnega ali drugačnega, pride obrok, je treba te kredite
               in obveznosti poravnati, nimam denarja, pokličem gozdarja iz zavoda za gozdove, greva
               v gozd, narediva odsek, odkazilo, podremo nekaj dreves, to prodam in si s tem v tisti
               sili to pokrijem.</p>
               <p>Vendar sem pa prepričan, da če bo ta država v letu 2014 ali 2015 prišla do te
               situacije, da bo treba višati davek na dodano vrednost, pa mislim, da mi, ki smo v
               vladni koaliciji, in ta vladna ekipa ni vredna, da bi še vodila to državo. Hvala
               lepa.</p>
            </sp>
            <sp xml:id="SDZ6-Izredna-13-2012-05-11.sp67">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Rihard Braniselj, potem pa, če bo še kakšna želja za prijavo.</p>
            </sp>
            <sp xml:id="SDZ6-Izredna-13-2012-05-11.sp68">
               <speaker>RIHARD BRANISELJ (PS DL):</speaker>
               <p>Spoštovana podpredsednica, predstavniki Vlade, kolegice, kolegi!</p>
               <p>Poskušal bom povedati nekaj, česar mogoče še nismo slišali, zadevo, o kateri
               govorimo, mogoče pojasniti na neki drugi stvari, na nek drug način.</p>
               <p>Za začetek bi potegnil neke vzporednice z insolventno zakonodajo, ki jo ima vsaka
               država in ki povsod jasne in iste odgovornosti zahteva od tistih, ki vodijo posle
               bodisi v gospodarskih družbah ali v drugih pravnih subjektih. Odgovornost vseh
               poslovodstev večjih je, da takoj predlagajo določene ukrepe, ki so potrebni za
               odpravo nelikvidnosti oziroma insolventnosti. V nasprotnem primeru so predvidene
               civilne in kazenske sankcije za tiste, ki se slepijo, ki potiskajo glavo v pesek in
               ki ne odreagirajo takrat, ko je odreagirati treba.</p>
               <p>Imamo primere, ko se pred sodišči vodijo procesi o odgovornosti predsednika vlade
               Islandije, predsednika bivše vlade Madžarske. Če rezimiram; Vlada ima ta trenutek
               veliko veliko odgovornost, da predlaga določene ukrepe, za katere je prepričana, da
               bodo pripeljali do rešitve, da bodo konsolidirali javne finance in da bomo prišli do
               izhoda iz krize.</p>
               <p>Seveda ima Vlada tudi legitimnost, da predlaga ukrepe, za katerimi bo stala in za
               katere nosi popolno odgovornost in za katere misli, da so najučinkovitejši za dosego
               tega cilja. Po domače povedano, Vlada predlaga pot, po kateri bo ta država šla in po
               kateri bomo dosegli določene cilje. Ta trenutek se sicer pojavljajo teorije o treh
               možnih poteh. Ena pot, ki je bila videna v preteklih treh letih, se je izkazala za
               nepravilno, pogubno. Obstaja tudi pot, ki jo največja opozicijska stranka predlaga in
               za katero pravzaprav niti ne vemo točno, kako je mišljena, razen to, da je tlakovana
               z dvigom DDV. In imamo pot, ki jo predlaga koalicija, za katero trdno stoji in ki jo
               predlaga Vlada. In za to pot nosi Vlada odgovornost, ne samo zato, da jo je
               predlagala, odgovornost nosi tudi za končni cilj. Zato predlagam, glede nato, da po
               treh poteh istočasno ne moremo iti, da to ni mogoče, glede na to, da je vladna pot
               dobila zeleno luč tudi pri socialnih partnerjih, pri sindikatih, glede na to, da je
               dosežen velik družbeni konsenz, da je ta pot pravilna, in glede na to, da imajo ti
               ukrepi v tem parlamentu, upam, veliko večino, upam si tudi upati, da boste to pot in
               te ukrepe podprli tudi v opoziciji, kar bo dobra popotnica za nadaljnjo izvedbo.</p>
               <p>Še mogoče besedo ali dve o tem, da imajo vse štiri javne blagajne izreden deficit, da
               imamo ta trenutek standard vsaj za 20 % previsok, glede na to, ali ga lahko
               financiramo ali ne. To po drugi strani pomeni, da živimo na račun nekoga drugega. Ta
               nekdo drug pa so naši otroci, naši vnuki, ki bodo morali financirati ta naš
               nadstandard.</p>
               <p>Upam, da bodo ti ukrepi sprejeti, da bodo ti ukrepi resnično dosegli svoj namen in
               svoje cilje, da bodo nadgrajeni tudi z ostalimi ukrepi, ki morajo jutri, pojutrišnjem
               priti v ta parlament in jih mora Vlada predlagati, in da pravzaprav pridemo iz tega
               krča in pridemo iz te gospodarske krize. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp69">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Želi še kdo razpravljati k 1. členu? Ker vidim, da je še interes, prosim za prijavo.
               Odpiram prijavo.</p>
               <p>Vidim, da je pet prijavljenih, s tem da bi želela opozoriti, da je dvema, tako mag.
               Ivanu Vogrinu kot gospe Patriciji Šulin, razpoložljivi čase žal potekel.</p>
               <p>Gospod Jožef Horvat ima besedo, pripravi naj se, prosim, gospod Franc Pukšič.</p>
            </sp>
            <sp xml:id="SDZ6-Izredna-13-2012-05-11.sp70">
               <speaker>JOŽEF HORVAT (PS NSi):</speaker>
               <p>Hvala lepa, gospa podpredsednica. Spoštovane kolegice in kolegi!</p>
               <p>Že včeraj sem govoril, da razumem in resnično razumem retoriko opozicije, retoriko
               sindikatov, domišljam pa si tudi, da opozicija razume našo retoriko. Ampak katerakoli
               retorika je že, mora biti eksaktna. Laž nima mesta in zavajanje in strašenje ljudi
               nima mesta tukaj, v tem hramu demokracije. Moramo biti eksaktni, pošteni, pravični,
               šele tako bo nekaj možnosti in bo veliko možnosti, da bomo naredili nekaj za naše
               otroke, za generacije, ki prihajajo za nami.</p>
               <p>Opozicija, bodite eksaktni in povejte, da smo na matičnem delovnem telesu, na Odboru
               za finance in monetarno politiko od vseh amandmajev, nekaj čez 300 jih je bilo,
               približno 10 % vseh teh sprejeli; in to so bili vaši. Mene ne moti, če se bo
               Pozitivna Slovenija, kot sem včeraj poslušal kolegico Alenko, hvalila, da so oni
               izboljšali družinsko politiko, ampak potem se zmenite in recite, da je Državni zbor
               sprejel in da bo sprejel rebalans in da bo Državni zbor sprejel zakon za
               uravnoteženje javnih financ, ker včeraj ste govorili, da boste javnosti pač povedali,
               da ni sprejel Državni zbor, ampak samo koalicija. Tukaj se, prosim, poenotite in
               prosim, bodite eksaktni!</p>
               <p>Včeraj ste govorili, da amandmaji šele sedaj prihajajo na mizo. Ja seveda, saj je
               včeraj bil sprejet sporazum! Kako pa naj sporazum implementiramo v predlog
               zakona!?</p>
               <p>Vedno me moti, ko poslušam v tej hiši in zdi se mi, kot da ne gre za razumevanje, da
               smo mi že več kot osem let članica Evropske zveze. Vstopni datum je bil 1. maj 2004.
               In ubogati narek Evrope je bil očitek koaliciji! Ampak, ko se spomnim nastopa
               predsednika Pozitivne Slovenije 11. januarja tukaj, za to osrednjo govornico, ko sem
               prav poslušal, koliko bo in kaj bo govoril v zvezi s pozicijo Slovenije znotraj
               Evropske unije, in je povedal, veste, samo en stavek, pa mi dovolite, da ga citiram.
               Bil je celo samokritičen. Citiram: "O EU nisem veliko govoril, saj je to naše dano
               dejstvo, ki je in mora ostati..." Konec citata. Mogoče sem preveč zahteven, ko sem
               pričakoval vsaj deset stavkov. Ampak verjamem, da poslanci Pozitivne Slovenije, ki
               ste tudi odlični člani Odbora za zunanjo politiko, Odbora za zadeve Evropske unije,
               da ste evropsko usmerjeni. Verjamem in glede tega nimam skrbi.</p>
               <p>Strinjam se, ko govorimo o znanju. Pošteno povem, da mene vsi varčevalni ukrepi
               mučijo. Seveda me mučijo tudi, ko gre za področje visokega šolstva. Res pa je, da
               samo z denarjem ne bomo rešili našega šolskega sistema, ki je potreben korenite
               korekcije, da ne uporabljam kakšne bolj trde besede. Primer. Mnogi med vami ste bili
               skupaj z menoj na rektoratu Univerze v Mariboru. Rektor je bil, seveda kot ste za
               rektorja spodobi, dokaj diplomatski, izjemno dobra predstavitev mariborske univerze
               je bila, navedeni so bili problemi, s katerimi se univerza srečuje, ampak eden od
               prorektorjev pa je povedal, da naj nekaj naredimo, kar vsako leto dobivamo slabše
               dijake, ki se vpisujejo v prvi letnik. To mi vsi vemo in mi vsi vemo, še posebej
               tisti, ki smo kdaj delali v gospodarstvu, da moramo nekaj narediti, da bomo dobili
               boljše kadre iz naših univerz. Pa ne me narobe razumeti, da je to napad na univerzo,
               na profesorje, ki imajo sami težave, da je to napad na študente. Ni res! Govorim to,
               kar govori naše gospodarstvo. Mi proizvajamo kadre, ki niso zaposljivi, ali pa: tudi
               kadre, ki niso zaposljivi. Potem je povsem normalno, da mladi ljudje z diplomo v žepu
               nimajo možnosti za zaposlitev, to je gotovo za mladega človeka največja travma.</p>
               <p>Lepo prosim, da ste eksaktni, ko govorite o zakonu o vladi, ki je prinesel
               združevanje različnih ministrskih resorjev. Ponavljam, imamo najmanjšo vlado v skoraj
               vsej 21-letni zgodovini Slovenije. Šlo je zaradi racionalnosti. Ta zakon smo sprejeli
               tudi zaradi tega, da bi imeli vitkejšo državo. Ne govoriti, prosim, laži, da smo
               ukinili ministrstvo za kulturo, ker smo ga združili z ministrstvom za šolstvo ali
               izobraževanje, kakorkoli že hočete, kar se mi zdi izjemno logično, ker pač v šolskem
               sistemu – to je pač moje razumevanje –, v fazi vzgoje in izobraževanja delamo
               kulturne ali pa tudi nekulturne ljudi.</p>
               <p>Danes sem prelistal Delo, če smo že pri kulturi. Podobni dogodek, ki smo ga danes
               zasledili, je bil tudi pred 10 leti, ko smo imeli samostojno ministrstvo za kulturo.
               V rubriki kultura je objavljen prispevek in slika – rekel bi slika umetniške
               instalacije, čeprav v tem primeru ne vem, kaj je umetnost, vem pa, kaj je
               instalacija. Naslov članka Lepi križi lepo gorijo. Križ je verski simbol; seveda se
               nič ne zgodi, to je umetniška instalacija. Ne vem, če je zaradi tega, ker smo kulturo
               združili z vzgojno-izobraževalnim ministrstvom, morda je to zaradi tega nastalo.
               Okej. Bog ne daj, da bi kje zagorel kakšen simbol totalitarnega sistema!</p>
               <p>Ko pravite, da hitimo – in tista številka 44 me spominja, ne na zakonodajni postopek,
               ampak na numerologijo –, dovolite primerjavo s sosednjo Avstrijo. Sem človek, ki se z
               ureditvami v Avstriji rad primerja; pa ne samo jaz, mnogim ljudem iz Slovenije je
               Avstrija očitno izjemno prijazna država, še posebej zato, ker v sklopu Evropske unije
               lahko naši ljudje kot dnevni migranti hodijo v Avstrijo delat in si služijo svoj
               kruh, gradijo svoje domove itd. Tudi Avstrija je naredila oz. predlagala tako
               imenovani šparprogram – tukaj namenoma uporabljam germanizem. Ali veste, koliko je
               vreden? 28 milijard evrov do leta 2016. Moram biti eksakten, ne za letošnje leto, do
               leta 2016. 28 milijard! Ena urejena Avstrija pa toliko špara – kaj je pa narobe z
               njimi? Evropska zveza jih je dala za vzor, ampak to, kar sem sedaj nazadnje povedal,
               mogoče tudi nekomu ne bo všeč. Veste, koliko zakonov so menjali? 98! To je dvakrat 44
               plus 10. 98 zakonov! A veste, v kašnem času? Ker sem slišal že nekajkrat od
               predstavnikov Pozitivne Slovenije, da si vzemimo čas, nekaj mesecev in tako naprej in
               dajmo zakon po zakon, vseh teh 44 zakonov posebej prinesimo v ta parlament. Avstrijci
               so pametni. Tudi avstrijski politiki so očitno pametnejši od nas. V začetku marca so
               prinesli ta šparprogram v parlament in ga sprejeli. Izvajal se bo pa v dveh fazah:
               eden je začel veljati 1. aprila – ampak to je resnica –, drugi del špar programa pa
               1. maja. Toliko o hitenju, kolegice in kolegi iz opozicije.</p>
               <p>Vesel sem vsaj v eni točki, da se vsi strinjamo s tem, kakšno je stanje, vendar ga
               premalo slišim s strani opozicije. Bodimo natančni, bodimo eksaktni. Ko se strinjate
               s tem, kakšno je stanje, se z nami strinjate, potem ne govoriti, da naj prekinemo to
               parlamentarno proceduro, da naj rebalans umaknemo, da naj zakon za uravnoteženje
               javnih financ umaknemo. Ker glejte – pa ne mi zameriti, ko zdaj to vašo retoriko
               povzamem in jo nekako skušam spraviti v en stavek –, potem se tukaj spomnim ene
               izjave nekdaj izjemno pomembnega politika, Slovenca, v času Socialistične federativne
               republike Jugoslavije, tovariša Staneta Dolanca. Nekoč je izjavil: "Tovarišice in
               tovariši, mi stojimo na robu prepada, toda mi bomo naredili korak naprej!" Hvala
               lepa.</p>
            </sp>
            <sp xml:id="SDZ6-Izredna-13-2012-05-11.sp71">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Franc Pukšič. Pripravi naj se, prosim, gospod Janez Ribič.</p>
            </sp>
            <sp xml:id="SDZ6-Izredna-13-2012-05-11.sp72">
               <speaker>FRANC PUKŠIČ (PS SLS):</speaker>
               <p>Hvala lepa! Kolegice in kolegi, ministri, predstavniki Vlade!</p>
               <p>Zgodovinski dan. Že včeraj je bilo o tem zakonu, seveda zraven rebalansa, veliko
               govora. Zelo zanimivo je bilo pogledati skozi vsaj del razprave, ki se je včeraj
               dogajala. Zelo lepi govori so bili kolegic in kolegov opozicije, predvsem Pozitivne
               Slovenije, še posebej kakšne posamezne dame. Zelo čustveno. Nekateri od teh govorov
               so bili zelo opozicijski. Ta zadnji del seveda razumem. Ker ste pa tudi včeraj
               omenjali Slovensko ljudstvo stranko, lahko povem, da smo včeraj v svojem stališču res
               govorili o zgodovinskem dnevu. Pa ne zato, da tem državljankam in državljanom
               pripravljamo kaj lepega, kaj dobrega. Ampak zato – kjer je moj kolega Horvat končal:
               smo na robu propada in mi bomo naredili korak naprej. Torej, zgodovinski dan zato,
               ker smo na robu propada in tega koraka naprej ne bomo naredili! Naredili bomo korak
               nazaj. Vsi! Nič ne bomo šparali, nič, ker nimamo kaj! Še vedno bomo šli k sosedu in
               se zadolževali, vendar tisto, kar se bomo zadolževali, racionalno tudi porabili.</p>
               <p>Nekateri ste nam včeraj celo očitali, da smo pri nekaterih stvareh preveč popuščali.
               Mogoče vam je šlo celo v nos, da nam je uspelo v tako težkih časih se sporazumeti z
               veliko večino sindikatov. Pa vendar, veste, mi bi si najbolj želeli, ne zaradi sebe,
               ne zaradi oblasti, zaradi teh ljudi, ki jih predstavljamo; za za njih bi morali vedno
               vsi politiki v prvi vrsti delati in vedeti, da so zaradi njih tu, ne zaradi sebe in
               svojih lastnih privilegijev, kot je marsikdo v preteklosti bil.</p>
               <p>Še kako bi si želeli, da je ta rebalans prav zaradi slovenskega naroda pod 3 %. Še
               kako bi si želeli, da bi lahko – mogoče celo bomo – proračun za leti 2013 in 2014
               pripravili tako, da bo primanjkljaj popolnoma pod nadzorom oziroma tisto, kar si je
               treba še vedno izposoditi. Ker je to edini način, kolegice in kolegi, da dobimo
               manevrski prostor, da bomo končno lahko naredili poslovno okolje, da bomo končno
               lahko razbremenili gospodarstvo in na ta način povečali konkurenčnost ter v državo
               pripeljali investitorje. Brez gospodarstva, brez ustvarjanja ni porabe! Slovenski
               pregovor pravi: brez dela ni jela. Nekateri pa bi jedli in nič delali. Ne gre! Konec
               je tega! Na robu propada! Korak nazaj! Slovenski kmet je v svoji zgodovini raje dve
               leti stradal, če ni imel, kot pa bi lastno zemljo zapravil in prodal. Ker če bi jo,
               potem koraka nazaj več ni, potem je za večno ta zemlja izgubljena in on za večno
               lačen!</p>
               <p>Včasih, ko sem bil še otrok, je bila v nedeljo zjutraj pred pozno mašo – mislim, da
               je bilo od devetih do desetih – neka oddaja po radiu Še pomnite, tovariši? Te oddaje
               sem se spomnil in sem rekel: "Še pomnite, tovarišice in tovariši, kje so časi, ko je
               Slovenija bila na gospodarskih lestvicah precej visoko?" Ob vladanju zadnjih treh let
               je vsaj vsako leto za kakšnih deset mest padla. Tu bo treba marsikaj spremeniti. Ne
               bo šlo enostavno z intenzivnim črpanjem izposojenega denarja in najemanjem kreditov
               za neke javne projekte – recimo, vzameš kredit in saniramo obe slovenski banki. Za
               gospoda Kovačiča 250 tisoč evrov plače v lanskem letu! Kdo je že to – direktor NKB
               Maribora! Kdo je bil predsednik nadzornega sveta – direktor Taluma, kar v tem
               trenutku več ni. Torej, Danilo Toplek. Kdo je Danilo Toplek – tisti, ki je bil tihi
               lastnik tihe družbe, ki je na dvorišču Taluma, kjer je bil direktor javnega podjetja,
               ustvarjala dobiček – njemu v žep! Konflikt interesov! Istočasno pa je dajal kredite
               preko tega, ker je bil predsednik nadzornega sveta NKBM. Kako daleč so nas ti vodilni
               ljudje pripeljali! Sami so si izplačali 250 tisoč evrov plače! Jaz tudi pričakujem od
               moje vlade, da bo na tem področju kaj naredila, preverila in pregledala, koliko je
               bilo vse zakonito in koliko ne, in da bodo "šli igrat klavir" tja, kjer jim je mesto.
               250 milijonov pufa oziroma za 300 milijonov je zapufana Nova Ljubljanska banka, pa si
               je direktor izplačal štirikratno plačo poslanca! V enem letu toliko kot poslanci
               zaslužimo v svojem mandatu! Tako, kolegice in kolegi, ne gre. Torej...</p>
            </sp>
            <sp xml:id="SDZ6-Izredna-13-2012-05-11.sp73">
               <speaker>PODPREDSEDNICA RENATA BRUNSKOLE:</speaker>
               <p>Gospod Pukšič, prosim, da strnete razpravo tako, da govorite predvsem o zakonodaji,
               ne o posameznih osebah. Prosim, da se tega držite.</p>
            </sp>
            <sp xml:id="SDZ6-Izredna-13-2012-05-11.sp74">
               <speaker>FRANC PUKŠIČ (PS SLS):</speaker>
               <p>Hvala lepa za opozorilo. Vendar mislim, da ste zadnji, ki me lahko na to opozarja,
               glede na to, iz katere poslanske skupine prihajate in kaj vse smo včeraj poslušali.
               Seveda pa se bom vašega navodila držal.</p>
               <p>Torej, čas je, kolegice in kolegi, za drugačen koncept. Vi mu pravite neoliberalizem.
               Danes je kolega Šircelj o tem spregovoril in ne bom tega ponavljal. Govoriti o
               neoliberalizmu v smislu, da bomo državo s to zakonodajo in s tem rebalansom
               razgradili, ni res, res pa je, da smo jo žal v prejšnjem mandatu pod drugim vodstvom
               in če bi se tako nadaljevalo tudi v tem mandatu razgradili, seveda v smislu
               nekredibilnosti, kar se je že zgodilo, in prišli bi celo do točke, kjer bi lahko celo
               zgubili suverenost.</p>
               <p>Včeraj je bilo med drugim tudi nekaj citirano okoli Cankarja, pa tudi pred Državnim
               zborom je bilo tega nekaj slišati. V nekaj sem, kolegice in kolegi, prepričan. Če bi
               nadaljevali s sistemom zadolževanja, tako kot je to potekalo do sedaj, in bi še
               dobivali kredite, potem bi po mojem, tako kot je Cankar zapisal, čez leto ali dve res
               postali hlapci; torej, ne bi več bili gospodarji na svojem. Nekateri so hvalili
               Grčijo, ker se je uprla Evropi. Res mislite, da Grki delajo danes prav? Seveda, tako
               delajo prav, kot so delali zadnjih 20, 30 let. Kaj mislite, da jih res čaka svetla
               prihodnost? Prepričan sem, da ne – z načinom in s tem, da že menda tretja stranka po
               vrsti ne more sestaviti koalicije.</p>
               <p>Spoštovane poslanke in poslanci! Brez nadaljnje polemike vam lahko povem, da
               ekonomsko politiko, ki ste jo zagovarjali tudi včeraj pri rebalansu in danes pri
               spreminjanju te zakonodaje, te rezultate oziroma kam nas to vodi – pač vidimo in
               čutimo. Učinki so tukaj, učinki so znani. Danes žanjemo sadove te politike.</p>
               <p>Sedaj vam bo prebral nekaj iz Dosežki Ministrstva za finance v mandatu 2008–2011, 28.
               10. 2011, to je uradni dokument, ki je prišel z Ministrstva za finance; podpisnika
               ni, piše pa: Služba za odnose z javnostmi. Ta služba ni nič kriva, ta je dobila,
               nekdo je sestavljal ta dokument. Ker so takšne stvari notri napisane, sem prepričan,
               da ta dokument ni mogel iti mimo moje kolegice Alenke Bratušek, ki je bila
               direktorica za proračun. V tem dokumentu piše: "Zagotavljanje srednjeročne
               konsolidacije javnih financ" – torej po vaše. "Prvič, določitev fiskalnih pravil –
               limit proračunskih odhodkov okoli 10 milijard evrov". Prihodki – kaj je to že ena
               zadeva? Aha, krediti in tako dalje, če nič drugega. "Drugič – uspešna konsolidacija
               javnih financ." Poslušajte, dokument je star par mesecev, ko smo bili tik pred
               volitvami oziroma že v volilni kampanji, ker je to bil dokument o dosežkih
               ministrstva. Torej, uspešno ste konsolidirali javne finance. In na koncu piše:
               "Preureditev postopka /.../, s katerim" – to je pa zdaj zanimivo – "smo želeli
               zagotoviti ustrezno financiranje na področju gospodarstva" in tako dalje. Tu notri
               piše, da tega niste naredili; piše, koliko bi najmanj porabili, nič pa ne piše, kako
               bi do tega prišli.</p>
               <p>O tem sem že velikokrat govoril in sem govoril tudi o odgovornosti; tudi Alenka
               Bratušek je odgovorna tudi v pozitivnem smislu – takrat, ko je bila v naši vladi, ko
               smo jo leta 2008 pustili z nekaj čez 40 milijoni evrov plusa –, to je bilo včeraj
               tudi povedano na televiziji v oddaji Svet na Kanalu A. Nekateri pravite v teh
               razpravah, da vaših predlogov ne sprejemamo. Gospe in gospodje, vaš in naš koncept
               reševanja krize, tudi po tem dokumentu, ki sem ga bral – veste, koliko sta narazen?
               Za nekaj svetlobnih let. Resnično, za nekaj svetlobnih let. Pravite, nič drugega kot
               to, da ste enostavno proti vsemu. Najprej je prišlo do drastične zadolžitve države,
               da bo ta koalicija – in vam povemo, da ta naša koalicija tega drastičnega
               zadolževanja oziroma nadaljevana zadolževanja ne bo delala, da ne bomo dvigovali
               davkov, da ta koalicija enostavno ne bo več tlačila podjetij in najuspešnejših
               podjetnikov in njim nalagala dodatnih davščin in prispevkov. Zato vaši amandmaji –
               ali je to tisoč amandmajev, kjer se členi črtajo, gor ali dol – ne prinašajo nič. Ne
               prinašajo nobenih novih virov. S svojimi amandmaji niste nikoli povedali, kje bi
               vzeli in kam bi preusmerili, da bi s tem pridobili gospodarsko rast. Jasno pa je,
               vsaj celotni Sloveniji, in upam, da tudi vam počasi, da brez tega ne bo šlo.</p>
               <p>Res me moti, da so tudi povzetki vaših razprav v veliki večini namenjeni samo dvema
               črkama, trem črkam: mi smo proti, mi smo proti vsemu. Ja, povejte še, da ste tudi
               proti samim sebi! To bo še najbolj enostavno.</p>
               <p>Včeraj sem svojo razpravo začel celo s citatom iz Financ. Zelo čudno, nihče drug,
               tudi kolega Frangež včeraj ni uporabljal Financ. Velikokrat jih rad uporabi, ker so
               bili v Financah nekateri strokovni članki, recimo, od Karla Lipnika Ne lomite ga z
               dvigom DDV in tako dalje. Zelo jasno, strokovno povedano. Zanimivo, tudi v vaših
               razpravah včeraj ali nikoli do zdaj nisem slišal gospe Bratušek, da bi se ona prav na
               tem področju dviga DDV strokovno spustila v razpravo, da bi to bilo dobro za državo;
               ker enostavno gospa ve, ker se spozna na finance, ve, da to tako ni, da to ne gre in
               zato je to prepustila tistim, ki teh stvari ne obvladajo tako dobro in so se pač
               pustili peljati na led. Da so Nemci dvignili DDV – so ga! S koliko? S 16 na 19, vi pa
               bi ga na 25. Pa lepo vas prosim! Tu je bistvena razlika, zato je gospodarska rast,
               tudi evropske napovedi za naslednje leto so – navzgor, naše pa žal še nikamor.</p>
               <p>Prepričan sem, da ste nam po tihem, kolegice in kolegi, hvaležni, da opravljamo to
               delo, ki ga enostavno moramo. Verjamem, da to državljanke in državljani tudi
               razumejo. Vi si s tem ne želite mazati rok, ampak bolj normalno bi bilo, da bi v
               Državnem zboru, zdaj ko smo dejansko pred tem pragom, kot je kolega Horvat rekel,
               korak naprej, jaz pravim korak nazaj... On ni rekel, da bomo šli korak naprej, ampak
               mi gremo s tem rebalansom in zakonom korak nazaj, ne tako, kot so nekateri bivši
               komunistični voditelji hoteli peljati stvari in so jih peljali, da smo res padli v
               prepad. To, žal, zdaj delajo tudi nekateri v Grčiji. Ampak verjamem v našo vlado,
               upam, da bomo enostavno vztrajali, da nas bodo državljanke in državljani pri tem
               podpirali, s tem seveda prevzeli popolno odgovornost, in pripeljali državo v
               nadaljnji razvoj.</p>
               <p>Ko se bo to zgodilo, ko bo gospodarska rast, ko bo izravnan proračun – ne bojte se v
               opoziciji, res, ne se bati; potem pridete vi. Kolega Židan je rekel, da vam ne bo
               težje popravljati za nami – nikoli niste, nikoli ne boste. K polni mizi, pri polni
               skledi jesti in piti in zapravljati.</p>
            </sp>
            <sp xml:id="SDZ6-Izredna-13-2012-05-11.sp75">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo dajem gospodu Janezu Ribiču, potem naprej odpiramo razpravo.</p>
            </sp>
            <sp xml:id="SDZ6-Izredna-13-2012-05-11.sp76">
               <speaker>JANEZ RIBIČ (PS SLS):</speaker>
               <p>Hvala za besedo. Spoštovani gospod minister, spoštovani predstavnice in predstavniki
               Vlade, gospe in gospodje poslanci!</p>
               <p>Mnogi pred menoj so že omenili, da smo v tem trenutku pred situacijo, ko je treba na
               področju javnih financ ukrepati, sploh če še imamo možnosti za ukrepanje. Vsi vemo,
               da je glavni cilj predlaganega zakona za uravnoteženje javnih financ znižanje javne
               porabe in tako spraviti Slovenijo na varno stran. V nasprotnem primeru vemo, kaj nas
               čaka. Okoli tega je bilo že veliko povedanega, zato ne bom vsega ponavljal. Situacija
               je kritična, bolj kot si marsikdo želi predstavljati. Rečeno je tudi bilo, da ne
               Vlada ne koalicija teh ukrepov ne sprejema z navdušenjem, z veseljem, pač pa iz
               odgovornosti do naše države, da jo rešimo pred usodo, ki je že prizadela nekatere
               druge evropske države. Žal nam je, da smo v situaciji, ko ne moremo ponuditi ukrepov,
               ki prinašajo, pač pa smo primorani sprejemati oziroma se soočati z ukrepi, ki so
               nepopularni. Vendar druge poti ni. Brez znižanja javne porabe ne bo znižanja
               primanjkljaja, posledično tudi ne boljših pogojev za ugodno izposojo sredstev, s
               katerimi bomo lahko izvajali ukrepe, ki bodo ponovno zagnali gospodarstvo.</p>
               <p>Predlagani interventni zakon, za razliko od interventnih zakonov iz prejšnjih
               mandatov, ki so zajemali zgolj upokojence in ostale socialno najbolj ogrožene, se je
               dejansko usmeril v vsa področja in tako predstavlja skupek ukrepov, ki bodo
               zagotovili optimalno delovanje države in ne bodo posegali v položaj socialno najbolj
               ogroženih.</p>
               <p>Naj se nekoliko ustavim na področju investicij. Razumem, da bo letošnje leto leto
               mrtvega teka, saj je treba tudi na področju investicij, kot na vseh ostalih
               področjih, odhodke proračuna prilagoditi trenutnim razmeram. Marsikatera sanacija
               ceste ali novogradnja ceste bo zaradi tega obvisela nekje v zraku. Žal bo tako tudi
               na področju železniške infrastrukture, vendar pa se pri pogovorih s strateškimi
               partnerji, predvsem nemškimi, le kažejo znaki optimizma, saj se z njimi že
               nadaljujejo pogovori glede vlaganja v velike infrastrukturne projekte. Verjamem, da
               bomo sposobni izpeljati zastavljene projekte, pa četudi v manjšem obsegu. Verjamem,
               da je pot, ki jo je izbrala Vlada, edina realna in edina prava pot. Drugih poti ni,
               pa če, kolegice in kolegi, na drugi strani še tako govorite, da predlagani način
               pelje v propad. Ne! Govoriti, da naj še naprej trošimo, dvigujemo davke in podobne
               zadeve, je skregano z zdravo pametjo. Ostalih argumentov in predlogov pa z druge
               strani žal ni bilo.</p>
               <p>Dokazan je tudi vpliv dviga DDV na socialno najbolj ogrožene, kot da za proizvodnjo
               hrane ne potrebujemo strojev, goriva in ostalih dobrin, ki so obdavčene po splošni
               stopnji. Rešitve, ki še dodatno obremenjujejo gospodarstvo, niso rešitve, pač pa so
               zgolj še dodaten žebelj v krstu naše države. Paket ukrepov, rebalans proračuna...
               Spoštujem razpravljavce, ki si prizadevajo, da se stanje v naši državi ne bi
               spreminjalo. Način predstavitve problema –zdi se mi nekako preveč besedičenja,
               nakladanja. Mislim, da to ni sploh potrebno.</p>
               <p>Na kratko lahko povemo, da letos dajemo 700 milijonov za obresti za kredite. Če bomo
               z ukrepi privarčevali 800 milijonov, si z novim paketom to seveda želimo, a še vedno
               si moramo 1 milijardo nekje sposoditi. Kaj ni dovolj jasno, da nimamo več časa za
               sestankovanje, ampak se moramo poenotiti, pozabiti zamere – vsaj za nas v Državnem
               zboru jih niti ne sme biti, ker smo poklicani, da delamo za ljudi, za našo komaj
               polnoletno državo. Verjamem, da se bomo s šparanjem, in če nam še bog pomaga,
               izvlekli. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp77">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Zaključujem razpravo k 1. členu, razen če še kdo želi razpravljati. Ker ugotavljam,
               da nihče ni več pripravljen, da bi razpravljal k 1. členu, zaključujem razpravo k 1.
               členu in prehajamo k amandmajem. Preden preidemo k amandmajem k 2. členu, želim
               opozoriti, da so amandmaji v tem dokumentu podvojeni, in sicer amandmaji s strani
               Socialnih demokratov od 12. do 22. strani, nekateri pa so bili nepravilno vloženi,
               zato so bili naknadno umaknjeni. Na primer k 5. in k 6. poglavju itd.</p>
               <p>Odpiram razpravo k 2. členu tega zakona, torej k amandmajem k 2. členu. Želi kdo
               razpravljati? <stage>(Ne.)</stage> Ugotavljam, da ne želi nihče več razpravljati. Zaključujem
               razpravo k amandmajem k 2. členu.</p>
               <p>Prehajamo k amandmajem k 3. členu. Želi kdo razpravljati? <stage>(Ne.)</stage></p>
               <p>Ker ugotavljam, da ne želi nihče razpravljati, prehajamo k razpravi k amandmajem k 6.
               členu. Tudi ne želi nihče razpravljati.</p>
               <p>Prehajamo k amandmajem k 16. členu. Želi kdo razpravljati? <stage>(Ne.)</stage></p>
               <p>Prehajamo k amandmajem k 19. členu. Želi kdo razpravljati? <stage>(Ne.)</stage></p>
               <p>Prehajamo k razpravi k 53. členu. Želi kdo razpravljati? <stage>(Ne.)</stage></p>
               <p>Prehajamo k razpravi. Imamo dva amandmaja k 55. členu. Nihče ne želi
               razpravljati.</p>
               <p>Prehajamo k razpravi k dvema amandmajema k 57. členu. Tudi nihče ne želi
               razpravljati.</p>
               <p>Prehajamo dalje, dva amandmaja imamo k 59. členu. Tudi nihče ne želi
               razpravljati.</p>
               <p>Potem imamo dva amandmaja k 60. členu. Tudi nihče ne želi razpravljati.</p>
               <p>Imamo dva amandmaja k 61. členu. Nihče ne želi razpravljati.</p>
               <p>Imamo dva amandmaja k 62. členu. Tudi nihče ne želi razpravljati.</p>
               <p>Prehajamo k 63. členu, kjer imamo dva amandmaja. Tudi nihče ne želi razpravljati.</p>
               <p>K 69. člen je vložen en amandma. Nihče ne želi razpravljati.</p>
               <p>K 71. členu imamo dva amandmaja. Ugotavljam, da nihče ne želi razpravljati.</p>
               <p>K 75. členu imamo vložen amandma, tudi nihče ne želi razpravljati.</p>
               <p>K 84. sta vložena dva amandmaja. Nihče ne želi razpravljati.</p>
               <p>K 85. členu je vložen en amandma. Nihče ne želi razpravljati.</p>
               <p>K 87. imamo ravno tako vložen en amandma in nihče ne želi razpravljati.</p>
               <p>Prehajamo k 88. členu, vložen je en amandma. Vidim, da nihče ne želi
               razpravljati.</p>
               <p>K 89. členu sta vložena dva amandmaja. Vidim, da nihče ne želi razpravljati.</p>
               <p>Prehajamo k 91. členu. Vložen je en amandma in ni želje po razpravi.</p>
               <p>K 104. členu imamo vložen en amandma koalicije. Nihče ne želi razpravljati.</p>
               <p>K 135. členu je vložen en amandma – nihče ne želi razpravljati.</p>
               <p>K 165. členu je vložen en amandma – nihče ne želi razpravljati.</p>
               <p>K 169. členu je vložen en amandma – nihče ne želi razpravljati.</p>
               <p>K 169.a členu je vložen en amandma oziroma trije amandmaji in nihče ne želi
               razpravljati.</p>
               <p>K 170.a členu so vloženi trije amandmaji. Vidim, da nihče ne želi razpravljati.</p>
               <p>Prehajamo k 170.b členu, vložen je en amandma. Ni želje po razpravi.</p>
               <p>K 170.g členu je vložen amandma in ni želje po razpravi.</p>
               <p>K 172. členu je vložen amandma, in ravno tako ugotavljam, da ni želje po
               razpravi.</p>
               <p>K 173. členu je tudi vložen amandma in vidim, da ni želje po razpravi.</p>
               <p>K 174. členu – ravno tako ni želje po razpravi o amandmaju.</p>
               <p>K 179. členu je vložen en amandma in ni želje po razpravi.</p>
               <p>K 181. členu je vložen en amandma in ni želje po razpravi.</p>
               <p>K 184. členu je vložen amandma in ni želje po razpravi.</p>
               <p>K 185. členu je vložen en amandma in ugotavljam, da ni želje po razpravi.</p>
               <p>K 186. členu je ravno tako vložen en amandma in ni želje po razpravi.</p>
               <p>K 190. členu je vložen en amandma in tudi ni želje po razpravi.</p>
               <p>K 193. členu je vložen amandma in ni želje po razpravi.</p>
               <p>K 194. členu je vložen amandma in ni želje po razpravi.</p>
               <p>K 195. členu je vložen amandma in ni želje po razpravi.</p>
               <p>K 196. členu je vložen amandma in ni želje po razpravi.</p>
               <p>K 199. členu je vložen amandma, ni želje po razpravi.</p>
               <p>K 200. členu je vložen amandma in ni želje po razpravi.</p>
               <p>K 201. členu zakona je vložen amandma in ni želje po razpravi.</p>
               <p>K 203. členu sta vložena dva amandmaja in vidim, da ni želje po razpravi.</p>
               <p>K 204. členu je vložen amandma in tudi ugotavljam, da ni želje po razpravi.</p>
               <p>K 205. členu.</p>
               <p>Proceduralno?</p>
               <p>Izvolite, mag. Barbara Žgajner Tavš.</p>
            </sp>
            <sp xml:id="SDZ6-Izredna-13-2012-05-11.sp78">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa, spoštovana predsedujoča.</p>
               <p>Dovolite, da čisto na začetku oblikujem svoj proceduralni predlog, pa ga bom v
               nadaljevanju tudi pojasnila oz. obrazložila.</p>
               <p>Dajem proceduralni predlog, da Zakonodajno-pravna služba pripravi pisno stališče, ki
               ga je včeraj ob mojem proceduralnem predlogu na seji podala ustno. In sicer gre za
               dilemo, ki smo jo izpostavili poslanke in poslanci Pozitivne Slovenije, namreč Vlada
               Republike Slovenije v 205.i členu določa, da naj bi izključna pristojnost za dvig
               davka na dodatno vrednost bila v rokah Vlade Republike Slovenije. Vlada naj bi namreč
               po predlagani rešitvi, kot je zapisano v predlog zakona, imela pristojnost, da s
               sklepom določi vsako leto do 31. marca, kakšna bo višina davka na dodano vrednost v
               naši državi.</p>
               <p>Ob tem smo poslanke in poslanci Pozitivne Slovenije izrazili mnenje oz. prepričanje,
               da lahko predlagana rešitev nakazuje na protiustavnost. Dejstvo je namreč, da v naši
               državi po veljavni ureditvi poznamo načelo delitve oblasti. Ker je davek na dodatno
               vrednost zakonska materija, zakonodaja pa – verjamem, da vemo vsi –, se sprejema v
               Državnem zboru, medtem ko je Vlada lahko zgolj predlagatelj določenih zakonov,
               menimo, da ta vladna pristojnost po novem nakazuje na določeno protiustavnost. Ne
               nazadnje, včeraj smo v mnenju Zakonodajno-pravne službe, ustnem mnenju, dobili tudi
               potrditev, da rešitev, ki je zaenkrat predlagana v okviru zakona v taki obliki, lahko
               nakazuje na določene nejasnosti ali celo na rešitev, ki bi lahko bila v nasprotju z
               Ustavo Republike Slovenije.</p>
               <p>Verjamem, da so razmere krizne, ampak moram reči, da je za te krizne razmere v prvi
               vrsti odgovorna Vlada Republike Slovenije. Dejstvo, na katerega želim ravno tako
               opozoriti, je, da histerija pri sprejemanju tako pomembnih zakonov – ta histerija je
               bila vidna tudi na matičnem delovnem telesu na dveh sejah, v ponedeljek in torek, ki
               sta se zavlekli pozno v noč oz. zgodnje jutranje ure in verjamem, da niti poslanke in
               poslanci vladne koalicije niso bili pozorno in niso vedeli, kaj sprejemajo, ko so
               potrdili amandma, ki je Vladi dal izključno pristojnost, da s sklepom odloča sama,
               mimo Državnega zbora, mimo javnosti, o dvigu DDV na letni ravni.</p>
               <p>Moj proceduralni predlog je, da Zakonodajno-pravna služba, glede na to, da še nimamo
               magnetograma, pripravi pisno mnenje, ki ga je včeraj izrekla tudi na sami seji
               Državnega zbora.</p>
            </sp>
            <sp xml:id="SDZ6-Izredna-13-2012-05-11.sp79">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa, gospa mag. Barbara Žgajner Tavš.</p>
               <p>V zvezi z vašim proceduralnim predlogom: v 5. točki 66. člena Poslovnika Državnega
               zbora je navedeno naslednje: "Če predsedujoči Državnega zbora oceni, da je treba na
               sami seji razrešiti določeno pravno vprašanje, pozove predstavnika Zakonodajno-pravne
               službe, da na seji ustno poda pravno mnenje. Predstavnik Zakonodajno-pravne službe
               lahko zahteva primeren čas za pripravo takega mnenja."</p>
               <p>Naj povzamem, da je bila včeraj ravno z moje stran izvedena prekinitev seje,
               predstavnik Zakonodajno-pravne službe oz. vodja gospod Sterle je podal ustno pravno
               mnenje.</p>
               <p>Glede na vašo proceduralno zahtevo, da zahtevate pisno mnenje Zakonodajno-pravne
               službe, naj povem, da v Poslovniku nimam podano, da bi bilo to potrebno, bom pa kot
               predsedujoča podala zahtevo, da pridobimo v čim krajšem času pisno mnenje oz.
               magnetogram seje, ki bo pisno podal izrečeno ustno pravno mnenje vodje
               Zakonodajno-pravna službe. Hvala lepa.</p>
               <p>Prehajamo k 205. členu. Pri 205. členu imamo vložen en amandma. Želi kdo razpravljati
               k temu amandmaju? Ni interesa za razpravo.</p>
               <p>Prehajamo k 205.c členu. Imamo ravno tako vložen eden amandma. Želi kdo razpravljati?
               <stage>(Ne.)</stage></p>
               <p>Prehajamo k novemu poglavju in k novemu 205.k členu. Je tudi podan amandma. Želi kdo
               razpravljati? <stage>(Ne.)</stage></p>
               <p>Prehajamo k 205.i členu. Tukaj je vložen en amandma. Želi kdo razpravljati? Ne vidim
               interesa za razpravo.</p>
               <p>K 205.j členu je vložen en amandma in nihče ne želi razpravljati. Želite
               razpravljati? Vendar poslanska skupina nima razpoložljivega časa, tako da če bo
               razpoložljiv čas – kasneje, mag. Hercegovac.</p>
               <p>K 206. členu je tudi vložen amandma. Želi kdo razpravljati? <stage>(Ne.)</stage></p>
               <p>Prehajamo k 206.a členu. Vložen je amandma. Želi kdo razpravljati? <stage>(Ne.)</stage></p>
               <p>K 207. členu imamo vloženega amandmaja. Nihče ne želi razpravljati.</p>
               <p>K 211. členu je ravno tako vložen amandma. Je želja. Odpiram prijavo. Prosim za
               prijavo, ki poteka, kdor želi razpravljati. Prijavljena je ena razpravljavka.</p>
               <p>Besedo ima mag. Majda Potrata.</p>
            </sp>
            <sp xml:id="SDZ6-Izredna-13-2012-05-11.sp80">
               <speaker>MAG. MAJDA POTRATA (PS SD):</speaker>
               <p>Hvala, gospa podpredsednica.</p>
               <p>Ker je vloženi amandma posledica dogovarjanj ali – nekateri amandmaji – umikov zaradi
               kasnejših dogovorov med socialnimi partnerji in ker dejansko ne nameravam posegati v
               avtonomijo socialnega dogovarjanja, puščam to odprto za tisti čas.</p>
               <p>Vsekakor je pa treba povedati, da gradim na odgovoru gospe državne sekretarke, ki je
               rekla, da vprašanja, ki so povezana z normativi in standardi, so sicer zdaj iz tega
               predloga začasno umaknjeni, se bodo pa dogovarjanja zagotovo gibala v to smer, tudi
               sprememb enega in drugega.</p>
               <p>Treba je povedati, da so ti amandmaji zvezani s tistim področjem, ki bo, če bodo v
               taki prvotni nameri izpeljani, v resnici segli v kakovost javnega izobraževanja.</p>
               <p>Mislim, da je amandma, ki predlaga črtanje tega člena, vredno podpreti. Hvala.</p>
            </sp>
            <sp xml:id="SDZ6-Izredna-13-2012-05-11.sp81">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Prehajamo k 214. členu. Ravno tako je vložen amandma. Ni želje po razpravi.</p>
               <p>Prehajamo k 216. členu, je ravno tako vložen amandma. Ni želje po razpravi.</p>
               <p>K 221. členu imamo dva amandmaja. Ni želje po razpravi.</p>
               <p>K 223. členu – tudi dva amandmaja.</p>
               <p>Odpiram razpravo. Gospod Veber želi proceduralno.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp82">
               <speaker>JANKO VEBER (PS SD):</speaker>
               <p>Hvala za besedo, spoštovana predsedujoča.</p>
               <p>Izpeljite v celoti potek te seje tako, kot se spodobi; ne samo reči, da ni želje po
               razpravi, in gremo naprej. Spoštujte proceduro in delajte tako, kot je treba.</p>
               <p>Ni mogoče v tako kratkem času odreagirati na te številne amandmaje, ki so pred nami,
               na način, da v sekundi, ko se eden zapre, pač zaprete razpravo tudi že o drugem.</p>
               <p>Lepo vas prosim, da tempo odločanja o tem, ali je razprava pri posameznem členu ali
               ne, dejansko prilagodite številu amandmajev. Časa imamo še dovolj in omogočite potem
               tudi razpravo o amandmajih, predvsem tistim, ki so jih tudi vložili v proceduro.
               Hvala.</p>
            </sp>
            <sp xml:id="SDZ6-Izredna-13-2012-05-11.sp83">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Bom upoštevala v nadaljevanju vaš proceduralni predlog in se bom nekoliko
               zaustavila.</p>
               <p>Torej, k 211. členu je bil vložen en amandma. Za razpravo se je prijavila mag. Majda
               Potrata. Se želi še kdo prijaviti k temu členu za razpravo? Ugotavljam, da ni
               želje.</p>
               <p>Prehajamo na 214. člen, kjer je vložen en amandma. Želi kdo razpravljati? Ni želje za
               razpravo.</p>
               <p>K 216. členu je ravno tako vložen amandma. Želi kdo razpravljati? Upam, da ni
               prehitro.</p>
               <p>Prehajamo na 221. člen. K 221. členu sta vložena dva amandmaja: Socialnih demokratov
               in koalicije. Odpiram razpravo. Prijava za razpravo poteka.</p>
               <p>Prijavljena je in dobi besedo mag. Majda Potrata.</p>
            </sp>
            <sp xml:id="SDZ6-Izredna-13-2012-05-11.sp84">
               <speaker>MAG. MAJDA POTRATA (PS SD):</speaker>
               <p>Hvala, gospa podpredsednica.</p>
               <p>Rada bi opozorila na to, da je, recimo, pri 220. členu, ki črta 220. člen, ker je ta
               povezan s 55., prihranek 100 tisoč evrov v letošnjem letu in 400 tisoč v prihodnjem.
               Pri 221. členu 4 milijone 85 tisoč oziroma 19 milijonov v letu 2013. Ampak to je
               povezano z normativi in standardi, ki bodo bistveno posegli v število delovnih mest
               in bodo glede na predvideni prihranek zelo močno zarezali v število delovnih mest v
               izobraževalnih institucijah.</p>
               <p>S tem ko se bo število zaposlenih na šolah zmanjšalo, se bo zmanjšala tudi dostopnost
               posamičnih dejavnosti, ker je na zaposlene vezano tudi to, kako je mogoče izvajati
               zunajšolske dejavnosti, interesne dejavnosti, izbirne predmete in vse drugo. To so
               pomembna vprašanja.</p>
               <p>Prihranki, ki so na teh postavkah postavljeni, so včasih smešno majhni – tistega iz
               220. člena sem povedala – in ko človek sešteje vse te ukrepe, vidi, da gre za
               rigorozne posege v mrežo javnega šolstva.</p>
               <p>Zato smo Socialni demokrati proti temu zakonu, poleg vsega drugega, o čemer sem že
               prej razpravljala in bi moralo biti predmet poglobljene strokovne razprave.
               Hvala.</p>
            </sp>
            <sp xml:id="SDZ6-Izredna-13-2012-05-11.sp85">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Vidim, da ni več interesa za razpravo, zato prehajamo na 223. člen, kjer sta vložena
               dva amandmaja. Želi kdo razpravljati? Vidim, da je izkazana želja po razpravi, zato
               odpiram prijavo.</p>
               <p>Mag. Majda Potrata ima besedo.</p>
            </sp>
            <sp xml:id="SDZ6-Izredna-13-2012-05-11.sp86">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Ta amandma je na tem mestu zgolj redakcijske narave in predlaga črtanje člena. Je pa
               povezan z dosti pomembnejšim členom, to pa je bil 55. člen, ki pa govori o
               oblikovanju skupnega šolskega okoliša.</p>
               <p>Rada bi opozorila posebej na to, da vprašanja, ki zadevajo oblikovanje šolskega
               okoliša, niso tako preprosta, kot je bilo v nekaterih pojasnilih na finančnem odboru
               mogoče slišati. Skupni šolski okoliš še vedno ostaja predmet oblikovanja v večjih
               krajih. Natančne analize ni, zato sem tudi na Ministrstvo za izobraževanje, znanost,
               kulturo, šport in mladino naslovila posebno vprašanje, da vidim, kje imajo podatke o
               tem, kako se podatki gibljejo v zadnjih desetih letih in kako mislijo ukrepati v
               prihodnje, če se bodo nekatera preoblikovanja dogajala. Res je bilo na formalni ravni
               rečeno, da podružničnih šol ne bodo nikjer ukinjali, ampak dejstvo je, da se bodo
               matične šole s tem preoblikovale v podružnične šole. Kako bodo te ugašale ali se spet
               vzpostavljale, če se bo populacija povečala? Poznamo dejstvo, da je gibanje
               prebivalstva takšno, da so selitveni trendi zaradi ljudem prijaznejšega okolja
               usmerjeni tudi v to, da se mestno prebivalstvo seli v primestne občine, to so vse
               stvari, o katerih je treba razmišljati, ko govorimo o tem. Dejstvo pa je, da ko se
               ena inštitucija nekje ukine, jo je težko vzpostavljati na novo. In to so stvari, za
               katere menim, da si je treba vzeti čas. Prihranki, kot rečeno, so pa pri nekaterih
               pojasnilih res tako majhni, ker ne more človek biti zadovoljen s tem, da se reče,
               prihranek bo šel samo za enega ravnatelja, ki ga tam ne bo več. Ne gre samo za enega
               ravnatelja, gre tudi za druge učitelje, ki bodo drugače razporejeni in se jim bo,
               njim in učencem, šolsko življenje zelo spremenilo. Hvala.</p>
            </sp>
            <sp xml:id="SDZ6-Izredna-13-2012-05-11.sp87">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Za besedo je prosila predstavnica Vlade, državna sekretarka na Ministrstvu za
               izobraževanje, znanost, kulturo in šport gospa Mojca Škrinjar.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp88">
               <speaker>MOJCA ŠKRINJAR:</speaker>
               <p>Hvala lepa za besedo.</p>
               <p>Naj najprej še enkrat pojasnim, da nikoli ni bil namen ukinjati podružnične šole.
               Podružnične šole ureja Pravilnik o ustanavljanju šol in v skladu s tem pravilnikom,
               ki je star že ne vem koliko let, zdaj vsako leto ugasne kakšna podružnična šola ali
               pa tudi ne, dodelimo tudi specifiko. Z nobenim normativom ni upravičena šola, denimo
               v Osilnici, pa vendar jo ministrstvo vzdržuje, kajti čuti, da je tam ta potreba.
               Razumemo, da je treba podeželje ohranjati, razumemo, da je šola lahko kulturni center
               kraja, in se tega držimo. V nobenem primeru niso ogrožene podružnice.</p>
               <p>V členu, ki je bil sicer črtan in se tega niti ne tiče, smo predlagali, da bi se
               kakšna samostojna šola preoblikovala v podružnično. Tudi to že zdaj ureja pravilnik.
               Tako da pravzaprav, če že želite, niti ni treba tega pisati v zakon, res pa je, da s
               pravilnikom težko naložiš oziroma težko uresničiš kakšno sankcijo. Imamo šole, ki se
               morajo preoblikovati v podružnico, če ne dosegajo več kriterija samostojne šole, in
               ta pravilnik že obstajam spet že desetletje in več.</p>
               <p>Kar zadeva skupni šolski okoliš, gre za kraje, kjer imajo več šol, ki so gosto
               posejane, in gre za to, ali bodo v dveh šolah, ki stojita ena poleg druge, delovali
               štirje oddelki po 15 učencev, skupaj 60 učencev, ali bodo v teh dveh šolah trije
               oddelki po 20 učencev, vendar se ta dva ravnatelja med seboj ne moreta skregati, kdo
               bo imel dva in kdo en oddelek, in zato bi morala o tem odločati občina z vso
               občutljivostjo glede na prebivališče otrok. Točno to počne tudi v primeru vrtcev,
               točno na tak način občina razporeja otroke v vrtcih. In nihče ni nikoli mislil, da bi
               se morali vsi naenkrat preseliti iz ene šole v drugo, ampak to se dogaja vedno samo
               ob začetku, torej ob vpisu v prvi razred.</p>
               <p>Kar zadeva šolski okoliša in združevanje. Maribor je v mandatu 2004–2008 sam določil,
               da ima skupni šolski okoliš. Iz tega je sledila tudi ukinitev ene šole. Ministrstvo
               je v tistem času aktivno sodelovalo in pomagalo v celi regiji, da so se vsi učitelji
               prerazporedili in s specifikami dovoljevalo, da se je ohranjalo nadstandardno število
               učiteljev, dokler ni šlo dovoljšne število ljudi v pokoj, tako da zaradi te združitve
               ni imel Maribor, ne ljudje Maribora, ne učitelji tistih šol bistvenih težav. In
               ministrstvo namerava tudi v bodoče tako ravnati, da se izogne težavam, ki bi jih
               imeli otroci, starši, in zaposleni. Hvala.</p>
            </sp>
            <sp xml:id="SDZ6-Izredna-13-2012-05-11.sp89">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Ker vidim, da je ponovno izražena želja za razpravo, odpiram razpravo. Besedo ima
               mag. Majda Potrata. Razprava k 223. členu, kjer sta vložena dva amandmaja.</p>
            </sp>
            <sp xml:id="SDZ6-Izredna-13-2012-05-11.sp90">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica.</p>
               <p>Meni je jasno, zakaj je na matičnem oziroma zainteresiranem delovnem telesu vladal
               molk vso razpravo. Zaradi tega, ker smo se pač izogibali razpravi o vprašanjih, ki
               so, po moje, za ministrstvo, za mega ministrstvo bistvenega pomena. Ampak že ob
               nastopu funkcije je minister povedal, da on ni minister za šolnike, ampak je minister
               za šolstvo. Če hoče biti minister za šolstvo oziroma izobraževanje, mora interese
               vseh deležnikov procesa upoštevati. Jaz bi vam lahko naštevala številna pisma, ki jih
               dobivam, zaskrbljenih učiteljev in tudi staršev, ki glede na neodzivnost ob nekaterih
               razpravah, upravičeno pričakujejo odgovore. In glede na to, kako visoko stopnjo
               razumevanja do priporočil OECD v mandatu 2004–2008, ko je bilo veliko govora o
               ukinjanju in spreminjanju šolske mreže, je tudi zdaj bilo iz priporočil večkrat
               citirano tisto priporočilo, da je treba varčevati. In enako kot hoče država
               varčevati, skušajo varčevati tudi lokalne skupnosti. Zato so mimo priporočil stroke
               in mimo marsičesa drugega še v isti stavbi vzpostavili poleg osnovne šole še vrtec.
               Ne bom polemizirala o tem, ali so na vseh mestih našli najboljše rešitve, tudi ne to,
               da je bila včasih to začasna rešitev, ker se vsi otroci v vrtec niso mogli
               vključiti.</p>
               <p>Vprašanje enotnega šolskega prostora so v okoljih, iz katerih izhajamo poslanke in
               poslanci, reševali na različne načine. Primer, o katerem ste, gospa državna
               sekretarka, govorili, je primer dveh šol, ki ne stojita druga ob drugi, ampak malo v
               manjši razdalji, bomo rekli. Sta se pa združili nedavno tega res dve šoli, ki stojita
               druga ob drugi. Vprašanje razdalje je, logistično, za starše lahko velik problem.
               Velik problem tudi zato, kako se bosta združevala dva kolektiva. Tudi ni verjetno
               mogoče računati, da se bodo vse kadrovske zadeve dale rešiti samo z upokojevanjem.
               Zaradi tega, ker verjetno je vzrok za različne, tako zelo drastično različne številke
               o tem, koliko bo ob spremenjenih normativih ali bi ob spremenjenih normativih in
               standardih izgubilo dela predvsem učiteljic, tudi v tem, da jih je v šolstvu
               zaposlenih zelo veliko samo za določen čas. Ampak tudi zaposlitev za določen čas je
               zaposlitev, ki je v naslednjem koraku morebiti kdo ne dobi več in mora iskati svojo
               priložnost kod drugod. Jaz zdaj ne vem, kako bodo učiteljice lahko dobivale
               zaposlitev v gospodarstvu. Ne znam si tega predstavljati. Tudi si ne znam
               predstavljati, kako bo v spremenjenih okoliščinah mogoče kar naenkrat s kakšnimi
               učiteljskimi tečaji prekvalificirati ljudi takrat, ko bodo potrebe po učiteljih
               narasle.</p>
               <p>In ker sem morala že včeraj ne vem kolikokrat poslušati, kako so vpisi v družboslovje
               in humanistiko nezaželeni na visoko šolski ravni, je treba potem povedati tudi nekaj
               drugega: Ali smo mi napovedovali sveto vojno družboslovju in humanistiki? Danes je
               nekdo že govoril o poročilu o razvoju, čeprav je bila to 1. točka te seje, ampak v
               poročilu o razvoju je jasno razbrati podatke o tem, da se število vpisa na
               družboslovje in humanistiko že zdaj zmanjšuje, in to ne po naključju zaradi tega, ker
               kar naprej govorimo o tem, kako to ni primerna študijska izbira. Že na sekundarnem
               izobraževanju je število tistih, ki končajo gimnazije, splošne gimnazije, manjše od
               tistih, ki končujejo ali končajo strokovne srednje šole. Tam, kjer pa s temi problemi
               ne bomo mogli rešiti in vstopati tako, kot nekateri zdaj kažejo, to pa je vprašanje
               strokovnih šol oziroma poklicnih šol, kjer pa je Slovenija spet na enakem kot so
               vsepovsod v Evropi, da so ti krajši programi za mladino manj privlačni in je verjetno
               treba kakšen drug koncept še izdelati, kako se ta mreža giblje. Mariborsko mrežo
               poklicnih šol in strokovnih šol dovolj dobro poznam, da vem, da so to zapletene
               stvari in kako je upadla ta generacija. Ampak jaz še enkrat opozarjam na to, da se že
               tako ali tako zaradi spreminjanja gibanja vpisa v posamezne šole kadrovska podoba šol
               zelo spreminja. Tisto, kar bi terjalo in zaradi česar se mi zdi vredno večkrat
               govoriti o istih stvareh, je to, da so to zelo občutljiva vprašanja, ki zagotovo ne
               sodijo v zakon o uravnoteženju javnih financ, ampak so to zelo zelo zahtevna
               strokovna vprašanja, povezana tudi s kolektivnim dogovarjanjem in s kolektivnimi
               pogodbami, in žal je ta faza pri pripravi tega zakona umanjkala. Naj ne bo nihče
               užaljen, če zdaj o nekaterih stvareh govorimo tukaj v parlamentu, bi pa morali kod
               drugod pred tem govoriti, tako je bilo tudi pojasnjeno na zainteresiranem delovnem
               telesu, češ, kaj težimo o tem, da ni bila opravljena razprava, saj je zdaj razprava
               na zainteresiranem delovnem telesu. Kako je pa ta razprava tekla, vam pa najbolj
               natančno lahko povem, da smo zelo korektno dobili besedo, če smo se k besedi javili,
               odgovora na razprave pa ni bilo. In so bili ljudje iz akademska sfere, so si vzeli
               čas, so več ur presedeli, ampak kaj to pomaga, če so se pa stvari končale na tej
               ravni, bi rekla, neodzivnosti. To ni dialog. Jaz sem vesela, posebej poudarjam, tega,
               da je bil zdaj dogovor s SVIZ sklenjen, in da bodo stvari, ki zadevajo normative in
               standarde, prestavljene za čas po sprejemu tega zakona. Dovolite mi pa, da sem še
               vseeno zaskrbljena in skeptična do tistega trenutka, ko ne vidim, kaj bodo ta
               kolektivna dogovarjanja prinesla kot rezultat. Tega pa nihče od nas ne ve ta hip.
               Ampak vztrajnost, s katero so se nekateri predlogi tukaj v predlogu zakona
               pojavljali, in dolgo časa opažena neodzivnost pa ne daje tudi tem pogovorom najboljše
               popotnice. Jaz pa še enkrat poudarjam, jaz si želim, da bi bil kolektivni dogovor
               dosežen. Zato, ker to ni stvar, ki bi bila zvezana z mojimi osebnimi pogledi in
               interesi, ampak mislim, da so to interesi šolajočih se, njihovih staršev in
               izobraževalcev. Hvala.</p>
            </sp>
            <sp xml:id="SDZ6-Izredna-13-2012-05-11.sp91">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo želi še gospa Mojca Škrinjar.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp92">
               <speaker>MOJCA ŠKRINJAR:</speaker>
               <p>Hvala lepa.</p>
               <p>Naj najprej o družboslovju. Seveda gre za trenutek v tem času, gre za zaposljivost, o
               družboslovju imam pa samo dobro mnenje, navsezadnje sem sama družboslovka, sem
               učiteljica in sem ponosna na to.</p>
               <p>Kar zadeva socialni dialog. Mi se bomo pogovarjali o tem s socialnimi partnerji, smo
               se pa tudi že pogovarjali. Pogovarjali smo se z Združenjem ravnateljev, pogovarjali
               smo se z zvezo staršev in ob robu, ob teh pogajanjih tudi o normativih s sindikati.
               Seveda bomo s tem nadaljevali.</p>
               <p>Rekli ste, da smo bili neodzivni. Jaz mislim, da nismo bili. Mi smo odgovarjali na
               vprašanja v vseh teh pogovorih. In še bomo. Mi smo odgovarjali tudi na vprašanja
               občanov, državljanov.</p>
               <p>Želela bi povedati tudi o razdaljah, kot pravite. Razdalje so pa tiste, pri katerih
               bi se občina morala aktivno vključiti. Občina je tista, ki je ustanoviteljica
               osnovnih šol kakor tudi vrtcev, in po našem mnenju mora res skrbno prisluhniti svojim
               občanom in staršem z otroki ter poskušati najti najboljšo možnost za šolanje otrok,
               za vključitev v šolo kakor tudi v vrtec.</p>
               <p>Kar zadeva učiteljstvo, pravite da bi izgubili delo. To nikoli ni bilo mišljeno. Mi
               smo pripravili razpis – ta trenutek je v pregledu na pristojnih telesih –, po katerem
               bi vse te učitelje, ki bi bili tehnološki viški, morebitni, prerazporedili na
               evropska sredstva iz nacionalnih sredstev ter tako premagali ta čas krize oziroma
               tudi počakali na demografsko spremembo, ki se nam obeta.</p>
               <p>Kar zadeva poklicno izobraževanje, to je potrebno, na tem bomo delali in ne samo v
               nekih regijah, ampak na vseh regijah. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp93">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Odpiram razpravo. Prosim za prijavo. Besedo je želela mag. Majda Potrata.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp94">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Seveda imamo lahko zelo različno predstavo o tem, kolikšno stopnjo odzivnosti je
               kakšna dejavnost dosegla, ampak zakaj potem starši zbirajo podpise in pripravljajo
               peticije.</p>
               <p>Zdaj pa kar zadeva evropska sredstva. Poudarjam, če je šola tista, ki se mora
               priglašati na evropske programe, je zavezana tudi najti sredstva za participacijo.
               Jaz ne vem, kako lahko računamo, da ob varčevalnih ukrepih, ko povsod manjka denarja,
               kje bodo dobivali sredstva za participacijo. Kolikor sem obveščena se na šolah ravno
               iz teh razlogov na takšne evropske programe ne prijavljajo. Bom pa seveda z veseljem
               korigirala svoje stališče, če bom za to dobila tudi povratne informacije iz šolske
               sfere. Hvala.</p>
            </sp>
            <sp xml:id="SDZ6-Izredna-13-2012-05-11.sp95">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Je morebiti še interes za razpravo pri 232. členu, k amandmajem. Vidim, da ni.</p>
               <p>Prehajamo k 224. členu. Vložen je en amandma. Želi morebiti kdo razpravljati. Odpiram
               prijavo. Besedo ima mag. Majda Potrata.</p>
            </sp>
            <sp xml:id="SDZ6-Izredna-13-2012-05-11.sp96">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>No, saj je simptomatično, da nekateri ne vzdržijo razprave o teh vprašanjih, in tako
               je tudi bilo ves čas obravnave. Gre pa za člen, katerega črtanje predlagamo, je pa v
               povezavi s 53. členom, in ker ni bil ta člen predmet usklajevanja s socialnimi
               partnerji, verjamem, da ne bo ne tisti amandma sprejet, ne ta amandma. Gre pa
               preprosto za to, da se je ministrstvo, "mega ministrstvo" odločilo za združevanje
               različnih javnih zavodov, temelječ na trditvi, da ti različni javni zavodi opravljajo
               podobno ali sorodno dejavnost in imajo v opisu sorodne teme, torej ni nobenega
               razloga, da jih ne bi združevali. Tu se zdaj pa res kaže neodzivnost zaradi tega, ker
               so se posamični javni zavodi odzivali na to, da ni napravljena nobena analiza tega,
               kam bo združevanje teh različnih javnih zavodov pripeljalo. Ne more se človek otresti
               občutka, da hoče imeti ta vlada raziskovalno sfero obvladano, pa sem zelo nevtralen
               izraz uporabila. Ker če gledamo kam te stvari pravzaprav vodijo, vodijo v
               združevanje, odstranjevanje vodstvenih delavcev, tam se da potem najti prazen prostor
               tudi za dostopnost do raziskovalnih projektov in tako dalje. To so javni zavodi z
               različno stopnjo neodvisnosti ali samostojnosti, ki imajo različne funkcije, nekateri
               izrazito raziskovalne, spremljevalne, drugi nadzorstvene in tako dalje, nekateri so
               namenjeni izobraževanju in so bolj usmerjeni v izobraževanje mlade, šolajoče se
               populacije, drugi spet v vseživljenjsko učenje, in škoda je, da bomo s takimi
               argumenti o varčevanju pravzaprav začeli razgradnjo nekaterih zelo uspešnih
               izobraževalnih verig, zato ker iz različnih razlogov, spet pravim, jaz pa ne poznam
               argumentov, zakaj to delajo, ampak dejstvo je, da tudi v Evropi priznavajo našemu
               sistemu izobraževanja odraslih, bom rekla tako, kot se je temu včasih reklo, dobre
               izkušnje, jih štejejo za dobro prakso, tudi za tisto populacijo mladih, ki iz
               najrazličnejših razlogov zgodaj opusti šolanje in se kasneje za pridobivanje formalne
               izobrazbe v šolanje vrne. To so različni projekti, različni pristopi in kar tako
               združevati, o čemer bo pa seveda odločala vlada, je, najmanj kar rečem, vredno
               tehtnejšega premisleka in tudi analize.</p>
               <p>Zaradi tega govorim v prid amandmaju, ki govori o črtanju tega člena, podobno kot je
               govoril o črtanju 53. člena. Hvala.</p>
            </sp>
            <sp xml:id="SDZ6-Izredna-13-2012-05-11.sp97">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospa Škrinjar, izvolite.</p>
            </sp>
            <sp xml:id="SDZ6-Izredna-13-2012-05-11.sp98">
               <speaker>MOJCA ŠKRINJAR:</speaker>
               <p> Hvala lepa.</p>
               <p>Najprej povem, da smo se mi seveda sestali z vodstvi vseh teh zavodov in povedali vse
               o tej nameri in jih seveda tudi povabili k sodelovanju. Ta hip se dogajajo stvari v
               zvezi s tem zakonom, takoj po tem pa se bomo začeli naprej dogovarjati. Naj povem, da
               so vsi ti zavodi razen Pedagoškega inštituta, ki je ustanovljen, mimogrede, s sklepom
               Vlade, izšli iz nekdanjega Zavoda za šolstvo. Dejansko se je že v preteklosti
               izkazalo, da sinergija lahko tudi dobro deluje. Kar se nam zdi pomembno, je to, je
               povezano s celotnim sistemom. Ne sme se gledati vsako odbobje posebej, vrtec posebej,
               osnovno šolo posebej, srednjo šolo posebej, univerzo posebej, ampak je treba
               pogledati na rezultat, kdo in kako opremljen pride z našega šolskega sistema in kako
               se znajde potem v življenju, tako v osebnem kakor tudi poklicnem. Zato je treba
               pogledati celotno pot, zaključek šolanja in iz tega stališča potem pogledati navzdol,
               tako da imate celo vertikalo ne pa parcialne pristope do posameznih programov.</p>
               <p>Ravno združevanje teh zavodov, pa ne vseh kar povprek, pa ne muzejev skupaj s
               pedagoškim inštitutom, nihče ni o tem govoril, ravno združevanje pa bo pomagalo pri
               tem, da se lahko to življenjsko in poklicno pot opazuje, se ji pomaga in jo raziskuje
               v smislu, da se doseže najboljšo opremljenost udeležence izobraževanja za osebno rast
               in seveda za poklicno pot v prihodnje.</p>
               <p>Naj povem, da ti zavodi seveda že sedaj med seboj zelo dobro sodelujejo, kljub vsemu
               pa bi lahko še bolje, ker so še nekatere birokratske ovire med temi zadevami, tako
               Pedagoški institut odlično sodeluje z Republiškim izpitnim centrom kakor tudi z
               Zavodom za šolstvo. CMEPIUS, verjetno ne bo predmet tega združevanja, ker gre za
               povsem drugo dejavnost, kot tudi Center šolskih in obšolskih dejavnosti, kjer gre
               tudi za neko drugo, paralelno, prostočasno, obšolsko šolo. Dobro smo premisli to,
               pregledali vse naloge iz letnih delovnih načrtov. Te analize so narejene in seveda
               bomo delali transparentno, z obveščanjem in pa tudi s sodelovanjem vseh, z vodstvom,
               z namenom narediti nekaj najboljšega, dober zavod, ki bo seveda lahko opazoval to
               posameznikovo pot skozi šolanje do poklica. Hvala.</p>
            </sp>
            <sp xml:id="SDZ6-Izredna-13-2012-05-11.sp99">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Odpiram razpravo. Besedo ima mag. Majda Potrata.</p>
            </sp>
            <sp xml:id="SDZ6-Izredna-13-2012-05-11.sp100">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Jaz nisem govorila o združevanju muzejev z šolskim poljem. Me pa gospa državni
               sekretarka preseneča, da se bo vlada odločila posegati v nekaj, kar sami pravite, da
               je dobra praksa. Če se je izkazalo, da je dobro, če sodelujeta Državni izpitni center
               in Pedagoški institut, zakaj ti dve instituciji ali ta dva zavoda združevati. Imela
               sem priložnost sodelovati z Državnim izpitnim centrom, ki se ukvarja z čisto drugimi
               rečmi, na drugačni ravni in ima drugačno tudi infrastruktur, zaradi opravljanja
               nalog, ki so zvezane z zaupnostjo gradiva itd. Jaz se res ne morem otresti občutka,
               da je tukaj prišlo do šuma v komunikaciji. Jaz verjamem, da se lahko obvešča tudi
               postfestum, da se lahko stvari tudi kasneje povedo in rečejo, tudi na pogovor se
               lahko koga pokliče, se mu pove stališča, taka in taka, vprašanje pa je, ali se
               tehtajo nasprotni argumenti in ali je mogoče upati, da bo vsaj kateri od teh
               pogovorov, ki so bili na ministrstvu kar številčni ali vsaj naj bi bili, privedli do
               rešitev, da bo nasprotna stran imela občutek, da je s svojimi strokovnimi argumenti
               prepričala izvršno vejo oblasti. Vi dobro veste, da je bil bob ob steno ta poziv o
               Agenciji za knjigo, ob Slovenskem filmskem centru in še čem, da je mogoče govoriti o
               enem in drugim še o čem, tudi tukaj, raje ne razpravljam o tem, kaj se v športu
               dogaja. Stvari so take, da kažejo na čistke, oprostite.</p>
            </sp>
            <sp xml:id="SDZ6-Izredna-13-2012-05-11.sp101">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Jaz bi prosila, če ima kdo morebiti telefon v dvorani, da to stori, izvede zunaj
               dvorane.</p>
               <p>Ker vidim, da ni več želje za razpravo k 224. členu oziroma vloženem amandmaju,
               prehajamo k 225. členu. Dva amandmaja sta vložena. Vidim, da nihče ne želi
               razpravljati.</p>
               <p>Prehajamo k 226. členu, vloženi amandma. Ni želje za razpravo.</p>
               <p>Prehajamo k 229. členu. Ravno tako je vložen amandma. Vidim, da ni želje.</p>
               <p>Prehajamo k 230a. členu, kjer je ravno tako vložen amandma. Tudi ni želje za
               razpravo.</p>
               <p>K 231. členu sta vložena dva amandmaja. Odpiram prijavo za razpravo. Mag. Majda
               Potrata ima besedo.</p>
            </sp>
            <sp xml:id="SDZ6-Izredna-13-2012-05-11.sp102">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Ta amandma in razpravo ob predlogu za črtanje tega člena bom seveda porabila za to,
               da ne bom govorila samo o šolskem delu te zakonodaje, ampak tudi o poskusu, ki je bil
               – poseči v normative in standarde v predšolski vzgoji. Mislim, da je bilo nekajkrat v
               razpravi, pa ne samo v Državnem zboru, ampak tudi v medijih, ugotovljeno, da se
               podatki o obremenjenosti vzgojiteljic, o tem, kako so dobro so stvari urejene v
               slovenski predšolski vzgoji v primerjavi z drugimi evropskimi državami, razhajajo. Da
               na to, kako so številke predstavljene, te pa so osnova za normative in standarde, da
               te razlike ali ta razhajanja izhajajo iz različnega zajemanja podatkov. Podatki sploh
               niso tako zelo ugodni za slovensko predšolsko vzgojo, kot nekateri skušajo dokazati.
               Še bolj zaskrbljujoči so pa podatki o igralnih površinah za posameznega otroka.
               Toliko glede na trditve o razkošju, ki naj bi bilo v predšolski vzgoji.</p>
               <p>Prejšnja vlada se je trudila zadrego pri nemožnosti vpisa vseh otrok, ki bi želeli
               biti vpisani v predšolsko vzgojo, s tem, da je že posegla v zakonodajo, ki omogoča
               nekoliko lažje ustanavljati vrtce, tukaj so šli na roko tudi lokalnim skupnostim.
               Ampak posebej poudarjam, da je pri zadregi z nemožnostjo vpisati, posrkanja vseh
               otroke iz okolja, vendarle odgovornost na strani lokalnih skupnosti, ki morajo najti
               sredstva v svojem proračunu, če naj ravnajo v skladu s svojo ustanovitvijo, da naj bi
               izboljšali kakovost življenja v lokalni skupnosti, da poskrbijo za to, da pravi čas
               začno skrbeti za vrtce. Ne kaže preslišati opozoril, da je veliko vrtcev že zelo
               starih v našem okolju, takih, ki so tudi po 20 let stari, da so vrtci potrebni
               obnovitve in da vseh problemov v zvezi s tem verjetno ne bomo mogli obesiti samo na
               spreminjane normativov in standardov, ker bo treba reševati tudi vprašanje
               investicij. Hvala.</p>
            </sp>
            <sp xml:id="SDZ6-Izredna-13-2012-05-11.sp103">
               <speaker>PODPREDSEDNICA RENATA BRUNSKOLE:</speaker>
               <p>Besedo želi gospa Mojca Škrinjar.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp104">
               <speaker>MOJCA ŠKRINJAR:</speaker>
               <p>Hvala lepa.</p>
               <p>Kar zadeva prostor v vrtcih, se to stanje izboljšuje. Res je pa tudi, če bi lahko
               uredili šolsko mrežo, kot smo prej rekli, da bi 60 učencev imeli v treh oddelkih,
               potem bi lahko izkoristili odvečni prostor, ki je danes v osnovnošolskem prostoru.
               Konkretno, v Ljubljani je 75 % šolskih površin zasedenih, kar pomeni, da obstajajo še
               možnosti, da bi se lahko deli šol, vsaj začasno, spremenili v vrtce in tako rešili
               težavo, ki nastaja pri vključitvi otrok v vrtce.</p>
               <p>Kar zadeva normative, naj še enkrat povem, bo stvar usklajevanja s socialnimi
               partnerji. Res pa je, če imate danes najvišji normativ v vrtcu, ta je redkokdaj
               dosežen, zaradi tega, ker je tudi Računsko sodišče s podrobno analizo ugotovilo, da
               dnevno manjka 10 % v vrtcih. To dokazuje tudi naša aplikacija, s katero dodeljujemo
               ta vložek, s katerim je vrtec brezplačen za starše drugega otroka. Teh otrok je 14
               tisoč in to je zadosten vzorec, da lahko ugotovimo manjkanje, absentizem otrok. Tako
               da lahko rečemo, da skupine nikoli niso dokončno popolnjene. Hvala.</p>
            </sp>
            <sp xml:id="SDZ6-Izredna-13-2012-05-11.sp105">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Vidim, da ni več interesa za razpravo o 231. členu in vloženih amandmajih.</p>
               <p>Prehajamo na 233. člen, kjer sta vložena dva amandmaja. Želi kdo razpravljati? <stage>(Ne
               želi.)</stage></p>
               <p>Prehajamo na 235. člen, kjer sta vložena dva amandmaja. Želi kdo razpravljati? <stage>(Ne
               želi.)</stage></p>
               <p>K 237. členu je ravno tako vložen amandma. Ni želje po razpravi.</p>
               <p>Prehajamo na 238. člen, kjer je vložen amandma. Ni želje po razpravi.</p>
               <p>Za novi 246.a člen je vložen amandma. Želi kdo razpravljati? <stage>(Ne želi.)</stage></p>
               <p>K 247. členu je vložen amandma. Želi kdo razpravljati? <stage>(Ne želi.)</stage></p>
               <p>K 247.a členu je vložen amandma. Želi kdo razpravljati? <stage>(Ne želi.)</stage></p>
               <p>Prehajamo na 251. člen, kjer je vložen amandma. Ni želje po razpravi.</p>
               <p>K 255. členu je vložen amandma. Nihče ne želi razpravljati.</p>
               <p>K 257. členu je vložen amandma. Vidim, da ni želje po razpravi.</p>
               <p>K 258. členu je ravno tako vložen amandma. Vidim, da ni želje po razpravi.</p>
               <p>Za novi 260.a člen je vložen amandma, in k prilogi 1. Želi kdo razpravljati o tem
               amandmaju? <stage>(Ne želi.)</stage></p>
               <p>Po končani obravnavi vseh vloženih amandmajev je za besedo prosil državni sekretar na
               Ministrstvu za finance Aleš Živkovič.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp106">
               <speaker>ALEŠ ŽIVKOVIČ:</speaker>
               <p>Hvala lepa, gospa predsedujoča. Poslanke in poslanci!</p>
               <p>Za konec bi želel povedati nekaj besed glede zakona za uravnoteženje javnih financ in
               potrebe po njem kot tudi potrebe po proračunu, ki ga ta zakon dejansko poskuša nekako
               podpreti.</p>
               <p>Nekaj očitkov je bilo slišati s strani spoštovanih poslank in poslancev o nerazvojni
               naravnanosti tega zakona, tega proračuna. Tu bi morda veljalo omeniti, da v letošnjem
               letu lahko soglašamo s tem, da bo ta rebalans proračuna povzročil določeno
               gospodarsko restrikcijo, vendar pa je takšen rebalans prepotreben pogoj za nadaljnjo
               javnofinančno konsolidacijo v letu 2013 in za zagon ekonomskih in gospodarskih razmer
               v Sloveniji v letu 2013. Pri tem bi veljalo omeniti tudi nekatere izjave vidnih
               predstavnikov gospodarstva, ki podpirajo takšen rebalans in ga v nadaljevanju
               smatrajo za razvojno naravnanega.</p>
               <p>Kar se tiče stroškov javnega sektorja, o čemer je bilo tudi kar nekaj govora. Omenil
               bi to, da dogovor, ki je bil sklenjen s sindikati s področja javnega sektorja, ni
               zanemarljiva stvar. Mislim, da so s tem dogovorom sindikati dejansko prepoznali svojo
               odgovornost in svojo potrebo po tem, da delijo del usode tega gospodarstva, te
               ekonomske politike in recesije, ki se je v Sloveniji zgodila, in čutijo potrebo po
               tem, da sodelujejo pri tem, da ta kriza ne leži samo na plečih gospodarstva.</p>
               <p>Veliko govora je bilo tudi o dvigu DDV. Kar se tiče samega dviga DDV, bi bilo nujno
               omeniti to, da gre tukaj za ukrep, ki bi bil preveliko breme za socialno najšibkejše,
               in ravno to je tista stvar, pri kateri je treba razmisliti, ali bomo dodatno
               obremenjevali gospodarstvo ali bomo dodatno obremenjevali prebivalstvo zato, da bomo
               lahko državno porabo držali na tisti ravni, na kateri jo imamo danes. To bi bilo
               nekako to v tem delu.</p>
               <p>Za zaključek bi pa rekel, da smatramo, da je dejansko s tem zakonom in z eventualno
               potrditvijo tega zakona prvič v zgodovini Slovenije presekana tista pot gradualizma,
               ki smo ji bili priča od časa osamosvojitve. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp107">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Ker ne želi nihče več razpravljati, zaključujem razpravo.</p>
               <p>Se opravičujem, gospod Veber, izvolite.</p>
            </sp>
            <sp xml:id="SDZ6-Izredna-13-2012-05-11.sp108">
               <speaker>JANKO VEBER (PS SD):</speaker>
               <p>Hvala za besedo.</p>
               <p>No, pri tem zakonu o uravnoteženju javnih financ bi želel opozoriti še na eno
               pomembno spremembo, ki je bila uzakonjena pri Zakonu o zagotavljanju sredstev za
               investicije v javno železniško infrastrukturo in se nanaša tudi na rebalans, tako da
               imam vprašanje za gospoda sekretarja z Ministrstva za finance. Namreč, v zakonu o
               uravnoteženju javnih financ bo vpisano, da bodo investicije v prometno infrastrukturo
               in vzdrževanje prometne infrastrukture razvidne iz načrta razvojnih programov
               državnega proračuna. Načrt razvojnih programov državnega proračuna, če ga pogledamo,
               ne vsebuje investicij, ampak ima po posameznih področjih samo zneske, vendar nima
               pregleda investicij prometne infrastrukture, ki jo v tem primeru, ko gre za poseg s
               tem zakonom, štejemo v železniško in cestno infrastrukturo. Sprašujem, ali bo Vlada
               pripravila uskladitveni amandma k rebalansu proračuna, s katerim bo dopolnila načrt
               razvojnih programov tudi s pregledom investicij na področju cestne in železniške
               infrastrukture? Ta zakon namreč napotuje na to, da je pregled teh investicij sestavni
               del rebalansa. Mogoče odgovor na to vprašanje, pa bi potem, če bo potrebno,
               izkoristilše še dodatno pojasnilo v razpravi. Hvala.</p>
            </sp>
            <sp xml:id="SDZ6-Izredna-13-2012-05-11.sp109">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Živkovič.</p>
            </sp>
            <sp xml:id="SDZ6-Izredna-13-2012-05-11.sp110">
               <speaker>ALEŠ ŽIVKOVIČ:</speaker>
               <p>Hvala lepa.</p>
               <p>Glede konkretnega vprašanja, ker tukaj ni predstavnika resornega ministrstva, težko
               detajlno odgovorim, je pa res, da bo Vlada vse spremembe, ki so bile od priprave
               rebalansa in od njegove potrditve in vse ostale uskladitve, ki so potrebne, morala
               delati s prerazporeditvami, tako da smatram, da tudi zadevo, o kateri sprašujete
               vi.</p>
            </sp>
            <sp xml:id="SDZ6-Izredna-13-2012-05-11.sp111">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Še enkrat odpiram razpravo. Smo pri 260. členu in prijavljen je gospod Janko
               Veber.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp112">
               <speaker>JANKO VEBER (PS SD):</speaker>
               <p>Hvala.</p>
               <p>Nisva se razumela, ne gre za problem prerazporejanja sredstev, gre za tekst, ki je
               zapisan v tem zakonu, in ko bo sprejet, bo veljal. Namreč, prav vse investicije in
               vsi ukrepi na vzdrževanju prometne infrastrukture morajo biti vključeni v načrt
               razvojnih programov državnega proračuna. In še enkrat poudarjam, razvojni načrt
               proračuna ne vsebuje pregleda teh investicij. Zato, če o tem ne razmišljate,
               proceduralno predlagam, da do glasovanja o rebalansu proračuna za leto 2012
               ministrstvo, pristojno za promet, posreduje poslanskim skupinam pregled investicij in
               vzdrževanj v cestni in železniški infrastrukturi. Hvala.</p>
            </sp>
            <sp xml:id="SDZ6-Izredna-13-2012-05-11.sp113">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Torej vaš proceduralni predlog smo zabeležili in bomo tudi v skladu s tem podali
               zahtevo, vašo zahtevo in predlog.</p>
               <p>Ker vidim, da ni več želje po razpravi, zaključujem razpravo. O amandmajih bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 6. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA – OBRAVNAVA PREDLOGA ODLOKA O LETNEM NAČRTU
                  RAVNANJA S STVARNIM PREMOŽENJEM DRŽAVE ZA LETO 2012.</title>
               </p>
               <p>Predlog odloka je v obravnavo zboru predložila Vlada.</p>
               <p>Besedo dajem predstavniku Vlade za dopolnilno obrazložitev predloga odloka. Z nami
               tukaj je gospod Helmut Hartman, državni sekretar na Ministrstvu za pravosodje in
               javno upravo, in mu dajem besedo.</p>
            </sp>
            <sp xml:id="SDZ6-Izredna-13-2012-05-11.sp114">
               <speaker>HELMUT HARTMAN:</speaker>
               <p>Hvala, gospa podpredsednica. Spoštovane poslanke, spoštovani poslanci!</p>
               <p>Predlog odloka, ki ga obravnava Državni zbor, je Vlada pripravila na podlagi
               predlogov, ki so jih posredovali posamezni upravljavci stvarnega premoženja glede na
               načrtovane prioritete in cilje v letu 2012. Po potrditvi odloka v Državnem zboru bo
               Vlada na podlagi 12. člena Zakona o razpolaganju s stvarnim premoženjem določila
               kvoto v mejah, v katerih bodo lahko upravljavci do izpolnjevanja zakonskih pogojev,
               to je sprejemanje prostorskih potreb, ki jih ni mogoče vnaprej načrtovati oziroma
               nepredvidenih okoliščin na trgu, ki narekujejo hiter odziv, ter upoštevaje finančne
               načrte proračunskih uporabnikov, lahko sklepali pravne posle v zvezi z
               nepremičninami, ki niso zajeti v ustrezen načrt ravnanja. Skupni prihodki iz tega
               naslova stvarno premoženje v letu 2012 tako znašajo 149 milijonov 772 tisoč 39 evrov.
               Skupni odhodki iz naslova ravnanja s stvarnim premoženjem v letu 2012 pa znašajo 94
               milijonov 803 tisoč 839 evrov. V gradivu ste prejeli tudi tabelo, kjer so ti odhodki
               in prihodki natančneje določeni. Če bo pa kakšno vprašanje, sem vam pa potem še na
               razpolago. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp115">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Predlog odloka je obravnaval Odbor za pravosodje, javno upravo in lokalno samoupravo
               kot matično delovno telo. Za predstavitev poročila odbora dajem besedo predsednici
               gospe Evi Irgl.</p>
            </sp>
            <sp xml:id="SDZ6-Izredna-13-2012-05-11.sp116">
               <speaker>EVA IRGL (PS SDS):</speaker>
               <p>Najlepša hvala za besedo. Spoštovana predsedujoča, poslanke in poslanci!</p>
               <p>Odbor za pravosodje, javno upravo in lokalno samoupravo je na 2. seji 26. aprila 2012
               obravnaval Predlog odloka o načrtu ravnanja s stvarnim premoženjem države za leto
               2012, ki ga je v obravnavo na podlagi 11 in 13. člena Zakona o stvarnem premoženju
               države in samoupravnih lokalnih skupnosti in 108. členu Poslovnika Državnega zbora
               predložila Vlada.</p>
               <p>Predstavnik predlagatelja, minister za pravosodje, javno upravo in lokalno samoupravo
               dr. Senko Pličanič, je najprej uvodoma v kratki obrazložitvi predloga odloka
               pojasnil, da peti odstavek 11. člena Zakona o stvarnem premoženju države in
               samoupravnih lokalnih skupnosti določa, da se načrt ravnanja z nepremičnim
               premoženjem predloži v sprejetje Državnemu zboru skupaj s predlogom proračuna. Enaka
               določba pa je vsebovana v 6. odstavku 13. člena glede premičnega premoženja. Na
               podlagi navedenih zakonskih določil je predlog odloka predložen Državnemu zboru
               skupaj z rebalansom Državnega proračuna za leto 2012 in je zaradi preglednosti
               sestavljen iz načrtov ravnanja z nepremičnim in premičnim premoženjem, ki sta zajeta
               v enajstih preglednicah, ki so priloge predloženega akta.</p>
               <p>Nato je imela besedo predstavnica Zakonodajno-pravne službe gospa mag. Metoda Hrovat
               Pirnat, ki je poudarila, da ob proučitvi predloga odloka z vidika njegove skladnosti
               z Ustavo Republike Slovenije, zakoni, pravnim sistemom in z zakonodajno-tehničnega
               vidika Zakonodajno-pravna služba nimam pripomb. Prav tako so preglednice v prilogi
               glede na zakonske zahteve pravilno strukturirane, medtem ko vsebinskih vprašanj
               posameznih postavk Zakonodajno-pravne službe ne obravnava.</p>
               <p>Predlog odloka je obravnavala tudi Komisija Državnega sveta za državno ureditev, ki k
               predlogu odloka ni imela pripomb.</p>
               <p>Po kratki razpravi je odbor v skladu s 128. členom Poslovnika glasoval o vseh delih
               predloga odloka in jih sprejel. Ker k predlogu odloka v drugi obravnavi na matičnem
               delovnem telesu niso bili sprejeti amandmaji, Odbor za pravosodje, javno upravo in
               lokalno samoupravo Državnemu zboru predlaga, da predlog odloka o načrtu ravnanja s
               stvarnim premoženjem države za leto 2012 sprejme v predloženem besedilu. Hvala.</p>
            </sp>
            <sp xml:id="SDZ6-Izredna-13-2012-05-11.sp117">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke, gospa Eva Irgl.</p>
            </sp>
            <sp xml:id="SDZ6-Izredna-13-2012-05-11.sp118">
               <speaker>EVA IRGL (PS SDS):</speaker>
               <p>Najlepša hvala.</p>
               <p>Niti ne vem, če je treba karkoli dodati k temu odloku. Lahko samo rečem, da bomo v
               Poslanski skupini Slovenske demokratske stranke predlog odloka skupaj z rebalansom
               proračuna za leti 2012 sprejeli.</p>
               <p>Država mora vsekakor ravnati kot dober gospodar, sploh v časih hude finančne,
               gospodarske in s tem tudi socialne krize. Zato bo seveda odprodala premoženje, ki ga
               ne potrebuje, in katerega vzdrževanje obremenjuje proračun Republike Slovenije. Tako
               bi prihodki od prodaje in oddaje v najem nepremičnega premoženja znašali tam okoli
               129 milijonov evrov. S prodajo premičnega premoženja pa bi glede na odlok pridobili
               približno 22 milijonov evrov. Zato bomo v Slovenski demokratski stranki ta predlog
               odloka tudi podprli. Hvala.</p>
            </sp>
            <sp xml:id="SDZ6-Izredna-13-2012-05-11.sp119">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Besedo ima Poslanska skupina Socialnih demokratov, gospod Mirko Brulc.</p>
            </sp>
            <sp xml:id="SDZ6-Izredna-13-2012-05-11.sp120">
               <speaker>MIRKO BRULC (PS SD):</speaker>
               <p>Spoštovane kolegice in kolegi, predstavniki Vlade, lep pozdrav!</p>
               <p>Poslanke in poslanci tokrat prvič obravnavamo Predlog odloka o letnem načrtu ravnanja
               s stvarnim premoženjem države za leto 2012, ki ga je Vlada pripravila na podlagi
               Zakona o stvarnem premoženju države in samoupravnih lokalnih skupnosti, ki je bil
               sprejet oktobra 2010. Odlok bomo podprli.</p>
               <p>Na začetku pa naj vseeno spomnim, da smo do sedaj obravnavali odloke o letnih načrtih
               razpolaganja z nepremičnim premoženjem naše države v posamični vrednosti nad 300
               tisoč evrov, posebej pa za organe državne uprave in pravosodne organe. Iz odloka o
               letnem načrtu ravnanja s stvarnim premoženjem države za leto 2012 je razviden skupen
               prihodek v višini 149 milijonov 772 tisoč 39 evrov in odhodek v višini 24 milijonov
               803 tisoč 839 evrov. V odloku so zajeti načrti za organe državne uprave in pravosodne
               organe, javnih gospodarskih zavodov, javnih agencij in javnih zavodov, katerih
               ustanoviteljica je Republika Slovenija. V tem odloku pa niso zajeti načrti za druge
               državne organe. Načrt ravnanja s stvarnim premoženjem je zaradi preglednosti
               pripravljen v enajstih preglednicah.</p>
               <p>Minister je v uvodu pojasnil, da uvrstitev posameznih stvari, nepremičnin in
               premičnih, v odlok še ne pomeni, da se bodo pravni posli za vse te stvari tudi
               realizirali.</p>
               <p>V Poslanski skupini Socialnih demokratov si želimo, da bi država in odgovorni za
               sklepanje pravnih poslov ravnali gospodarno in premoženja ne prodajali kar tako, brez
               tehtnega premisleka, in samo zato, da bi v proračun priteklo nekaj evrov.</p>
               <p>Opozorili pa bi na naslednje. Upamo, da se spomeniki v lasti države, ki so arheološke
               najdbe ali arheološka najdišča, ki so zavarovana na podlagi posebnih predpisov ali
               mednarodnih pogodb, katerih podpisnica je Republika Slovenija, ne bodo odtujeni
               oziroma če se že odtujijo, se mora izboljšati njihovo ohranjanje in zagotoviti javna
               dostopnost.</p>
               <p>Predlagatelj je v vsebinski obrazložitvi posebej poudaril, da so v preglednici 2 in
               2.a navedene le tiste nepremičnine, ki izpolnjujejo vse pogoje za izvedbo postopka
               razpolaganja, ki so določeni v posebnih predpisih. Na tem mestu bi izpostavil
               možnosti prenosa posameznih zemljišč ali stavb ali dela stavbe, ki imajo status
               kulturnega spomenika, na lokalne skupnosti, če so le-te zainteresirane in bi z
               nepremičnino ravnale gospodarno in ji skušale vdahniti življenje. En tak primer je v
               občini Nova Gorica, kjer želijo grad Rihemberk pridobiti v lastno uporabo. V
               preglednici 8 Načrt razpolaganja z zemljišči je zajetih tisoč 160 parcelnih številk z
               orientacijskimi vrednostmi in jih poslanci in poslanke težko ocenimo, ali so to prave
               številke, ali je res več kot 400 zemljišč neperspektivnih, ali so obnove res
               neutemeljene in podobno.</p>
               <p>In če se vrnem na začetek razprave, bi izpostavil še tri predloge odlokov o načrtu
               ravnanja s stvarnim premoženje, in sicer Državnega sveta, Ustavnega sodišča in
               Državnega zbora. Za te tri navedene institucije velja, da Vladi posredujejo predlog
               načrta ravnanja s stvarni premoženjem, Vlada pa njihov predlog le posreduje Državnemu
               zboru. Takšna ureditev pa je posledica odločitve Ustavnega sodišča. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp121">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Ker k predlogu odloka matično delovno telo ni sprejelo nobenega amandmaja, amandmajev
               na seji Državnega zbora ni možno vlagati.</p>
               <p>Odločanje o predlogu odloka, bomo v skladu s časovnim potekom seje Državnega zbora
               opravili danes, to je v petek, 11. maja 2012, v okviru glasovanj, pol ure po
               prekinjeni 6. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA.</title> Po dogovoru na Kolegiju predsednika
               Državnega zbora, bomo v okviru 5.A, 5.B in 5.C točke dnevnega reda opravili skupne
               uvodne predstavitve ter skupno razpravo o <title>PREDLOGU ODLOKA O NAČRTU RAVNANJA S
                  STVARNIM PREMOŽENJEM DRŽAVNEGA SVETA REPUBLIKE SLOVENIJE ZA LETO 2012, PREDLOGU
                  ODLOKA O NAČRTU RAVNANJA S STVARNIM PREMOŽENJEM USTAVNEGA SODIŠČA REPUBLIKE
                  SLOVENIJE ZA LETO 2012 IN PREDLOGU ODLOKA O NAČRTU RAVNANJA S STVARNIM PREMOŽENJEM
                  DRŽAVNEGA ZBORA REPUBLIKE SLOVENIJE ZA LETO 2012.</title>
               </p>
               <p>Predloge odlokov je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev predlogov odlokov.</p>
               <p>Tukaj prisotni gospod Helmut Hartman, državni sekretar na Ministrstvu za pravosodje
               in javno upravo, beseda je vaša.</p>
            </sp>
            <sp xml:id="SDZ6-Izredna-13-2012-05-11.sp122">
               <speaker>HELMUT HARTMAN:</speaker>
               <p>Hvala, predsedujoča. Spoštovane poslanke, spoštovani poslanci!</p>
               <p>Glede 5. točke. Glede na samostojnost drugih državnih organov, v konkretnem primeru
               Ustavnega sodišča, Državnega sveta in Državnega zbora Republike Slovenije so načrti
               ravnanja za te organe sicer vsebinsko enaki, postopek njihovega sprejemanja pa je
               nekoliko drugačen. Ti organi samostojno prijavijo načrt ravnanja za določeno leto,
               Vlada pa jih na njihov predlog le pošlje v sprejem Državnemu zboru. Tako določa
               namreč tretji odstavek 11. člena Zakona o razpolaganju s stvarnim premoženjem.
               Sprejemanje predlaganih načrtov tako poteka v skladu s tem postopkom. Formalno so ti
               odloki pripravljeni na isti način, kot odlok, ki ga je obravnavala ter Državnemu
               zboru predlagala v sprejem Vlada Republike Slovenije.</p>
               <p>Če na kratko predstavim točke 5.A, 5.B in 5.C. V okviru točke 5.a Državni svet v letu
               2012 predvideva le nakup dveh premičnin v skupni vrednosti 49 tisoč 120 evrov.
               Predvidena vrednost nakupa v obeh primerih znaša več kot 10 tisoč evrov, kar pomeni,
               da je nujno pridobitev dejansko treba vključiti v veljavni načrt za letošnje
               leto.</p>
               <p>V okviru točke 5.b – Predlog odloka o načrtu ravnanja s stvarnim premoženjem
               Ustavnega sodišča Republike Slovenije. Tukaj Ustavno sodišče predlaga sprejem načrta
               oddaje v najem stavb oziroma delov stavb. Predvideno je v najem oddati 9 stanovanj,
               pri čemer naj bi predvidena vsota mesečnih najemnin znašal tisoč 938 evrov, s tem da
               naj poudarim, da gre tukaj za službena stanovanja, ki jih zasedajo delavci Ustavnega
               sodišča.</p>
               <p>In še na kratko točka 5.c – Predlog odloka o načrtu ravnanja s stvarnim premoženjem
               Državnega zbora Republike Slovenije. Tukaj pa Državni zbor načrtuje najem poslovnih
               prostorov na štirih dodatnih lokacijah, pri čemer naj bi potreboval sredstva v višini
               468 tisoč 440 evrov, prav tako pa Državni zbor načrtuje pridobitev treh novih
               premičnin v predvideni vrednosti 545 tisoč evrov. Toliko zaenkrat. Če bodo kakšna
               koli vprašanja, sem na voljo. Hvala.</p>
            </sp>
            <sp xml:id="SDZ6-Izredna-13-2012-05-11.sp123">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Predloge odlokov je obravnaval Odbor za pravosodje, javno upravo in lokalno
               samoupravo kot matično delovno telo. Za predstavitev poročil odbora dajem besedo
               predsednici gospe Evi Irgl.</p>
            </sp>
            <sp xml:id="SDZ6-Izredna-13-2012-05-11.sp124">
               <speaker>EVA IRGL (PS SDS):</speaker>
               <p>Najlepša hvala še enkrat za besedo, spoštovana predsedujoča. Poslanke in
               poslanci!</p>
               <p>Odbor za pravosodje, javno upravo in lokalno samoupravo je na 6. nujni seji 8. maja
               2012 obravnaval Predlog odloka o načrtu ravnanja s stvarnim premoženjem Državnega
               sveta Republike Slovenije za leto 2012., Predlog odloka o načrtu ravnanja s stvarnim
               premoženjem Ustavnega sodišča Republike Slovenije, prav tako za leto 2012, ter
               Predlog odloka o načrtu ravnanja s stvarnim premoženjem Državnega zbora Republike
               Slovenije za leto 2012.</p>
               <p>Predstavnik predlagatelja državni sekretar na Ministrstvu za pravosodje gospod Helmut
               Hartman, je v dopolnilni obrazložitvi pojasnil, da je priprava načrta ravnanja s
               stvarnim premoženjem in njegov sprejem v Državnem zboru v obliki odloka formalni
               pogoj, ki omogoča upravljavcem nadaljnje ravnanje s stvarnim premoženjem. V primeru
               samostojnih proračunskih uporabnikov Zakon o stvarnem premoženju države in
               samoupravnih lokalnih skupnostih določa, da načrt ravnanja s stvarnim premoženjem na
               njihov predlog v sprejem Državnemu zboru pošlje Vlada. O posameznih predlogih je k
               drugemu in tretjemu predlogu podal še vsebinsko obrazložitev in povedal naslednje.
               Načrt ravnanja s stvarnim premoženjem Ustavnega sodišča obsega nepremično premoženje,
               konkretno prazna službena stanovanja, ki jih upravljavec namerava v letu 2012 oddati
               v najem. Načrt ravnanja s stvarnim premoženjem Državnega zbora za leto 2012 obsega
               načrt najema nepremičnega premoženja na štirih dodatnih lokacijah v skupni vrednosti
               448 tisoč 440 evrov ter načrt pridobivanja premičnega premoženja, in sicer
               informacijske opreme v skupni vrednosti 545 tisoč evrov.</p>
               <p>Nato je sledila obrazložitev predstavnice Zakonodajno-pravne službe, ki je v
               predstavitvi svojih pisnih mnenj povedala, da Zakonodajno-pravna služba z vidika
               svojih pristojnosti k predlogom odlokov nima nikakršnih pripomb. Preglednice, ki
               predstavljajo prilogo posameznih odlokov, so glede na zakonske zahteve pravilno
               strukturirane, vsebinskih vprašanj posameznih postavk pa Zakonodajno-pravna služba ne
               obravnava.</p>
               <p>Nato je sledilo še poročilo oziroma obrazložitev predstavnika Državnega sveta, ki je
               v pojasnilo prvega predloga povedal, da obsega načrt pridobivanja premičnega
               premoženja Državnega sveta dve investiciji, katerih nakup je usklajen z Ministrstvom
               za finance in vključen v Predlog rebalansa proračuna Republike Slovenije za leto
               2012. Konkretno gre za nakup nadomestnega vozila zaradi nasilne odtujitve dosedanjega
               vozila in za zamenjavo dveh strežnikov zaradi prehoda na samostojni informacijski
               sistem.</p>
               <p>Člani odbora o predlogih odlokov na to niso razpravljali.</p>
               <p>Odbor je v skladu s 128. členom Poslovnika glasoval o vseh delih predlogov odlokov in
               jih sprejel.</p>
               <p>Ker k predlogom odlokov v drugi obravnavi na matičnem delovnem telesu amandmaji niso
               bili sprejeti, Odbor za pravosodje, javno upravo in lokalno samoupravo Državnemu
               zboru predlaga, da Predlog odloka o načrtu ravnanja s stvarnim premoženjem Državnega
               sveta Republike Slovenije, Predlog odloka o načrtu ravnanja s stvarnim premoženjem
               Ustavnega sodišča Republike Slovenije, ter Predlog odloka o načrtu ravnanja s
               stvarnim premoženjem Državnega zbora Republike Slovenije za leto 2012 sprejme v
               predloženih besedilih. Hvala.</p>
            </sp>
            <sp xml:id="SDZ6-Izredna-13-2012-05-11.sp125">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Sledi predstavitev stališče poslanskih skupin.</p>
               <p>Ker ugotavljam, da se poslanske skupine niso odločile za predstavitev stališča, smo
               končali s predstavitvijo stališč in prehajamo na splošno razpravo o predlogih
               odlokov. Vsi prijavljeni so se odjavili. Ker čas določen za razpravo še ni potekel,
               sprašujem, ali želi na podlagi prvega odstavka 71. člena Poslovnika Državnega zbora
               še kdo razpravljati, tako poslanke in poslanci Državnega zbora, kot tudi predstavniki
               Vlade. Ker vidim, da ni več interesa za razpravo, zaključujem razpravo.</p>
               <p>Ker k predlogom odlokov matično delovno telo ni sprejelo nobenega amandmaja,
               amandmajev na seji zbora ni možno vlagati. Odločanje o predlogih odlokov bomo v
               skladu s časovnim potekom seje zbora opravili danes v okviru glasovanj pol ure po
               prekinjeni 6. točki dnevnega reda. S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH
                  ZAKONA O IZVRŠEVANJU PRORAČUNOV REPUBLIKE SLOVENIJE ZA LETI 2011 IN 2012, NUJNI
                  POSTOPEK.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade gospodu
               Alešu Živkoviču, državnemu sekretarju na Ministrstvu za finance.</p>
            </sp>
            <sp xml:id="SDZ6-Izredna-13-2012-05-11.sp126">
               <speaker>ALEŠ ŽIVKOVIČ:</speaker>
               <p>Hvala lepa. Poslanke in poslanci!</p>
               <p>Pred nami je zakon o spremembah in dopolnitvah Zakona o izvrševanju proračuna
               Republike Slovenije za leti 2011 in 2012. Gre za zakon relativno tehnične narave,
               predvsem pa je njegov namen zagotavljanje izvajanja proračuna oziroma sprememb, ki so
               bile predvidene z rebalansom proračuna za leto 2012. Predvsem se zakon nanaša na
               nekatere bistvene spremembe, ki jih navajam v nadaljevanju, in sicer spremembe zaradi
               odškodnin za razveljavitve kazni zaplembe premoženja in spremembe zaradi Zakona o
               spremembah in dopolnitvah Zakona o plačilu odškodnine žrtvam vojnega in povojnega
               nasilja. Te spremembe vplivajo na obveznosti pri dveh obveznicah, in sicer Obveznici
               RS 21 in RS 39, zaradi česar je pač potrebna tudi sprememba Zakona o izvrševanju
               proračuna.</p>
               <p>Dodatne spremembe se nanašajo na prerazporeditve pravic porabe, in sicer spremembe
               podeljujejo večjo pristojnost neposrednemu uporabniku oziroma predlagatelju finančnih
               načrtov, kot tudi pri prerazporejanju pravic porabe z namenom boljšega doseganja
               ciljev in pri programih in prioritetah proračunskih uporabnikov.</p>
               <p>Dodatna bistvena sprememba je zadržanje posameznih izdatkov proračuna, in sicer če se
               v letu 2012 zaradi negativnih gospodarskih gibanj povečajo izdatki ali zmanjšajo
               prejemki proračuna, lahko Vlada na predlog Ministrstva za finance ne glede na prvi
               odstavek 40. člena Zakona o javnih financah začasno zadrži izvajanje posameznih
               izdatkov državnega proračuna za več kot 45 dni, vendar ne dlje kot do konca septembra
               2012. Z ukrepi začasnega zadržanja izvrševanja posameznih izdatkov državnega
               proračuna lahko Vlada ustavi prevzemanje obveznosti in prerazporejanje proračunskih
               sredstev, ki je potrebno zaradi prevzemanja obveznosti. Nadalje pa se spremembe
               nanašajo tudi na korekcije povprečnine, za katero veste, da se pač spreminja zaradi
               višine obveznosti pri občinah zaradi uveljavitve oziroma zaradi sprejemanja zakona o
               uravnoteženju javnih financ. Hvala.</p>
            </sp>
            <sp xml:id="SDZ6-Izredna-13-2012-05-11.sp127">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsedniku mag. Andreju Širclju.</p>
            </sp>
            <sp xml:id="SDZ6-Izredna-13-2012-05-11.sp128">
               <speaker>MAG. ANDREJ ŠIRCELJ (PS SDS):</speaker>
               <p>Spoštovana podpredsednica, državni sekretarji, kolegice in kolegi, lepo
               pozdravljeni!</p>
               <p>Na 19. nujni seji 8. maja 2012 je Odbor za finance in monetarno politiko kot matično
               delovno telo obravnaval ta predlog zakona, ki ga je Državnemu zboru v obravnavo
               predložila Vlada Republike Slovenije, in ga je podprl.</p>
               <p>Odboru je bilo na seji posredovano mnenje Zakonodajno-pravne službe, ki je predloženo
               besedilo proučila in v svojih pripombah opozarja na določbe 4., 5., 7., 11., 13., 14.
               in 15. člena zakonskega predloga.</p>
               <p>Izmed kvalificiranih predlagateljev so na podlagi navedenega mnenja amandmaje vložile
               koalicijske poslanske skupine.</p>
               <p>Odbor je bil seznanjen tudi z mnenjem Komisije za nadzor javnih financ, ki je
               zakonsko besedilo obravnavala kot zainteresirano delovno telo.</p>
               <p>Ob obrazložitvi mnenja Zakonodajno-pravne službe je predstavnica navedene službe
               poudarila, da so v predloženih amandmajih posredovane pripombe, ki rezultirajo
               amandmaje, ustrezno upoštevane.</p>
               <p>V razpravi so bila predstavljena stališča Ministrstva za finance, ki so mu bila
               zastavljena tudi nekatera vprašanja. Iz posredovanih odgovorov je razvidno, da imajo
               naše banke ugodne vire s strani Evropske centralne banke. Pri tem je bilo postavljeno
               tudi vprašanje, ali so ti viri oziroma ta razpoložljiva sredstva v celoti dovolj
               dobro izkoriščena. Kakorkoli že, tudi depoziti države predstavljajo za banke enega
               izmed pomembnih virov financiranja. Po drugi strani Vlada glede zagotavljanja
               kapitalske ustreznosti, kar je v domeni centralne banke, dobro sodeluje tako z Banko
               Slovenije kot z nekaterimi drugimi bankami. Bi pa bila v zvezi z odprtim vprašanjem
               prolongiranja depozitov v smeri posredovanja celovite informacije s strani Banke
               Slovenije na mestu obravnava načete tematike na posebni seji odbora. Z drugimi
               besedami, odbor se je nekako zavezal, da bo tematiko depozitov in najemanja kreditov
               s strani Evropske centralne banke obravnaval na eni izmed prihodnjih sej. V sklepnem
               delu je bilo še pojasnjeno, da o predlaganem znižanju povprečnin občinam na
               usklajevalnih sestankih s strani občin ni bilo nasprotovanj. Sicer pa so na omenjenih
               usklajevanjih potekali vzporedni dogovori o spremembah področne zakonodaje glede
               višine sredstev, namenjenih normalni izvedbi najpotrebnejših nalog lokalnih
               skupnosti. In ne nazadnje, uravnoteženje občinskih stroškov... / nerazumljivo/...
               kohezivno stimulacijo je vsebovano že v okviru koalicijske pogodbe.</p>
               <p>Po razpravi je odbor sprejel amandmaje koalicijskih poslanskih skupin k 4., 5., 7.,
               11., 13. in 15. členu zakonskega predloga in v nadaljevanju glasoval o vseh členih
               predloga skupaj in jih tudi sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               sprejeti amandmaji vključeni.</p>
               <p>Dopolnjen predlog zakona je sestavni del tega poročila. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp129">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Nove
               Slovenije, gospod Jožef Horvat.</p>
            </sp>
            <sp xml:id="SDZ6-Izredna-13-2012-05-11.sp130">
               <speaker>JOŽEF HORVAT (PS NSi):</speaker>
               <p>Hvala lepa, gospa podpredsednica. Spoštovane kolegice in spoštovani kolegi,
               spoštovana državna sekretarja!</p>
               <p>Gre za zakon tehnične narave, tako imenovani ZIPro, katerega novela vedno spremlja
               bodisi proračun bodisi rebalans proračuna Republike Slovenije. Cilj predlaganega
               zakona je uzakoniti rešitve, ki so potrebne za nemoteno izvrševanje sprejetega
               proračuna. Predlagani zakon ureja sistem postopkov priprave in izvrševanja državnega
               proračuna ter druge elemente finančnega poslovanja države. Sprejetje predlaganega
               zakona je potrebno, ker proračun ne vsebuje določb, ki urejajo materialne vsebine.
               Določa se izjemo pri nalaganju prostih denarnih sredstev v sistemu enotnega
               zakladniškega računa, in sicer lahko državni proračun poleg naložb v sistemu enotnega
               zakladniškega računa prosta denarna sredstva nalagal tudi pri pravnih osebah,
               ustanovljenih za namen zagotavljanja finančne stabilnosti v evroobmočju. S predlagano
               ureditvijo se omogoča upravljanje prostih denarnih sredstev državnega proračuna tako,
               da se sredstva začasno plasirajo v Evropsko delniško družbo. Zaradi odločitve Vlade,
               da ne nadaljuje s postopki ustanovitve javnega nepremičninskega sklada, je treba
               nujno zagotoviti možnost priprave načrtov ravnanj z delom nepremičnega premoženja, ki
               bi sicer prešlo v last sklada. S cilje, da se omogoči čim večji priliv sredstev iz
               naslova razpolaganja z nepremičnim premoženjem države v državni proračun, se
               prepoveduje neodplačane prenose lastninske pravice na nepremičnem premoženju države v
               letu 2012 na podlagi splošnih predpisov. Zaradi optimalne izkoriščenosti nepremičnega
               premoženja se omogoča sklepanje najemnih pogodb in pogodb o oddaji nepremičnega
               premoženja v najem brez predhodne vključenosti pravnega posla v načrt najemov
               nepremičnega premoženja. Pri tem pa morajo biti take pogodbe sklenjene za nedoločen
               čas z odpovednim rokom dveh mesecev, kar bo omogočilo čim hitrejšo možnost razveze.
               Zakon med drugim tudi omogoča Vladi, da lahko za izvajanje skupnih evropskih politik
               na predlog ministrstva, pristojnega za finance, med letom odpre nove postavke ter
               določi način zagotavljanja pravic porabe na njih. Pri tem je potrebno upoštevati, da
               med letom odpiranje novih proračunskih postavk, razen za izjeme, ki jih določa
               pravilnik, ki ureja izvrševanje proračuna Republike Slovenije, ni dopustno. Sprememba
               določbe omogoča odpiranje novih in uporabo neaktivnih postavk iz preteklih let.</p>
               <p>Poslanska skupina Nove Slovenije je na matičnem delovnem telesu na Odboru za finance
               in monetarno politiko podprla vse amandmaje, ki smo jih tudi sopodpisali in so
               sledili mnenju Zakonodajno-pravne službe Državnega zbora. Napovedujem pa tudi podporo
               zakonu s strani Poslanske skupine Nove Slovenije. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp131">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima Poslanska skupina Pozitivna Slovenija, mag. Alenka Bratušek.</p>
            </sp>
            <sp xml:id="SDZ6-Izredna-13-2012-05-11.sp132">
               <speaker>MAG. ALENKA BRATUŠEK (PS PS):</speaker>
               <p>Lep pozdrav! Gospa podpredsednica, državni sekretarji, gospe in gospodje!</p>
               <p>Kot je povedal že moj predhodnik, gre tukaj res za tehnični zakon, ki je nujno
               potreben, če želimo proračun oziroma rebalans izvrševati. Bi pa vseeno želela v imenu
               Pozitivne Slovenije izpostaviti tri stvari. Prvo je zadolževanje državnega proračuna.
               Obseg zadolževanja državnega proračuna se iz prvotno predvidenih 967, torej manj kot
               milijarde, povečuje na 2 milijardi 300, kar je 1,3 milijardi več kot je bilo v
               sprejetem proračunu. Velike besede o tem, "zadolževanja je konec, zadolževali se več
               ne bomo", kolegi so prav tako prekinili s števcem, ki so ga imeli na svoji spletni
               strani – mogoče bi bilo dobro, da to obnovijo – in poleg te milijarde 300 je treba
               povedati še, da so, ko so prevzeli vlado, dobili na račun prejšnje vlade in
               prejšnjega zadolževanja, mislim da približno milijardo evrov in so bili zelo kritični
               do te milijarde, so to milijardo dobili na računu in so jo porabili za izvrševanje
               letošnjega proračuna. Tako da skupna zadolžitev te vlade za izvrševanje proračuna
               letošnjega leta bo približno 3 milijarde 300.</p>
               <p>Druga stvar, ki bi jo želela izpostaviti, so plačilni roki. Plačilni roki ostajajo na
               30 dneh tako kot do sedaj. Mislim, da je bil v zadnjih letih vsako leto ob
               sprejemanju zakona o izvrševanju proračuna vložen amandma, ki naj bi te plačilne roke
               skrajševal. Na odboru nismo dobili odgovora, zakaj to ni vključeno. Mogoče bi danes
               tekom razprave uspeli dobiti odgovor, predvsem s strani poslancev in manj s strani
               vlade, zakaj ostajamo na 30 dneh, ker je bilo vedno, veliko govorjenja o tem, da to
               bi zelo pozitivno vplivalo na naše gospodarstvo, s čimer se lahko tudi sama
               strinjam.</p>
               <p>Tretja stvar, na katero bi želela opozoriti, so prerazporeditve. Močno povečujete
               obseg prerazporejanja, in to prerazporejanja, ki je v pristojnosti Vlade. Za cirka
               200 milijonov evrov boste morali prerazporejati samo zaradi takega sprejetja
               rebalansa, ker je v tem trenutku v rebalansu približno 200 milijonska luknja. Takšen
               rebalans je res unikum, če uporabim besede enega vaših poslancev.</p>
               <p>Minister za finance je na odboru povedal, da za pripravo tega rebalansa seveda
               prevzema odgovornost in je ne bo v nadaljevanju valil na javne uslužbence, kot lahko
               sicer večkrat slišimo v tej dvorani. Veliko odgovornost, gospod minister oziroma
               gospod državni sekretar, pa boste prevzeli tudi za izvrševanje tega rebalansa, ki
               ima, kot že povedano, lahko celo več kot 200 milijonov evrov luknje.</p>
               <p>Prav ta 200 milijonska luknja je razlog, da predloga zakona v Pozitivni Sloveniji ne
               moremo podpreti.</p>
            </sp>
            <sp xml:id="SDZ6-Izredna-13-2012-05-11.sp133">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima Poslanska skupina Slovenske demokratske stranke, gospa Romana Tomc.</p>
            </sp>
            <sp xml:id="SDZ6-Izredna-13-2012-05-11.sp134">
               <speaker>ROMANA TOMC (PS SDS):</speaker>
               <p>Hvala lepa za besedo, gospa podpredsednica. Spoštovani kolegice in kolegi,
               predstavniki Vlade!</p>
               <p>Predlog zakona o spremembah in dopolnitvah Zakona o izvrševanju proračunov Republike
               Slovenije za leti 2011 in 2012 je tehnični zakon, ki ga je dolžna predložiti Vlada.
               Proračun namreč ne vsebuje določb, ki urejajo materialne vsebine. Ta predloženi zakon
               bo omogočil realizacijo proračuna, ki smo ga ravnokar obravnavali.</p>
               <p>Izmed predlaganih rešitev pa bi izpostavila dva. Posebej se nam zdijo pomembne
               spremembe, ki se nanašajo na možnosti prerazporeditve sredstev med posameznimi
               programi in politikami, ter spremembe, ki omogočajo zadržanje posameznih izdatkov
               proračuna. Možnost prerazporeditev je vedno bila in tudi tokrat je in bo neposrednim
               predlagateljev finančnih načrtov in Vladi omogočila, da bo lahko bolj dosegala cilje
               in programske prioritete. Možnost Vlade, da zadrži izvrševanje izdatkov tudi za več
               kot za 45 dni, vendar najdlje do konca septembra, kot je že bilo povedano s strani
               predstavnikov Vlade, pa pomeni ustrezen in po našem mnenju tudi nujen odziv na
               situacijo, ko bi se, zaradi negativnih gospodarskih gibanj povečali izdatki ali pa
               zmanjšali prihodki v proračunu.</p>
               <p>V Poslanski skupini Slovenske demokratske stranke bomo zakon podprli.</p>
            </sp>
            <sp xml:id="SDZ6-Izredna-13-2012-05-11.sp135">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima Poslanska skupina Socialnih demokratov, gospod Matevž Frangež.</p>
            </sp>
            <sp xml:id="SDZ6-Izredna-13-2012-05-11.sp136">
               <speaker>MATEVŽ FRANGEŽ (PS SD):</speaker>
               <p>Spoštovane in spoštovani!</p>
               <p>Koalicija bo danes v Državnem zboru izglasovala proračun, ki temelji na neusklajenih
               dokumentih, predvsem Zakonu o uravnoteženju javnih financ, ki predstavlja podlago za
               varčevalne ukrepe. Nekateri kompromisi, ki jih je načelno mogoče pozdraviti in
               prispevajo k doseženemu dogovoru s sindikati, vendarle ne sledi ustrezno
               uravnoteženju samega rebalansa državnega proračuna.</p>
               <p>Ob tem želimo Socialnih demokrati opozoriti na vprašanje znižanja povprečnin
               slovenskih občin. Namreč, za drugo polovico leta je določeno zmanjšanje povprečnine
               za 2 %, kar naj bi po dosedanjih trditvah predstavnikov Vlade ustrezalo znižanju plač
               javnih uslužbencev za 10 %. Zato se nam postavlja vprašanje, ali glede na kompromise,
               da se je povprečnina preveč zmanjšala občinam, glede na to, da je znižanje plač
               javnih uslužbencev manjše, kot je bilo predvideno. Pri tem želimo opozoriti predvsem
               na to, da to utegne zaostriti pogoje zaposlovanja občin, še posebej večjih slovenskih
               občin in mestnih občin. Ta odgovor tudi danes pričakujemo od Vlade.</p>
               <p>Ugotavljamo, da ni treba nasprotovati temu, da se z novim 30.a členom zakona omogoči
               Vladi, da na predlog Ministrstva za finance začasno zadrži izvrševanje posameznih
               izdatkov državnega proračuna za več kot 45 dni, če se zaradi negativnih gospodarskih
               gibanj povečujejo izdatki in zmanjšujejo prejemki proračuna. Ocenjujemo, da je v tej
               zaostreni in nepredvidljivi sliki takšno določili smiselno. Seveda pa to nalaga
               Vladi, da v primeru takšne situacije čim prej pristopi do priprave novega proračuna
               oziroma njegovega rebalansa.</p>
               <p>Zakon tudi predlaga spremembe določb iz naslova prerazporeditev pravic porabe in
               podeljuje večjo pristojnost neposrednemu uporabniku oziroma predlagatelju finančnih
               načrtov, kot tudi Vladi pri prerazporejanju pravic porabe z namenom boljšega
               doseganja ciljev in programskih prioritet proračunskih uporabnikov. Te določbe prav
               tako razumemo kot večjo svobodo proračunskim uporabnikom za prerazporejanja sredstev
               v okviru glavnega programa.</p>
               <p>Ne glede na vse, je treba opozoriti, da zakon, o katerem govorimo zdaj, določa pogoje
               za izvršljivost državnega proračuna. Menimo, da ima državni proračun, ki ga bo danes
               koalicija izglasovala, težave s svojo izvršljivostjo, saj podlage, na katerih je
               rebalans pripravljen, več niso usklajene s podlagami, na katerih temeljijo varčevalni
               ukrepi.</p>
               <p>Zaradi vsega navedenega Socialni demokrati ne bomo podprli predloga zakona.</p>
            </sp>
            <sp xml:id="SDZ6-Izredna-13-2012-05-11.sp137">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima Poslanska skupina Državljanske liste, gospod Bojan Starman.</p>
            </sp>
            <sp xml:id="SDZ6-Izredna-13-2012-05-11.sp138">
               <speaker>BOJAN STARMAN (PS DL):</speaker>
               <p>Hvala lepa za besedo. Lep pozdrav vsem skupaj!</p>
               <p>Poslanska skupina Državljanske liste se strinja s predlogom rebalansa proračuna, zato
               bo podprla tudi spremljajoči zakon, ki ureja tehniko in pravila igre pri sami
               realizaciji proračuna. Glede na vse povedano, kar smo že slišali, ne bi imel kaj
               dodati. In še enkrat poudarjam, da bomo ta predlog podprli. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp139">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima Poslanska skupina Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Izredna-13-2012-05-11.sp140">
               <speaker>JANEZ RIBIČ (PS SLS):</speaker>
               <p>Hvala za besedo. Spoštovani gospe in gospodje!</p>
               <p>Pred nami je še zadnji izmed zakonov tako imenovanega varčevalnega paketa, za
               Slovenijo izjemno usodnega varčevalnega paketa, ki predstavlja prvi korak k
               uravnoteženju javnih financ in izboljšanju makroekonomskega položaja naše države.
               Zakon o spremembah in dopolnitvah Zakona o izvrševanju proračuna Republike Slovenije
               je namreč podlaga za izvrševanje proračunov, lahko bi tudi rekli predpogoj za
               rebalans proračuna za letošnje leto, proračuna, ki je naravnan izjemno varčevalno in
               po dolgem času koreniti znižuje javno porabo ter tako približuje proračunski
               primanjkljaj 3 % BDP. Predlagani zakon torej ureja postopke, priprave in izvrševanje
               državnega proračuna, brez katerih izvrševanje državnega proračuna ni mogoče. Bistvene
               rešitve, ki jih prinaša predlagani zakon, se v največji meri nanašajo na določbe iz
               naslova prerazporeditev pravic porabe, kjer se pri prerazporejanju pravic porabe daje
               večja pristojnost neposrednemu proračunskemu uporabniku oziroma Vladi, da sam oziroma
               sama prerazporeja razpoložljiva sredstva, da bodo le-ta čim ustrezneje porabljena.
               Uveljavlja se tudi začasno zadržanje iz reševanja posameznih izdatkov državnega
               proračuna za več kot 45 dni, in sicer v primerih povečanja izdatkov ali zmanjšanja
               prejemkov zaradi negativnih gospodarskih gibanj, pristojnost za sprejetje takšne
               odločitve pa bo imelo Ministrstvo za finance.</p>
               <p>Predlagani zakon sledi tudi usmeritvi vlade, da ne nadaljuje s postopki za
               ustanovitev javnega nepremičninskega sklada Republike Slovenije, zato se določa, da
               se za upravljanje z namenskim nepremičnim premoženjem države uporablja odlok o letnem
               načrtu ravnanja s stvarnim premoženjem države za leto 2012, o katerem smo
               razpravljali pred kratkim.</p>
               <p>Predlagani zakon operacionalizira tudi spremembi dveh zakonov, ki urejata izdajanje
               določenih državnih obveznic, tako da se izdaja teh obveznic šteje v obseg
               zadolževanja države in ne predstavlja več izjeme, kot je to veljalo do zdaj.</p>
               <p>V Poslanski skupini Slovenske ljudske stranke se še kako zavedamo, da lahko porabimo
               le toliko, kot ustvarimo, zato je celoten paket varčevalnih zakonov, v katerem sta
               tudi predlagana novela Zakona o izvrševanju proračunu Republike Slovenije za leti
               2011 in 2012, izjemnega, celo zgodovinskega pomena za prihodnost in posledično tudi
               suverenost naše države. Zavedamo se, da je sprejetje predlaganih ukrepov pomemben
               korak k pridobitvi zaupanja tako Evropske komisije kot mednarodnih finančnih
               institucij, saj jim bomo s tem poslali signal, da smo na področju javnih financ
               sposobni samoomejevanja. Le tako bomo namreč ohranili neodvisnost in suverenost
               Republike Slovenije v obliki, kot je zapisana v naši ustavi. Država brez finančne
               suverenosti ni več samostojna država, pač pa je zgolj država prepuščena na milost in
               nemilost tako imenovanih prisilnih upraviteljev, ki v zameno za nujna finančna
               sredstva vsiljujejo tudi kakšne odločitve, ki jih država, če bi bila popolnoma
               suverena, nikoli ne bi bila pripravljena sprejeti. V izogib temu v Slovenski ljudski
               stranki, kot je bilo že ničkolikokrat povedano, trdno podpiramo predlagane ukrepe za
               uravnoteženje javnih financ, med katere sodi tudi predlagana novela Zakona o
               izvrševanju proračuna Republike Slovenije, ki bo omogočila tehnično izvajanje
               rebalansa za letošnje leto.</p>
               <p>Poslanci Slovenske ljudske stranke bomo predlagani zakon podprli. Hvala.</p>
            </sp>
            <sp xml:id="SDZ6-Izredna-13-2012-05-11.sp141">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Besedo ima Poslanska skupina Demokratične stranke upokojencev Slovenije, gospa Marija
               Plevčak.</p>
            </sp>
            <sp xml:id="SDZ6-Izredna-13-2012-05-11.sp142">
               <speaker>MARIJA PLEVČAK (PS DeSUS):</speaker>
               <p>Hvala za besedo. Prav lep pozdrav vsem prisotnim!</p>
               <p>Tudi to je še en zakon, ki ureja sistem postopkov priprave in izvrševanja državnega
               proračuna ter druge elemente finančnega poslovanja države. Ena od rešitev, ki jih
               prinaša predlog zakona, je ta, da lahko Vlada na predlog Ministrstva za finance
               začasno zadrži izvrševanje posameznih izdatkov državnega proračuna za več kot 45 dni,
               če se zaradi negativnih gospodarskih gibanj povečajo izdatki ali zmanjšajo prihodki
               proračuna. Predlagane spremembe določb iz naslova prerazporeditev pravic porabe
               podeljuje večjo pristojnost neposrednemu uporabniku oziroma predlagatelju finančnih
               načrtov, kot tudi Vladi pri prerazporejanju pravic porabe z namenom boljšega
               doseganja ciljev in programskih prioritet proračunskih uporabnikov. Neposredni
               uporabnik lahko prevzema obveznosti v prihodnjih letih samo, če ima za te namene
               načrtovane odhodke v sprejetem načrtu razvojnih programov. S predlogom se določa
               izjemo pri nalaganju prostih denarnih sredstev v sistemu enotnega zakladniškega
               računa, in sicer lahko državni proračun poleg naložb v sistemu enotnega zakladniškega
               računa prosta denarna sredstva nalaga tudi pri pravnih osebah, ustanovljenih za namen
               zagotavljanja finančne stabilnosti v evroobmočju. S predlagano ureditvijo se omogoča
               upravljanje prostih denarnih sredstev državnega proračuna, tako da se sredstva
               začasno plasirajo v Evropsko delniško družbo. Zaradi odločitve Vlade, da ne nadaljuje
               s postopki ustanovitve javnega nepremičninskega sklada, je treba nujno zagotoviti
               možnost priprave načrtov ravnanj z delom nepremičnega premoženja, ki bi sicer prešlo
               v last sklada. S ciljem, da se omogoči čim večji priliv sredstev iz naslova
               razpolaganja z nepremičnim premoženjem države v državni proračun, se prepoveduje
               neodplačne prenose lastninske pravice na nepremičnem premoženju države v letu 2012 na
               podlagi splošnih predpisov. Zaradi optimalne izkoriščenosti nepremičnega premoženja
               se omogoča sklepanje najemnih pogodb in pogodb o oddaji nepremičnega premoženja v
               najem brez predhodne vključenosti pravnega posla v načrt najema nepremičnega
               premoženja. Pri tem so takšne pogodbe sklenjene za nedoločen čas, z odpovednim rokom
               dveh mesecev, kar bo omogočilo čim hitrejšo možnost razveze takšne pogodbe.</p>
               <p>Poslanke in poslanci Poslanske skupine DeSUS bomo predlog zakona podprli, saj sprejem
               tega zakona daje pravno podlago za izvajanje proračuna.</p>
            </sp>
            <sp xml:id="SDZ6-Izredna-13-2012-05-11.sp143">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin. Ker v drugi obravnavi
               amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
               opravili danes v okviru glasovanju, to je ob 14.20.</p>
               <p>S tem prekinjam to točko dnevnega reda. Prekinjam tudi 13. izredno sejo Državnega
               zbora, ki jo bomo z glasovanji nadaljevali čez pol ure. To je ob 14.20.</p>
            </sp>
            <sp xml:id="SDZ6-Izredna-13-2012-05-11.sp144">
               <speaker>PREDSEDNIK DR. GREGOR VIRANT:</speaker>
               <p>Spoštovani kolegice poslanke in kolegi poslanci, predstavniki Vlade!</p>
               <p>Nadaljujemo s prekinjeno sejo zbora. Prehajamo na glasovanje Državnega zbora o
               odločitvah, zato vas prosim, da preverite delovanje glasovalnih naprav. Glasovali
               bomo po naslednjem vrstnem redu. V okviru proračunskega paketa najprej o Predlogu
               zakona za uravnoteženje javnih financ, potem o predlogih odlokov, nato o Predlogu
               rebalansa proračuna za leto 2012, na koncu pa še o Predlogu zakona o spremembah in
               dopolnitvah Zakona o izvrševanju proračunov Republike Slovenije za leti 2011 in
               2012.</p>
               <p>Najprej <title>nadaljujemo s prekinjeno 3. točko dnevnega reda</title> , to je z obravnavo
               Predloga zakona za uravnoteženje javnih financ.</p>
               <p>Proceduralno gospod Meh.</p>
            </sp>
            <sp xml:id="SDZ6-Izredna-13-2012-05-11.sp145">
               <speaker>SREČKO MEH (PS SD):</speaker>
               <p>Sprašujem, gospod predsednik, ali je zakon usklajen z zakonodajo, z ustavo in kaj je
               s tem, ko je Zakonodajno-pravna služba napisala pripombe na ta zakon? V kakšni fazi?
               Veliko sprememb je doživel. Zdi se mi izjemno pomembno, da dobimo to stališče, da
               vemo, kaj je bilo s pripombami in kaj se bo zgodilo tudi v bodočnosti ob, recimo,
               neskladju med posameznim zakonom z ustavo. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp146">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>To vprašanje, gospod Meh, je bolj vsebinsko kot proceduralno. Zakonodajno-pravna
               služba je podala svoje mnenje in svoje pripombe k zakonu, kar so predlagatelji
               amandmajev s svojimi amandmaji v veliki meri upoštevali. V tej fazi ne moremo še
               enkrat pridobivati oziroma ni potrebe, da bi še enkrat pridobivali mnenje
               Zakonodajno-pravne službe. Pri odločanju mnenje Zakonodajno-pravne službe ta državni
               zbor vedno v čim večji meri upošteva, včasih pa v kakšni točki ostanejo tudi različna
               stališča, se prevzame kakšno tveganje, zato seveda tudi včasih pride do kakšne
               presoje ustavnosti. To ni nič neobičajnega. Če pa sprašujete o morebitni medsebojni
               neusklajenosti členov, kar pa je proceduralno vprašanje, do tega bomo pa prišli ob
               pravem času, takoj po končani tretji obravnavi, ko bomo videli, ali je ostala potreba
               po kakšnem uskladitvenem amandmaju.</p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 11. 5. 2012. Na mizi imate
               pregled vloženih amandmajev k dopolnjenemu predlogu zakona za uravnoteženje javnih
               financ, nujni postopek.</p>
               <p>Proceduralno, gospod Gašpar Gašpar Mišič.</p>
            </sp>
            <sp xml:id="SDZ6-Izredna-13-2012-05-11.sp147">
               <speaker>GAŠPAR GAŠPAR MIŠIČ (PS PS):</speaker>
               <p>Hvala lepa, gospod predsednik.</p>
               <p>Postavil bom sledeče vprašanje. Ali je zakon usklajen s predlogom rebalansa? In kot
               ste rekli, da so v veliki meri upoštevali mnenja Zakonodajno-pravne službe ob končnem
               čistopisu predloga zakona, pa me zanima, ali se bo ta praksa nadaljevala tudi v
               prihodnje, da bomo dejansko samo delno upoštevali in riskirali presojo na Ustavnem
               sodišču, ki bo potem morebiti tudi razveljavila kakšno določbo tega zakona.</p>
            </sp>
            <sp xml:id="SDZ6-Izredna-13-2012-05-11.sp148">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>Tudi to v bistvu ni proceduralno vprašanje ali predlog, ampak je stvar vsebinske
               razprave. Pri posameznih amandmajih ste lahko vsebinsko razpravljali, tudi
               argumentirali, da je nek člen ali nek amandma skladen z ustavo ali pa ni skladen z
               ustavo, zdaj seveda o tem razpravljali več ne bomo, tako da prehajamo na glasovanje o
               amandmajih.</p>
               <p>Prehajamo na odločanje o amandmaju k 1. členu, in sicer amandmaju koalicijskih
               poslanskih skupin.</p>
               <p>Če bo ta amandma sprejet, postane drugi amandma k istemu členu brezpredmeten. Je
               kakšna želja po obrazložitvi glasu?</p>
               <p>Če ne, prehajamo na glasovanje. /oglašanje iz dvorane/ Ne deluje glasovalna naprava.
               Objavil bom rezultat: navzočih je 55 poslank in poslancev, za je glasovalo 44, proti
               8.</p>
               <p><stage>(Za je glasovalo 44.)</stage> <stage>(Proti 8.)</stage></p>
               <p>Ugotavljam, da je amandma sprejet. S tem je amandma pod točko 2 postal
               brezpredmeten.</p>
               <p>Proceduralno, gospod Matevž Frangež.</p>
            </sp>
            <sp xml:id="SDZ6-Izredna-13-2012-05-11.sp149">
               <speaker>MATEVŽ FRANGEŽ (PS SD):</speaker>
               <p>Spoštovani!</p>
               <p>Včeraj smo dobili pregled, danes naj bi prišel na klopi novi, vendar ugotavljam, da
               imamo vsaj nekateri poslanci težave s tem, da pregleda nimamo, vsaj ne takega, ki bi
               bil opremljen z današnjim datumom. Vljudno prosim, da ugotovimo, ali imamo vsi pravi
               pregled pred seboj.</p>
            </sp>
            <sp xml:id="SDZ6-Izredna-13-2012-05-11.sp150">
               <speaker>PREDSEDNIK DR. GREGOR VIRANT:</speaker>
               <p>Pred približno 15 minutami je bil razdeljen pregled amandmajev, številka 411/01/12,
               datum 11. 5. 2012. V principu bi ga morali vsi imeti na klopeh. Če ga nimate, vam bo
               kolega Tonin izročil en izvod. Lahko štejem, da imate pregled amandmajev? Da. No,
               vidite, tu se pokaže, kako bo lažje, ko bomo prišli na popolnoma elektronsko
               glasovanje, in v trenutku, ko bo pregled amandmajev vložen v informacijski sistem, se
               bo štelo, da so poslovniški pogoji za odločanje izpolnjeni. Zdaj moramo pa
               preverjati, ali jih imamo fizično na klopeh ali ne.</p>
               <p>Prehajamo na odločanje o amandmaju k 2. členu, amandma Poslanske skupine Socialnih
               demokratov.</p>
               <p>Glasujemo. Navzočih je 79 poslank in poslancev, za je glasovalo 29, proti 49.</p>
               <p><stage>(Za je glasovalo 29.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 3. členu, predlagatelj Poslanska skupina
               Socialnih demokratov.</p>
               <p>Glasujemo. Navzočih je 78 poslank in poslancev, za je glasovalo 28, proti 49.</p>
               <p><stage>(Za je glasovalo 28.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 6. členu, predlagatelj Poslanska skupina
               Socialnih demokratov.</p>
               <p>Glasujemo. Navzočih je 78 poslank in poslancev, za je glasovalo 29, proti 49.</p>
               <p><stage>(Za je glasovalo 29.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Prehajamo na glasovanje o amandmaju k 16. členu, predlagatelj poslanske skupine
               koalicije.</p>
               <p>Glasujemo. Navzočih je 59 poslank in poslancev, za je glasovalo 49, proti 7.</p>
               <p><stage>(Za je glasovalo 49.)</stage> <stage>(Proti 7.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje o amandmaju k 19. členu, predlagatelj amandmaja poslanske
               skupine koalicije.</p>
               <p>Glasujemo. Navzočih je 61 poslank in poslancev, za je glasovalo 49, proti 5.</p>
               <p><stage>(Za je glasovalo 49.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje o amandmaju k 53. členu, predlagatelj Poslanska skupina
               Socialnih demokratov.</p>
               <p>Glasujemo. Navzočih je 78 poslank in poslance, za 28, proti 49.</p>
               <p><stage>(Za je glasovalo 28.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 55. členu. Amandma pod točko 1 je vsebinsko enak
               amandmaju pod točko 2, zato se o obeh amandmajih glasuje skupaj.</p>
               <p>Obrazložitev glasu, mag. Majda Potrata.</p>
            </sp>
            <sp xml:id="SDZ6-Izredna-13-2012-05-11.sp151">
               <speaker>MAG. MAJDA POTRATA (PS SD):</speaker>
               <p>Hvala, gospod predsednik.</p>
               <p>S tem amandmajem se prav začne postopek v pregledu, ki mu boste sledili, podvajanja
               amandmajev, ki predvidevajo črtanje člena. Takih črtanj je v zakonih, ki zadevajo
               šolsko polje, petnajst. S tem se samo potrjuje tisto, kar smo Socialni demokrati že
               ob vložitvi amandmajev povedali, da je v tem zakonu veliko takih členov, ki v Zakon o
               uravnoteženju javnih financ v resnici ne sodijo. In ker je bil med socialnimi
               partnerji in Vlado dosežen dogovor, da postanejo ti členi, ki se bodo črtali,
               pravzaprav predmet avtonomnega kolektivnega dogovarjanja, je seveda zdaj tako, da so
               vsepovsod amandmaji Socialnih demokratov na prvem mestu in na drugem mestu koalicije.
               Ker se je na Odboru za finance enkrat zgodilo, da so pri glasovanju koalicijski
               poslanke in poslanci spregledali, da se amandmaja pokrivata in je potem člen ostal v
               zakonu, pričakujem, da bo zdaj v tem pregledu branje toliko natančno in vaša
               opozorila, gospod predsednik, tudi taka, da ne bi v zakonu potem ostal kakšen člen,
               za katerega so se pogajalci dogovorili, da ne bo vključen v ta zakon.</p>
               <p>Moje zadovoljstvo in zadovoljstvo Socialnih demokratov bi pa seveda bilo bistveno
               večje – ampak to sploh ni vprašanje stanja duha, zvezanega z zadovoljstvom –, če bi
               prevladala trezna presoja in bi tudi druge člene, ki so predlagani za črtanje s
               strani Socialnih demokratov, torej te amandmaje, podprli, ker bi to pomenilo, da
               pristajate na tezo, da ti členi nimajo v Zakonu o uravnoteženju javnih financ kaj
               iskati, ker so predmet strokovnih presojanj in usklajevanj med socialnimi partnerji,
               stroko in zainteresirano javnostjo. Hvala.</p>
            </sp>
            <sp xml:id="SDZ6-Izredna-13-2012-05-11.sp152">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Obrazložitev glasu.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp153">
               <speaker>JOŽEF KAVTIČNIK (PS PS):</speaker>
               <p>Hvala lepa, predsednik.</p>
               <p>Tudi mene veseli, da bomo zdaj dobili v odločanje kar nekaj amandmajev, ki bodo
               potrdili to, kar smo mi v razpravah na odborih že večkrat povedali in tudi tukaj pri
               obravnavi Zakona o uravnoteženju javnih financ, da ta zakon bistveno posega v
               področje zakon o izobraževanju, seveda tudi v druge zakone, ki seveda s tem spreminja
               samo materijo in poslabšuje pogoje za delo v teh zavodih. Zato je bilo seveda veliko
               naporov vloženih, da smo lahko vašim poslancem, vladi in seveda javnosti nekako
               povedali, kaj je bil, kje je problem in zakaj se je vlada lotila reševanja tega
               problema na tak način, ne pa z razpravo, strokovno razpravo v javnosti in med
               strokovnjaki. Danes je že bilo rečeno, da je bila Bela knjiga napisana z nekaterimi
               strokovnjaki, drugi so pa odstopili. Seveda, strokovnjaki, ki delajo in ustvarjajo
               neko gradivo ali nek dokument, imajo vso pravico odstopiti, vendar oni so sodelovali
               in takrat ostane moč argumenta ne moč preglasovanja. Zato sem vesel, da se je
               spoznalo. Žalosten sem pa toliko, kot sem že dejal, zaradi tega, ker se je morala
               pokazati moč sindikatov, ki je zagrozila z referendumom, in le zaradi tega se je
               potem ta materija umaknila.</p>
               <p>Jaz bom te amandmaje podprl v korist izobraževanja. Hvala.</p>
            </sp>
            <sp xml:id="SDZ6-Izredna-13-2012-05-11.sp154">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Se pravi, zdaj bomo odločali o amandmajih, ki so vloženi složno. V slogi je moč.
               Glasujemo o amandmaju k 55. členu pod točko ena in dve skupaj.</p>
               <p>Glasujemo. Navzočih je 74 poslank in poslancev, za je glasovalo 73, proti 1.</p>
               <p><stage>(Za je glasovalo 73.)</stage> <stage>(Proti 1.)</stage></p>
               <p>Amandma je sprejet.</p>
               <p>Prehajamo na glasovanje o amandmaju k 57. členu. Velja enako, amandmaja pod točko ena
               in dva sta vsebinsko enaka, zato se o obeh glasuje skupaj.</p>
               <p>Glasujemo. Navzočih je 73 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na glasovanje o amandmaju 59. členu. Tudi tukaj velja amandmaje pod točko
               ena in dva sta vsebinsko enaka, zato se o obeh glasuje skupaj.</p>
               <p>Glasujemo. Navzočih je 72 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na glasovanje o amandmaju k 60. členu. Amandmaja pod točko ena in dva sta
               vsebinsko enaka, zato se o obeh glasuje skupaj.</p>
               <p>Glasujemo. Navzočih je 73 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na odločanje o amandmaju k 61. členu. Velja enako. Amandmaja pod točko ena
               in dva sta vsebinsko enaka. O obeh glasujemo skupaj.</p>
               <p>Glasujemo. Navzočih je 76 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na odločanje o amandmaju k 62. členu. Velja enako kot pri prejšnjem
               amandmaju.</p>
               <p>Glasujemo. Navzočih je 74 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na odločanje o amandmaju k 63. členu. Velja enako. Glasujemo o amandmajih
               pod obema točkama skupaj.</p>
               <p>Glasujemo. Navzočih je 74 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na odločanje o amandmaju k 69. členu. Predlagatelj Poslanska skupina
               Socialnih demokratov.</p>
               <p>Glasujemo. Navzočih je 76 poslank in poslancev, za je glasovalo 27, proti 49.</p>
               <p><stage>(Za je glasovalo 27.)</stage> <stage>(Proti 49.)</stage></p>
               <p>Amandma ni sprejet. Trik ni uspel.</p>
               <p>Prehajamo na odločanje o amandmaju k 71. členu. Tukaj pa velja, da sta amandmaja pod
               točko ena in dva vsebinska enaka, zato se o obeh glasujemo skupaj.</p>
               <p>Glasujemo. Navzočih je 75 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na odločanje o amandmaju k 75. členu. Predlagatelj Poslanska skupina
               Socialnih demokratov.</p>
               <p>Glasujemo. Navzočih je 78 poslank in poslancev, za je glasovalo 27, proti 49.</p>
               <p><stage>(Za je glasovalo 27.)</stage> <stage>(Proti 49.)</stage></p>
               <p>Amandma ni sprejet.</p>
               <p>Prehajamo na odločanje o amandmaju k 84. členu. Amandmaja pod točko 1 in 2 sta
               vsebinsko enaka, zato o obeh glasujemo skupaj.</p>
               <p>Glasujemo. Navzočih je 73 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločamo o amandmaju k 85. členu, predlagatelj Poslanska skupina Socialnih
               demokratov.</p>
               <p>Glasujemo. Navzočih je 80 poslank in poslancev, za je glasovalo 29, proti 49.</p>
               <p><stage>(Za je glasovalo 29.)</stage> <stage>(Proti 49.)</stage></p>
               <p>Amandma ni sprejet.</p>
               <p>Odločamo o amandmaju k 87. členu, predlagatelj poslanske skupine koalicije.</p>
               <p>Glasujemo. Navzočih je 63 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločamo o amandmaju k 88. členu, predlagatelj poslanske skupine koalicije.</p>
               <p>Glasovanje teče. Navzočih je 63 poslank in poslancev, za je glasovalo 52, proti
               nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločamo o amandmaju k 89. členu. Amandmaja pod točko 1 in 2 sta vsebinsko enaka,
               zato o obeh glasujemo skupaj.</p>
               <p>Glasujemo. Navzočih je 76 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločamo o amandmaju k 91. členu, predlagatelj Poslanska skupina Socialnih
               demokratov.</p>
               <p>Glasujemo. Navzočih je 79 poslank in poslancev, za je glasovalo 28, proti 49.</p>
               <p><stage>(Za je glasovalo 28.)</stage> <stage>(Proti 49.)</stage></p>
               <p>Amandma ni sprejet.</p>
               <p>Odločamo o amandmaju k 104. členu, predlagatelj poslanske skupine koalicije.</p>
               <p>Glasujemo. Navzočih je 71 poslank in poslancev, za je glasovalo 50, proti 4.</p>
               <p><stage>(Za je glasovalo 50.)</stage> <stage>(Proti 4.)</stage></p>
               <p>Amandma je sprejet.</p>
               <p>Odločali bomo o amandmaju k 135. členu, predlagatelj poslanske skupine koalicije.</p>
               <p>Glasujemo. Navzočih je 68 poslank in poslancev, za je glasovalo 48, proti 2.</p>
               <p><stage>(Za je glasovalo 48.)</stage> <stage>(Proti 2.)</stage></p>
               <p>Amandma je sprejet.</p>
               <p>Odločali bomo o amandmaju k 165. členu, predlagatelj poslanske skupine koalicije.</p>
               <p>Glasujemo. Navzočih je 69 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju k 169. členu, predlagatelj Poslanska skupina Socialnih
               demokratov.</p>
               <p>Glasujemo. Navzočih je 81 poslank in poslancev, za je glasovalo 30, proti 49.</p>
               <p><stage>(Za je glasovalo 30.)</stage> <stage>(Proti 49.)</stage></p>
               <p>Amandma ni sprejet.</p>
               <p>Odločali bomo o amandmaju k 169.a členu. Imamo tri amandmaje pod tremi zaporednimi
               točkami, vsi trije so vsebinsko enaki, zato bomo o vseh treh glasovali skupaj.</p>
               <p>Mag. Žgajner Tavš, obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp155">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa.</p>
               <p>Dovolite, da obrazložim glas v imenu Poslanske skupine Pozitivna Slovenija, in
               istočasno, spoštovani predsednik, tudi izrekam veselje, da vam čisto vsak trik tudi
               ne uspe, vam in vaši vladni koaliciji. Potem ko je bilo skorajda že videno ali
               dogovorjeno, da naj bi tudi sindikati načeloma podprli to vladno početje v okviru
               zakona o uravnoteženju javnih financ, in ko so dejali, da zaradi določenih zadev, ki
               so usklajene do določene mere, ne bodo razpisovali referenduma na podlagi tega
               zakona, je prišla Vlada s predlogom, s katerim je želela skozi stranska vrata
               vpeljati tako imenovano mini pokojninsko reformo. Za kaj gre? Gre preprosto zato, da
               je Vlada želela za določene kategorije, bom rekla, skrajšati oziroma preprosto iz
               obstoječega zakona izvzeti tako imenovana bonitetna obdobja. Se pravi, to je tisto,
               ko se v pokojninsko dobo danes šteje, recimo, tudi obdobje prvega leta otrokovega
               življenja – skratka, to gre po obstoječi zakonodaji v zavarovalno dobo –, upoštevanje
               dodane dobe, dejanski čas obveznega služenja vojaškega roka, nadomestne civilne
               službe ali čas osnovnega usposabljanja za rezervni sestav policije, in tako dalje.
               Skratka, Vlada je želela tebi nič, meni nič, mimo kakršnegakoli dogovora s sindikati
               oziroma socialnimi partnerji to določilo izvzeti iz sedaj veljavne zakonodaje in ga,
               kot že rečeno, skozi stranska vrata vpeljati v zakon o uravnoteženju javnih financ.
               To po naši oceni pomeni tako imenovano mini reformo. Jaz sem vesela, da boste
               glasovali o našem amandmaju, da se to določilo črta iz vašega predloga zakona, in
               seveda da boste nenazadnje podprli tudi vaš predlog, ker ste očitno prisluhnili vsem
               opozorilom, ki smo jih dali tudi v Poslanski skupini Pozitivna Slovenija, da pa to,
               kar ste želeli storiti, ta trik, le ni tako hecen, kot je sprva izgledalo.</p>
            </sp>
            <sp xml:id="SDZ6-Izredna-13-2012-05-11.sp156">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Odločali bomo o treh identičnih amandmajih k 169.a členu.</p>
               <p>Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage>(Za je glasovalo 80.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju k 170.a členu. Velja enako, torej amandmaji pod točkami 1,
               2 in 3 so vsebinsko identični. Pardon, če bo sprejet amandma pod točko 1, to je
               amandma Poslanske skupine Socialnih demokratov, potem sta amandmaja pod točkama 2 in
               3 brezpredmetna. Torej, najprej bomo odločali o amandmaju k 170.a členu Poslanske
               skupine Socialnih demokratov.</p>
               <p>Glasujemo. Navzočih je 72 poslank in poslancev, za je glasovalo 21, proti 50.</p>
               <p><stage>(Za je glasovalo 21.)</stage> <stage>(Proti 50.)</stage></p>
               <p>Amandma ni sprejet.</p>
               <p>Odločali bomo o amandmaju pod točko 2 k 170.a členu. Če bo ta amandma sprejet, bo
               amandma pod točko 3 brezpredmeten. Predlagatelj amandmaja je Poslanska skupina
               Pozitivna Slovenija.</p>
               <p>Za obrazložitev glasu ima besedo mag. Alenka Bratušek.</p>
            </sp>
            <sp xml:id="SDZ6-Izredna-13-2012-05-11.sp157">
               <speaker>MAG. ALENKA BRATUŠEK (PS PS):</speaker>
               <p>V imenu Poslanske skupine Pozitivna Slovenija vas prosim, da podprete naš
               amandma.</p>
               <p>Vsebinsko je v bistvu identičen. Edina stvar, ki je, je ta, da uveljavitev tega
               zamikamo za eno leto. To je vse. Finančni učinek tega varčevalnega ukrepa ni velik.
               Če to zamaknemo za eno leto damo mladim ženskam pravico in možnost, da se odločijo o
               tem, kako in kaj bodo naredile s svojim življenjem. Jaz vas res prosim v imenu naše
               poslanske skupine, v imenu vseh mladih žensk, da ta naš amandma podprete.</p>
            </sp>
            <sp xml:id="SDZ6-Izredna-13-2012-05-11.sp158">
               <speaker>PREDSEDNIK DR. GREGOR VIRANT:</speaker>
               <p>Mag. Barbara Žgajner Tavš obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp159">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa.</p>
               <p>V svojem imenu. Dovolite, pa bom izkoristila to priložnost in prebrala pismo ene od
               žensk, ki nam ga je poslala, ne vem, samo nam, jaz verjamem, da tudi ostalim
               poslankam in poslancem, samo v delu, s katerim pravzaprav apeliram na vas, in
               istočasno bom obrazložila svoj glas, zakaj bom glasovala za amandma, ki smo ga
               pripravili v Poslanski skupini Pozitivna Slovenija. "Kje smo torej izobražene matere,
               ki zaslužimo več od tega, plačujemo davke in najvišje prispevke. Ta ukrep, se pravi
               ukrep, kot ga v osnovnem besedilu zakona predlaga Vlada, je nesorazmerno velik in
               krivičen. Gre za drastično krčenje pravic, glede na vplačevanje prispevkov, ki jih
               vsak mesec odvedemo državni blagajni. Očitno se bodo za otroke odločale le še tiste z
               povprečno plačo, kajti te ženske bodo dobile le 10 % manj..." in zaključi ta ženska,
               "zakaj smo mame, ki delamo na odgovornejših delovnih mestih, deležne tako drastičnega
               ukrepa?" Moja predhodnica je zelo jasno povedala, da je ta amandma dobronameren, da
               ne glede na vse, ščiti tudi ženske, ki imajo višje plače, ki v državno oziroma
               socialnovarstveno blagajno vplačujejo več, da le ne bodo tako zelo prikrajšane s tem
               vladnim drastičnim ukrepom.</p>
               <p>Kot že povedano, jaz bom ta amandma podprla, ker je dober in ker, bom rekla, je
               nekakšen kompromisen predlog med predlogom, ki ga je predlagala Vlada, se pravi, da
               naj bi se zgornja meja omejila na 1.5-kratnik minimalne plače oziroma zajamčene
               plače, mi pa vseeno mislimo, da je to neustrezen ukrep, zato predlagamo vsaj
               2-kratnik in tisto prehodno obdobje oz. da se ta odločba začne uporabljati 1 leto po
               sprejetju zakona.</p>
            </sp>
            <sp xml:id="SDZ6-Izredna-13-2012-05-11.sp160">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Odločali bomo torej o amandmaju pod točko 2. k 170a. členu. Predlagatelj je Poslanska
               skupina Pozitivna Slovenija.</p>
               <p>Glasujemo. Navzočih je 81 poslank in poslancev. Za je glasovalo 32, proti 48.</p>
               <p><stage>(Za je glasovalo 32.)</stage> <stage>(Proti 48.)</stage></p>
               <p>Amandma ni sprejet.</p>
               <p>Odločali bomo še o amandmaju pod točko 3. k 170a. členu. Predlagatelj poslanske
               skupine koalicije.</p>
               <p>Glasujemo. Navzočih je 70 poslank in poslancev. Za je glasovalo 54, proti 4.</p>
               <p><stage>(Za je glasovalo 54.)</stage> <stage>(Proti 4.)</stage></p>
               <p>Amandma je sprejet.</p>
               <p>Odločamo bomo o amandmaju k 170b. členu. Predlagatelj je Poslanka skupina Pozitivna
               Slovenija.</p>
               <p>Navzočih je 81 poslank in poslancev. Za je glasovalo 32, proti 49.</p>
               <p><stage>(Za je glasovalo 32.)</stage> <stage>(Proti 49.)</stage></p>
               <p>Amandma ni sprejet.</p>
               <p>Odločali bomo o amandmaju k 170g. členu. Predlagatelj je Poslanska skupina Socialnih
               demokratov.</p>
               <p>Obrazložitev glasu dr. Meglič Črnak.</p>
            </sp>
            <sp xml:id="SDZ6-Izredna-13-2012-05-11.sp161">
               <speaker>DR. ANDREJA MEGLIČ ČRNAK:</speaker>
               <p>Hvala lepa.</p>
               <p>Od osnutka tega dokumenta do sedanjih amandmajev so se stvari na področju družinske
               politike radikalno poslabšale. Iz kratkoročnih ukrepov smo prešli na srednjeročne ali
               dolgoročne ukrepe, kajti 2,5 % rast BDP naj ne bi nastopila v mandatu te vlade,
               vprašanje pa je, kdaj bo. Vsled tega vas prosimo, da podprete amandma, ki pravzaprav
               vrača datum veljavnosti posameznih členov na področju družinske politike na tisti
               rok, ki ste ga prvotno določili. S tem boste nakazali svojo dobronamernost.</p>
            </sp>
            <sp xml:id="SDZ6-Izredna-13-2012-05-11.sp162">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Mag. Barbara Žgajner Tavš v imenu poslanske skupine.</p>
            </sp>
            <sp xml:id="SDZ6-Izredna-13-2012-05-11.sp163">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa.</p>
               <p>Ko sem na odboru zastavila vprašanje ministru za finance, glede na to, da je ukrepe
               na področju družinske politike ta vlada vezala na rast 2,5 % BDP, skratka časovno
               obdobje, ko sem ga vprašala, kdaj namerava vlada doseči to rast 2,5 % BDP, nisem
               dobila odgovora. Kar nakazuje na to, da vlada na področju družinske politike resnično
               s temi ukrepi, četudi so, bom rekla dogovorjeni, misli zelo resno sistemsko reformo.
               Na takšen ukrep, tako reformo na področju družinske politike v Poslanski skupini
               Pozitivna Slovenija ne pristajamo. Tudi zato bomo dali svoj da k predlogu amandmaja
               Socialnih demokratov, da se ta dilema oziroma neustrezna rešitev, ki je zapisana v
               zakonu oziroma amandmaju, črta.</p>
            </sp>
            <sp xml:id="SDZ6-Izredna-13-2012-05-11.sp164">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Obrazložitev glasu, gospod Matevž Frangež.</p>
            </sp>
            <sp xml:id="SDZ6-Izredna-13-2012-05-11.sp165">
               <speaker>MATEVŽ FRANGEŽ (PS SD):</speaker>
               <p>Evropska komisija je danes objavila pregled in oceno ekonomskih politik držav članic
               in med drugim pri Sloveniji, upoštevaje varčevalne napore vlade, ugotavlja, da bo
               padec BDP večji, kot je predvideno v vladnih dokumentih, da bo torej večji od
               tistega, na katerih temelji proračun, ki ga bomo sprejemali nekoliko kasneje. To je
               zelo resno vprašanje.</p>
               <p>Še bolj zaskrbljujoč pa je seveda to, da znotraj zakona, ki ga pravkar sprejemamo,
               predvidevamo, da bomo nekatere omejitve v družinskih prejemkih, znižanja teh
               prejemkov sprostili tedaj, ko bo gospodarska rast v Sloveniji dosegala 2,5 %. Tisto,
               kar je zaskrbljujoče, je, da vladne napovedi, vladne projekcije iz programa
               stabilnosti jasno kažejo, da si v Sloveniji takšne gospodarske rasti ob ukrepih, ki
               jih sprejema ta vlada, ne moremo obetati vsaj do leta 2018. V temu času bomo torej
               pristali na to, da bomo radikalno zniževali prejemke slovenskih družin, prejemke
               socialno ogroženih in v temu času bo seveda realna vrednost te pomoči tudi rapidno
               padla. Zato vas vljudno prosim, sprejmite predlagani amandma kot razumen kompromis,
               ki omejuje veljavnost teh ukrepov na konec leta 2013.</p>
            </sp>
            <sp xml:id="SDZ6-Izredna-13-2012-05-11.sp166">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Odločali bomo torej o amandmaju k 170.g členu, predlagatelj Poslanska skupina
               Socialnih demokratov.</p>
               <p>Glasujemo. Navzočih je 81 poslank in poslancev, za 32, proti 49.</p>
               <p><stage>(Za je glasovalo 32.)</stage> <stage>(Proti 49.)</stage></p>
               <p>Amandma ni sprejet.</p>
               <p>Odločali bomo o amandmaju k 172. členu, predlagatelj poslanske skupine koalicije.</p>
               <p>Glasujemo. Navzočih je 70 poslank in poslancev, za 49, proti 2.</p>
               <p><stage>(Za je glasovalo 49.)</stage> <stage>(Proti 2.)</stage></p>
               <p>Amandma je sprejet.</p>
               <p>Odločali bomo o amandmaju k 173. členu, predlagatelj Poslanske skupine koalicije.</p>
               <p>Glasujemo. Navzočih je 72 poslank in poslancev, za 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju k 174. členu predlagatelj Poslanske skupine koalicije.</p>
               <p>Glasujemo. Navzočih je 68 poslank in poslancev, za 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju o 179. členu, predlagatelj poslanske skupine koalicije.</p>
               <p>Glasujemo. Navzočih je 73 poslank in poslancev, za 49, proti 1.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Amandma je sprejet.</p>
               <p>Odločali bomo o amandmaju k 181. členu, predlagatelj Poslanske skupine koalicije.</p>
               <p>Glasujemo. Navzočih je 71 poslank in poslancev, za 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju k 184. členu, predlagatelj poslanske skupine koalicije.</p>
               <p>Glasujemo. Navzočih je 69 poslank in poslancev, za 49, proti 7.</p>
               <p><stage>(Za je glasovalo 49.)</stage> <stage>(Proti 7.)</stage></p>
               <p>Amandma je sprejet.</p>
               <p>Odločali bomo o amandmaju k 185. členu, predlagatelj poslanske skupine koalicije.</p>
               <p>Glasujemo. Navzočih je 72 poslank in poslancev, za 49, proti 3.</p>
               <p><stage>(Za je glasovalo 49.)</stage> <stage>(Proti 3.)</stage></p>
               <p>Amandma je sprejet.</p>
               <p>Odločali bomo o amandmaju k 186. členu, predlagatelj poslanske skupine koalicije.</p>
               <p>Glasujemo. Navzočih je 72 poslank in poslancev, za je glasovalo 49, proti eden
               oziroma ena.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločali bomo o amandmaju k 190. členu, predlagatelj poslanske skupine koalicije.</p>
               <p>Glasujemo. Navzočih je 69 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločali bomo o amandmaju k 193. členu, predlagatelj poslanske skupine koalicije.</p>
               <p>Glasujemo. Navzočih je 67 poslank in poslancev, za je glasovalo 48, proti 5.</p>
               <p><stage>(Za je glasovalo 48.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Odločali bomo o amandmaju k 194. členu, predlagatelj poslanske skupine koalicije.</p>
               <p>Glasujemo. Navzočih je 70 poslank in poslancev, za je glasovalo 50, proti 2
               <stage>(dve)</stage>.</p>
               <p><stage>(Za je glasovalo 50.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Odločali bomo o amandmaju k 195. členu, predlagatelj poslanske skupine koalicije.</p>
               <p>Glasujemo. Navzočih je 67 poslank in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločali bomo o amandmaju k 196. členu, predlagatelj poslanske skupine koalicije.</p>
               <p>Glasujemo. Navzočih je 71 poslank in poslancev, za je glasovalo 49, proti 1 <stage>(ena
               oziroma eden)</stage>.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločali bomo o amandmaju k 199. členu, predlagatelj poslanske skupine koalicije.</p>
               <p>Glasujemo. Navzočih je 69 poslank in poslancev, za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju k 200. členu, predlagatelj poslanske skupine koalicije.</p>
               <p>Glasujemo. Navzočih je 69 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Amandma k 201. členu, predlagatelj Poslanska skupina Socialnih demokratov.</p>
               <p>Obrazložitev glasu v imenu poslanske skupine mag. Majda Potrata.</p>
            </sp>
            <sp xml:id="SDZ6-Izredna-13-2012-05-11.sp167">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik.</p>
               <p>Večkrat v zadnjem času je bilo govora o uredbi, ki jo je Vlada sklenila, o prepovedi
               sklepanja avtorskih in svetovalnih pogodb. Večkrat je bilo omenjeno, da je Vlada s
               tem posegla tudi v avtonomne pravice odločanja o sklepanju avtorskih pogodb v javnih
               zavodih na področju kulture, kjer imajo ti glede na določila statuta posebne organe,
               ki odločajo o sklepanju pogodb, ker so organi vodenja in sveti pač odgovorni za to,
               kar je sklenjeno in kar je v podpisu. Zato Socialni demokrati predlagamo, da smejo
               sklepati pogodbe tudi za izvajanje programov dela v javnih zavodih na področju
               kulture. Več uglednih kulturnih delavcev je opozorilo na pogubne posledice, če ta
               avtonomija odločanja odpade, zato pričakujem, da boste tako kot Socialni demokrati
               menili tudi drugi in amandma podprli. Hvala.</p>
            </sp>
            <sp xml:id="SDZ6-Izredna-13-2012-05-11.sp168">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Odločamo o amandmaju k 201. členu, predlagatelj Poslanska skupina Socialnih
               demokratov.</p>
               <p>Glasujemo. Navzočih je 78 poslank in poslancev, za je glasovalo 29, proti 48.</p>
               <p><stage>(Za je glasovalo 29.)</stage> <stage>(Proti 48.)</stage></p>
               <p>Ugotavljam, da amandma ni sprejet.</p>
               <p>Odločali bomo o amandmaju k 203. členu. Amandma pod točko 1., predlagatelj Poslanska
               skupina Socialnih demokratov.</p>
               <p>Glasujemo. Navzočih je 80.</p>
               <p><stage>(Za je glasovalo 32.)</stage> <stage>(Proti 47.)</stage></p>
               <p>Amandma ni sprejet.</p>
               <p>Amandma pod točko 2. Predlagatelj poslanske skupine koalicije.</p>
               <p>Glasujemo. Navzočih 71.</p>
               <p><stage>(Za je glasovalo 49.)</stage> <stage>(Proti 2.)</stage></p>
               <p>Amandma je sprejet.</p>
               <p>Amandma k 204. členu. Predlagatelj, poslanske skupine koalicije.</p>
               <p>Glasujemo. Navzočih 70.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Amandma je sprejet.</p>
               <p>Odločali bomo o amandmaju k 205. členu. Predlagatelj so poslanske skupine
               koalicije.</p>
               <p>Glasujemo. Navzočih 66.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Amandma je sprejet.</p>
               <p>Odločali bomo o amandmaju k 205.c členu. Predlagatelj, poslanske skupine
               koalicije.</p>
               <p>Glasujemo. Navzočih 69.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Amandma je sprejet.</p>
               <p>Gospod Frangež, proceduralno? Smo že odglasovali. Ja, ja. V redu. To se pravi, gremo
               na amandma za novo poglavje in novi 205.k člen. Predlagatelj so poslanske skupine
               koalicije.</p>
               <p>Besedo za obrazložitev glasu ima gospod Matevž Frangež.</p>
            </sp>
            <sp xml:id="SDZ6-Izredna-13-2012-05-11.sp169">
               <speaker>MATEVŽ FRANGEŽ (PS SD):</speaker>
               <p>Z naslednjim amandmajem bomo sprejeli kompromis glede na s strani Socialnih
               demokratov vložen predlog o uvedbi dodatnega dohodninskega razreda s 50 %
               obdavčitvijo prihodkov nad 60 tisoč evrov bruto. Po predlogu koalicije mejno črto
               tega dohodninskega razreda sicer pomikamo višje, na 69 tisoč evrov davčne osnove,
               kljub temu, da sprejemamo ta kompromis in bomo amandma podprli, pa želimo opozoriti,
               da bomo v bistvu z višjo mejo za 10 tisoč evrov v tem davčnem razredu izgubili po
               oceni 25 milij0onov evrov dodatnih proračunskih prihodkov. To obžalujemo in seveda
               pozivamo koalicijo, da po preteku veljavnosti tega ukrepa, ta preneha leta 2014,
               razmislimo o trajnejši obliki uvajanja dodatnega dohodninskega razreda.</p>
            </sp>
            <sp xml:id="SDZ6-Izredna-13-2012-05-11.sp170">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Še kdo? Glasovali bomo o amandmaju za novo poglavje in novi 205.k člen.</p>
               <p>Glasujemo. Navzočih 75.</p>
               <p><stage>(Za je glasovalo 72.)</stage> <stage>(Proti 1.)</stage></p>
               <p>Amandma je sprejet.</p>
               <p>Prehajamo na odločanje o amandmaju k 205.i členu.</p>
               <p>Obrazložitev glasu v imenu poslanske skupine gospod Frangež.</p>
            </sp>
            <sp xml:id="SDZ6-Izredna-13-2012-05-11.sp171">
               <speaker>MATEVŽ FRANGEŽ (PS SD):</speaker>
               <p>Za razliko od prejšnjega primera, tega amandmaja ne nameravamo podpreti. S
               pooblastilom v tem členu bo Državni zbor prenesel svojo suverenost na Vlado in dal
               Vladi pooblastilo, da spreminja zakonsko materijo v Zakonu o davku na dodano
               vrednost. Ta amandma govori o tem, če se stečejo ustrezne okoliščine, lahko Vlada
               sama s sklepom spremeni in dvigne višjo stopnjo davka na dodano vrednost za največ 3
               %. Četudi Socialni demokrati dvig višje stopnje davka od dohodka pravnih oseb pogojno
               podpiramo – pogojno pa zato, ker menimo, da je smiseln samo v primeru, da odpravimo
               trajne vire nestabilnosti v naših javnih financah –, da v letošnjem letu pod streho
               spravimo pokojninsko reformo, se nam zdi takšno pooblastilo po tem zakonu ustavno
               sporno in menimo, da utegne peljati do težav pri izvedljivosti člena, ki ga
               predlagate s tem amandmajem. Še enkrat poudarjam, s tem amandmajem utegnete dati
               Vladi pristojnost za neposredno spreminjanje Zakona o davku od dohodka pravnih oseb,
               tega, kar je danes nesporna zakonska materija, in prenestli to pristojnost neposredno
               na Vlado. Za razliko od razprave, ki je potekala včeraj zvečer na to temo, osebno
               menim, da to ni primerljiva situacija, kot recimo pri določanju trošarinske politike,
               ki je v pristojnosti Vlade. Stopnje DDV so zakonska materija in je nedopustno, da s
               tem amandmajem to pristojnost prenašamo v popolno suverenost Vlade Republike
               Slovenije.</p>
               <p>Zato amandmaja ne bomo podprli.</p>
            </sp>
            <sp xml:id="SDZ6-Izredna-13-2012-05-11.sp172">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Obrazložitev glasu mag. Alenka Bratušek, v imenu poslanske skupine.</p>
            </sp>
            <sp xml:id="SDZ6-Izredna-13-2012-05-11.sp173">
               <speaker>MAG. ALENKA BRATUŠEK:</speaker>
               <p>Najlepša hvala, gospod predsednik.</p>
               <p>Tudi v Pozitivni Sloveniji tega amandmaja ne bomo podprli, ker se nam ne zdi prav, da
               Vlada na tak način jemlje pristojnosti Državnemu zboru. Določanje davkov, tudi višina
               davkov je bila vse do danes v pristojnosti tega Državnega zbora. Trošarinska politika
               je nekaj popolnoma drugega in tudi včeraj in danes sem si še enkrat prebrala
               magnetogram gospoda iz Zakonodajno-pravne službe, ni jasno rečeno, da ta določba,
               tako kot še nekaj drugih, ni protiustavna. Mislim, da je prav, da se našim ljudem
               jasno in glasno pove, kdaj in za koliko se bo DDV, če bo treba, dvignil, ne da se to
               naredi na podlagi nekih izračunov, ki jih bodo naredili na Ministrstvu za finance.
               Upam, da tisti, ki boste glasovali za, vsaj veste, kaj je presežni primanjkljaj, ker
               od tega bo odvisno, ali se DDV dvigne ali ne, in potem bo to preprosto Vlada naredila
               na eni izmed svojih sej. Po naši oceni je prav, da, če je terba, tudi mi ne pravimo,
               da bi ga dvigali zato, ker nimamo drugih idej, ampak bi bila kombinacija ukrepov in
               prihodkovne strani pravilna, ampak je prav, da se pride v Državni zbor, pove in se
               tudi ljudem pove, kdaj in za koliko se bo to naredilo. Nas pa čudi, ob vseh
               negativnih učinkih, ob podražitvi hrane, ob vsem, kar je bilo rečeno tukaj, celo
               slišali smo, da naj bi bil to nemoralni davek, da ste si dovolili kar tako še enkrat
               mimo Državnega zbora vzeti pravico Državnemu zboru in to pristojnost prvič v
               zgodovini te države prenesti na Vlado. Zelo slabo parlamentarno prakso uvajate, upam
               pa, da boste potem razumeli, da to seveda velja za vse naslednje, ki prihajajo za
               vami.</p>
            </sp>
            <sp xml:id="SDZ6-Izredna-13-2012-05-11.sp174">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Nekaj interesa za prijavo je še. Gospod Čehovin, gospa Maša Kociper, pa bom kar odprl
               prijavo. Torej, če želite obrazložiti glas, se prosim prijavite.</p>
               <p>Gospod Roman Žveglič. Izvolite gospod Žveglič, bomo tudi gospo Mašo Kociper
               upoštevali.</p>
            </sp>
            <sp xml:id="SDZ6-Izredna-13-2012-05-11.sp175">
               <speaker>ROMAN ŽVEGLIČ (PS SLS):</speaker>
               <p>Hvala za besedo.</p>
               <p>Treba je povedati, da ta DDV se ne uvaja danes v tem trenutku. Da seveda za to morajo
               biti pripravljeni neki pogoji, bom rekel, predvsem posledice. Se pravi, to je šele v
               letu 2014 ali 2015. Upam pa in bom rekel, predvsem si pa želim ali pa sem prepričan,
               da če bo do teh katastrofalnih posledic prišlo po tem zakonu, kot so, da seveda potem
               tudi jaz ne bom več v vladni koaliciji. Hvala.</p>
            </sp>
            <sp xml:id="SDZ6-Izredna-13-2012-05-11.sp176">
               <speaker>PREDSEDNIK DR. GREGOR VIRANT:</speaker>
               <p>Gospod Gašpar Gašpar Mišič.</p>
            </sp>
            <sp xml:id="SDZ6-Izredna-13-2012-05-11.sp177">
               <speaker>GAŠPAR GAŠPAR MIŠIČ (PS PS):</speaker>
               <p>Hvala lepa, gospod predsednik.</p>
               <p>Jaz upam, kot ste koalicijski kolegice in kolegi začeli, da ne boste čez čas tudi
               ugotovili, da je sploh nepotrebno imeti Državni zbor. Itak ugotavljamo, da ta državni
               zbor dejansko vodi vlada, kar je nenormalno. Zato bom tudi glasoval proti temu
               predlogu, da se odloča na Vladi o tako pomembnih stvareh, o katerih bi morali
               odločati tukaj v Državnemu zboru, nenazadnje je bila to tudi praksa do sedaj. To
               prakso dejansko spreminjate in mislim, da je to nesprejemljivo, zato imate moj
               ne.</p>
            </sp>
            <sp xml:id="SDZ6-Izredna-13-2012-05-11.sp178">
               <speaker>PREDSEDNIK DR. GREGOR VIRANT:</speaker>
               <p>Gospod Jerko Čehovin.</p>
            </sp>
            <sp xml:id="SDZ6-Izredna-13-2012-05-11.sp179">
               <speaker>JERKO ČEHOVIN (PS PS):</speaker>
               <p>Hvala, gospod predsednik.</p>
               <p>Tudi sam ne bom podprl tega amandmaja, in sicer iz razloga, ker prenašamo, kot je
               bilo že rečeno, pristojnost parlamenta na Vlado. Ta zadeva ni ista kot pri
               trošarinski politiki, ko se zadeve spreminjajo na trgu zelo pogosto, recimo nafta in
               tako dalje, jasno, da je tam kljub temu, da o temu ni še nihče sprožil ustavne
               pobude, ampak nekje vsi skupaj toleriramo to zadevo, ker se zadeve dogajajo sproti,
               vsakih nekaj dni. In Vlada to tudi obilno koristi, saj vemo, da je letos že dvignila
               trošarino na pivo, na alkoholne pijače in na cigarete, okoli naftnih derivatov pa
               tako ali tako vemo, kakšna je situacija.</p>
               <p>Samo po sebi se mi pa zdi nelogično to, kar je bilo te dni govora okoli tega davka,
               da je to edini predlog, ki ga ima opozicija v smislu prihodkov, po drugi strani pa
               sicer damo bianco menico Vladi, da si ne danes, ampak šele v prihodnosti, ko ne vemo,
               kakšne bodo razmere, jemlje pravico, da bo odločala o DDV. Zato, kot rečeno, ne bom
               podprl te zadeve, poleg tega je pa že sama kontradiktornost tega predloga v temu, da
               gre za intervencijski zakon ne pa za sistemski zakon.</p>
            </sp>
            <sp xml:id="SDZ6-Izredna-13-2012-05-11.sp180">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospa Maša Kociper.</p>
            </sp>
            <sp xml:id="SDZ6-Izredna-13-2012-05-11.sp181">
               <speaker>MAŠA KOCIPER (PS PS):</speaker>
               <p>Spoštovani!</p>
               <p>Ne bom ponavljala vsega, kar sta izrekla zlati gospod Frangež in kolegica Bratušek, z
               njima se popolnoma strinjam. Morda samo še en pogled na omenjeno problematiko. Če se
               kaj spomnim s pravne fakultete, je to, da so nas učili, da se v pravice lahko posega
               samo z zakonom. Kot primer je takrat profesor omenil, da se zlasti davki lahko
               sprejemajo samo z zakonom. Tako sem do včeraj razumela tudi našo ustavno določbo.
               Razumem včerajšnje razmišljanje gospoda Strleta, ki se je med drugim spraševal, ali
               se ta obveznost, da se davek določen z zakonom, nanaša na vse elemente davka in ali
               ni možno tolmačenje, da se ob predhodni določitvi kriterijev takšno pooblastilo da
               tudi Vladi. Sama fiskalnega pakta še nisem naštudirala, v tej zvezi ga nameravam v
               prihodnje, bi pa z enim absurdnim primerom, zanalašč poenostavljam, obrazložila – to
               bi pomenilo, če bi tako tolmačili, da lahko zakon, nek novi zakon, ne vem, zakon o
               nepremičninah sprejmemo v Državnemu zboru, določimo kot davčno stopnjo stopnjo 2 %, 3
               %, nato pa Vlada naslednji mesec ob nekih pogojih, ki jih sicer določi, dviguje
               stopnjo po mili volji do 20, 21 %, seveda v nasprotju z voljo zakonodajnega
               telesa.</p>
               <p>Zato bom glasovala proti.</p>
            </sp>
            <sp xml:id="SDZ6-Izredna-13-2012-05-11.sp182">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Mag. Barbara Žgajner Tavš. Individualno obrazložitev glasu še mag. Alenka
               Bratušek.</p>
            </sp>
            <sp xml:id="SDZ6-Izredna-13-2012-05-11.sp183">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa.</p>
               <p>Saj je bilo že nekajkrat povedano, jaz bi še enkrat opozorila na mnenje
               Zakonodajno-pravne službe, ki je bilo včeraj zelo jasno izrečeno, danes smo ga
               poslanci in poslanke lahko videli tudi v pisni obliki. Zakonodajno-pravna služba
               pravi, da predlagana vladna rešitev ne izključuje možnosti ali pa dvoma v
               protiustavnost. Dejstvo je, spoštovani kolegice in kolegi, da je davek na dodano
               vrednost zakonska materija. Z vidika načela delitve oblasti v naši državi zakone
               sprejema Državni zbor. S predlaganim amandmajem Vlada Republike Slovenije to
               izključno pristojnost jemlje Državnemu zboru in si jo pripisuje sama. Vlada Republike
               Slovenije bo lahko na podlagi sklepa, ki ga bo sprejela, mimo javnosti, mimo
               Državnega zbora dvigovala davek na dodano vrednost. To je po naši oceni absurd. Na to
               smo opozorili. Na možnost protiustavnosti tega določila je opozorila tudi
               Zakonodajno-pravna služba. Takega predloga absolutno ne bom podprla.</p>
            </sp>
            <sp xml:id="SDZ6-Izredna-13-2012-05-11.sp184">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Mag. Alenka Bratušek, izvolite.</p>
            </sp>
            <sp xml:id="SDZ6-Izredna-13-2012-05-11.sp185">
               <speaker>MAG. ALENKA BRATUŠEK (PS PS):</speaker>
               <p>Še enkrat, tudi sama tega ne bom podprla. Bi pa predvsem gospodu Žvegliču povedala,
               da če si bo pogledal napovedi Evropske komisije, ki so bistveno drugačne od tega, kar
               ste nam v tem tednu razlagali, boste po moji oceni še v letošnjem letu morali – ker
               ta določba vam daje pravico v letih po letu 2013 – priti z zakonom o dvigu DDV v
               Državni zbor po soglasje. Proračun sektorja države v letu 2013 naj bi namreč po oceni
               Evropske komisije znašal 3,8 %. Mi smo vas prepričevali, da mora biti pod 3 % v letu
               2013. Vi ste nas prepričevali, da bi bilo dobro, če bi bilo že v letu 2012.</p>
            </sp>
            <sp xml:id="SDZ6-Izredna-13-2012-05-11.sp186">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Odločali bomo o amandmaju k 205.i členu. Predlagatelj amandmaja so poslanske skupine
               koalicije.</p>
               <p>Glasujemo. Navzočih je 77 poslank in poslancev, za je glasovalo 46, proti 28.</p>
               <p><stage>(Za je glasovalo 46.)</stage> <stage>(Proti 28.)</stage></p>
               <p>Amandma je sprejet.</p>
               <p>Odločali bomo o amandmaju k 205.j členu. Predlagatelj so poslanske skupine
               koalicije.</p>
               <p>Glasujemo. Navzočih je 75 poslank in poslancev, za je glasovalo 49, proti 9.</p>
               <p><stage>(Za je glasovalo 49.)</stage> <stage>(Proti 9.)</stage></p>
               <p>Amandma je sprejet.</p>
               <p>Odločali bomo o amandmaju k 206. členu. Predlagatelj so poslanske skupine
               koalicije.</p>
               <p>Glasujemo. Navzočih je 70 poslank in poslancev, za je glasovalo 47, proti 2.</p>
               <p><stage>(Za je glasovalo 47.)</stage> <stage>(Proti 2.)</stage></p>
               <p>Amandma je sprejet.</p>
               <p>Amandma k 206.a členu. Predlagatelj so poslanske skupine koalicije.</p>
               <p>Glasujemo. Navzočih je 66 poslank in poslancev, za je glasovalo 47, proti 2.</p>
               <p><stage>(Za glasovalo 47.)</stage> <stage>(Proti 2.)</stage></p>
               <p>Amandma je sprejet.</p>
               <p>Amandma k 207. členu. Odločali bomo o amandmaju k 207. členu. Predlagatelj so
               poslanske skupine koalicije.</p>
               <p>Glasujemo. Navzočih je 70 poslank in poslancev, za je glasovalo 51, proti 3.</p>
               <p><stage>(Za je glasovalo 51.)</stage><stage>(Proti 3.)</stage></p>
               <p>Amandma je sprejet.</p>
               <p>Odločali bomo o amandmaju k 211. členu. Predlagatelj je Poslanska skupina Socialnih
               demokratov.</p>
               <p>Glasujemo. Navzočih je 75 poslank in poslancev, za je glasovalo 26, proti 49.</p>
               <p><stage>(Za je glasovalo 26.)</stage> <stage>(Proti 49.)</stage></p>
               <p>Amandma ni sprejet.</p>
               <p>Odločali bomo o amandmaju k 214. členu. Predlagatelj je Poslanska skupina Socialnih
               demokratov.</p>
               <p>Glasujemo. Navzočih je 79 poslank in poslancev, za je glasovalo 30, proti 49.</p>
               <p><stage>(Za je glasovalo 30.)</stage> <stage>(Proti 49.)</stage></p>
               <p>Amandma ni sprejet.</p>
               <p>Amandma k 216. členu. Predlagatelj je Poslanska skupina Socialnih demokratov.</p>
               <p>Glasujemo. Navzočih je 77 poslank in poslancev, za je glasovalo 29, proti 48.</p>
               <p><stage>(Za je glasovalo 29.)</stage> <stage>(Proti 48.)</stage></p>
               <p>Amandma ni sprejet.</p>
               <p>Amandmaji k 221. členu. Spet dva složna amandmaja, torej amandmaja pod točko 1 in 2
               sta vsebinsko identična, zato se o obeh glasuje skupaj.</p>
               <p>Glasujemo. Navzočih je 71 poslank in poslancev, za je glasovalo 70, proti 1.</p>
               <p><stage>(Za je glasovalo 70.)</stage> <stage>(Proti 1.)</stage></p>
               <p>Amandma je sprejet.</p>
               <p>Amandma k 223. členu. Predlagatelj je Poslanska skupina Socialnih demokratov. Tudi
               tukaj sta amandmaja pod točkama 1 in 2 vsebinsko identična, zato se o obeh glasuje
               skupaj.</p>
               <p>Glasujemo. Navzočih je 72 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju k 224. členu. Predlagatelj je Poslanska skupina Socialnih
               demokratov.</p>
               <p>Glasujemo. Navzočih je 76 poslank in poslancev, za je glasovalo 26, proti 50.</p>
               <p><stage>(Za je glasovalo 26.)</stage> <stage>(Proti 50.)</stage></p>
               <p>Amandma ni sprejet.</p>
               <p>Odločali bomo o amandmaju k 225. členu. Amandmaja pod obema točka sta vsebinsko
               enaka, zato se o obeh glasuje skupaj.</p>
               <p>Glasujemo. Navzočih je 71 poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju k 226. členu. Predlagatelj so poslanske skupine
               koalicije.</p>
               <p>Glasujemo. Navzočih je 69 poslank in poslancev, za je glasovalo 49, proti 2.</p>
               <p><stage>(Za je glasovalo 49.)</stage> <stage>(Proti 2.)</stage></p>
               <p>Amandma je sprejet.</p>
               <p>Amandma k 229. členu. Predlagatelj so poslanske skupine koalicije.</p>
               <p>Glasujemo. Navzočih je 68 poslank in poslancev, za je glasovalo 49, proti 1.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Amandma je sprejet.</p>
               <p>Amandma k 230.a členu. Predlagatelj so poslanske skupine koalicije.</p>
               <p>Glasujemo. Navzočih je 69 poslank in poslancev, za je glasovalo 49, proti 1.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Amandma je sprejet.</p>
               <p>Amandmaja k 231. členu. Amandmaja pod točko 1 in 2 sta vsebinsko enaka, zato se o
               obeh glasuje skupaj.</p>
               <p>Glasujemo. Navzočih je 74 poslank in poslancev, za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju k 233. členu. Predlagatelj je Poslanska skupina Socialnih
               demokratov.</p>
               <p>Glasujemo. Navzočih je 74 poslank in poslancev, za je glasovalo 26, proti 44.</p>
               <p><stage>(Za je glasovalo 26.)</stage> <stage>(Proti 44.)</stage></p>
               <p>Proceduralno mag. Majda Potrata, izvolite.</p>
            </sp>
            <sp xml:id="SDZ6-Izredna-13-2012-05-11.sp187">
               <speaker>MAG. MAJDA POTRATA (PS SD):</speaker>
               <p>Hvala za besedo.</p>
               <p>Jaz bi vas samo opozorila, zato sem na začetku pojasnila glas, da je treba paziti,
               kje imamo skupne amandmaje. Ta 233. člen je rezultat dogovorov med ministrstvom in
               med socialnimi partnerji, s Svizom, in je bil predlagan za umik iz zakona, ker bo
               predmet avtonomnega kolektivnega dogovarjanja. Zdaj imamo zmedo, ker je ta člen tak,
               da govori o normativih in standardih, ki so podlaga za sistemizacijo delovnih mest in
               se uporabljajo od 1. septembra 2012. To je sprememba in poseg v dogovor. Na to
               zadrego vas opozarjam, razrešili jo boste, kakor jo boste vedeli in znali. Hvala.</p>
            </sp>
            <sp xml:id="SDZ6-Izredna-13-2012-05-11.sp188">
               <speaker>PREDSEDNIK DR. GREGOR VIRANT:</speaker>
               <p>Proceduralno?</p>
               <p>Gospod Tanko, izvolite.</p>
            </sp>
            <sp xml:id="SDZ6-Izredna-13-2012-05-11.sp189">
               <speaker>JOŽE TANKO (PS SDS):</speaker>
               <p>Hvala lepa za besedo.</p>
               <p>Mislim, da se bo dalo urediti tudi z uskladitvenim amandmajem, če je karkoli bilo. Bi
               pa opozoril, da natančno preberete, kdo so predlagatelji, ker je lahko med tistim,
               kar poveste, in med tistim, kar je napisano, odstopanje. Mislim, da je v tem primeru
               do tega prišlo.</p>
            </sp>
            <sp xml:id="SDZ6-Izredna-13-2012-05-11.sp190">
               <speaker>PREDSEDNIK DR. GREGOR VIRANT:</speaker>
               <p>Prehajamo na odločanje o amandmaju k 235. členu. Predlagatelji amandmaja so poslanske
               skupine koalicije. Če je sprejet amandma pod točko 1, je amandma pod točko 2
               brezpredmeten.</p>
               <p>Proceduralno gospod Frangež, izvolite.</p>
            </sp>
            <sp xml:id="SDZ6-Izredna-13-2012-05-11.sp191">
               <speaker>MATEVŽ FRANGEŽ (PS SD):</speaker>
               <p>Jaz samo proceduralno ugotavljam, da je zelo žalostno, da je predlagateljstvo tisto,
               ki odloča o tem, kaj je smiselno in kaj ne. Gospod Tanko je to malo prej priznal.</p>
            </sp>
            <sp xml:id="SDZ6-Izredna-13-2012-05-11.sp192">
               <speaker>PREDSEDNIK DR. GREGOR VIRANT:</speaker>
               <p>235. člen, amandma pod točko 1, predlagatelj so poslanske skupine koalicije. Če je
               amandma sprejet, je amandma pod točko 2 brezpredmeten.</p>
               <p>Glasujemo. Navzočih je 71 poslank in poslancev, za 49, proti 8.</p>
               <p><stage>(Za je glasovalo 49.)</stage> <stage>(Proti 8.)</stage></p>
               <p>Amandma je sprejet. amandma pod točko 2 je postal brezpredmeten.</p>
               <p>Amandma k 237. členu. Predlagatelj so poslanske skupine koalicije.</p>
               <p>Glasujemo. Navzočih je 72 poslank in poslancev, za 50, proti 2.</p>
               <p><stage>(Za je glasovalo 50.)</stage> <stage>(Proti 2.)</stage></p>
               <p>Amandma je sprejet.</p>
               <p>Amandma k 238. členu. Predlagatelj so poslanske skupine koalicije.</p>
               <p>Glasujemo. Navzočih je 70 poslank in poslancev, za 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Amandma je sprejet.</p>
               <p>Amandma za novi 246.a člen. Predlagatelj so poslanske skupine koalicije.</p>
               <p>Glasujemo. Navzočih je 70 poslank in poslancev, za 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Amandma je sprejet.</p>
               <p>Amandma k 247. členu. Predlagatelj so poslanske skupine koalicije. Če je sprejet ta
               amandma, je sprejet tudi amandma k Prilogi 1.</p>
               <p>Glasujemo. Navzočih je 67 poslank in poslancev, za 48, proti 2.</p>
               <p><stage>(Za je glasovalo 48.)</stage> <stage>(Proti 2.)</stage></p>
               <p>Amandma je sprejet.</p>
               <p>Amandma k 247.a členu. Predlagatelj so poslanske skupine koalicije.</p>
               <p>Glasujemo. Navzočih je 71 poslank in poslancev, za 49, proti 2.</p>
               <p><stage>(Za je glasovalo 49.)</stage> <stage>(Proti 2.)</stage></p>
               <p>Amandma je sprejet.</p>
               <p>Amandma k 251. členu. Predlagatelj so poslanske skupine koalicije.</p>
               <p>Glasujemo. Navzočih je 72 poslank in poslancev, za je glasovalo 49, proti 2.</p>
               <p><stage>(Za je glasovalo 49.)</stage> <stage>(Proti 2.)</stage></p>
               <p>Amandma je sprejet</p>
               <p>Amandma k 255. členu. Predlagatelj so poslanske skupine koalicije.</p>
               <p>Glasujemo. Navzočih je 71 poslank in poslancev. Za je glasovalo 49, proti 1.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Amandma je sprejet.</p>
               <p>Amandma k 257. členu. Predlagatelj so poslanske skupine koalicije.</p>
               <p>Glasujemo. Navzočih je 72 poslank in poslancev. Za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Amandma je sprejet.</p>
               <p>Amandma k 258. členu. Predlagatelj so poslanske skupine koalicije.</p>
               <p>Glasujemo. Navzočih je 72 poslank in poslancev. Za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Amandma je sprejet.</p>
               <p>Amandama za novi 260.a člen. Predlagatelj so poslanske skupine koalicije.</p>
               <p>Glasujemo. Navzočih je 73 poslank in poslancev. Za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Amandma je sprejet.</p>
               <p>Ugotavljam, da je Državni zbor v drugi obravnavi sprejel amandmaje k naslednjim
               členom predloga zakona: 1., 16., 19., 55., 57., 59., 60., 61., 62., 63., 71., 84.,
               87., 88., 89., 104., 135., 165., 169.a, 170.a, 172., 173., 174., 179., 181., 184.,
               185., 186., 190., 193., 194., 195., 196., 199., 200., 203., 204., 205., 205.c,
               amandma za novo poglavje in 205.k člen, 205.i, 205.j, 206., 206.a, 207., 221., 223.,
               225., 226., 229., 230.a, 231., 235., 237., 238. za novi 246.a, 247., 247.a, 251.,
               255., 257., 258. in novi 260.a člen.</p>
               <p>Sprašujem kvalificirane predlagatelje ali nameravajo vložiti amandmaje.</p>
               <p>Prosim, gospod Tanko.</p>
            </sp>
            <sp xml:id="SDZ6-Izredna-13-2012-05-11.sp193">
               <speaker>JOŽE TANKO (PS SDS):</speaker>
               <p>Hvala lepa.</p>
               <p>Napovedujem, da bomo vložili dodatne amandmaje.</p>
            </sp>
            <sp xml:id="SDZ6-Izredna-13-2012-05-11.sp194">
               <speaker>PREDSEDNIK DR. GREGOR VIRANT:</speaker>
               <p>Koliko časa potrebujete za to? </p>
            </sp>
            <sp xml:id="SDZ6-Izredna-13-2012-05-11.sp195">
               <speaker>JOŽE TANKO (PS SDS):</speaker>
               <p>Pol ure potrebujemo za to.</p>
            </sp>
            <sp xml:id="SDZ6-Izredna-13-2012-05-11.sp196">
               <speaker>PREDSEDNIK DR. GREGOR VIRANT:</speaker>
               <p>Prekinjam to točko dnevnega reda in jo bomo nadaljevali ob 16.20 uri.</p>
            </sp>
            <sp xml:id="SDZ6-Izredna-13-2012-05-11.sp197">
               <speaker>PREDSEDNIK DR. GREGOR VIRANT:</speaker>
               <p>Kolegice in kolegi!</p>
               <p>Prehajamo na <title>tretjo obravnavo</title> Predloga zakona o uravnoteženju javnih financ.
               Na klop ste dobili dva amandmaja, amandma k 205. členu in amandma k 357. členu, oba
               amandmaja so vložile poslanske skupine koalicije.</p>
               <p>V razpravo dajem 205. člen in amandma k 205. členu. Želi kdo razpravljati? Ne želi.
               Ker ne želi nihče več razpravljati, zaključujem razpravo in prehajamo na odločanje
               poslanskih skupin koalicije k 205. členu. Prosim, če preverite delovanje glasovalnih
               naprav. Glasujemo o amandmaju k 205. členu.</p>
               <p>Glasujemo. Navzočih 72 je poslank in poslancev. Za je glasovalo 49, proti 4.</p>
               <p><stage>(Za je glasovalo 49.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>V razpravo dajem 257. člen in amandma k 257. členu. Želi kdo razpravljati? Ker ne
               želi nihče razpravljati, bomo prešli na odločanje o amandmaju poslanskih skupin
               koalicije k 257. členu.</p>
               <p>Glasujemo. Navzočih 74 je poslank in poslancev. Za je glasovalo 49, proti 3.</p>
               <p><stage>(Za je glasovalo 49.)</stage> <stage>(Proti 3.)</stage></p>
               <p>Amandma je sprejet.</p>
               <p>S tem smo končali odločanje o amandmajih.</p>
               <p>Vlada želi besedo v zvezi z usklajenostjo besedila.</p>
               <p>Prosim, gospa državna sekretarka Mojca Škrinjar.</p>
            </sp>
            <sp xml:id="SDZ6-Izredna-13-2012-05-11.sp198">
               <speaker>MOJCA ŠKRINJAR:</speaker>
               <p>Hvala.</p>
               <p>Želim podati uskladitveni amandma k Predlogu zakona za uravnoteženje javnih financ,
               in sicer k 233. členu: člen se črta. Obrazložitev. Zaradi črtanja 231. člena ki
               določa posledico, ki izhaja iz predlaganega 233. člena, obstaja neskladje med
               obstoječim 233. členom in vsebino črtanega 231. člena, zato je treba črtati navedeni
               člen.</p>
            </sp>
            <sp xml:id="SDZ6-Izredna-13-2012-05-11.sp199">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Vlada je opozorila na neusklajenost besedila. Zato predlagam, da Vlada pripravi
               uskladitveni amandma. Ta amandma je že pripravljen, zdaj se razmnožuje. Amandma k
               233. členu je zelo enostaven in se glasi: "Člen se črta." Sprašujem kolegice in
               kolege, ali želijo, da počakamo, da se razmnoži. Ne. Želi kdo razpravljati o
               amandmaju?</p>
               <p>Gospod Meh, izvolite.</p>
            </sp>
            <sp xml:id="SDZ6-Izredna-13-2012-05-11.sp200">
               <speaker>SREČNO MEH (PS SD):</speaker>
               <p>Gospod predsednik, saj gre za princip, gre za poslovnik. Gre za spoštovanje tega, kar
               je Državni zbor sprejel. Gre preprosto za formo. Lahko gre tudi za vsebino. O vsebini
               smo govorili že ves čas in ni bilo prav nobene dileme o tem, ali imamo pravico ali
               nimamo pravice. Gre pa torej tukaj za formo. In ta forma pomeni, da jo je prav
               spoštovati, da lahko v tem času še kaj rečemo, da lahko vidimo in da lahko pogledamo.
               Saj ne more biti tako lahkotno spreminjati 45 zakonov in znotraj vsega tega
               usklajevati. Zato jaz mislim, da je treba spoštovati proceduro, gospe in
               gospodje.</p>
               <p>V perspektivi, ko bomo govorili še o drugih zakonih, o spremembah drugih zakonov, se
               nam bo zgodilo to, da bomo vse prenesli na nekoga, ki bo odločal v imenu tega
               visokega zbora. Zato pravim, da je to lahko čista forma, ampak jaz mislim, da je
               formo treba spoštovati.</p>
            </sp>
            <sp xml:id="SDZ6-Izredna-13-2012-05-11.sp201">
               <speaker>PREDSEDNIK DR. GREGOR VIRANT:</speaker>
               <p>Če prav razumem, gospod Meh, vi želite, da počakamo toliko časa, da dobite amandma na
               klop. Ja, ni problem. Jaz sem se ozrl po dvorani, pogledal, če kdo temu nasprotuje,
               da bi takoj odločali. Zdelo se mi je, da ne, vendar bomo zaradi vas, gospod Meh,
               počakali toliko časa, da dobite vsi amandma na klop.</p>
            </sp>
            <sp xml:id="SDZ6-Izredna-13-2012-05-11.sp202">
               <speaker>SREČKO MEH (PS SD):</speaker>
               <p>Oprostite, ne zaradi mene. Ne gre zaradi mene. Glejte, ne gre za to, ali želi nekdo
               od nas, spoštovane poslanke in poslanci, spoštovati poslovnik. Gre za to, da
               spoštujemo poslovnik.</p>
            </sp>
            <sp xml:id="SDZ6-Izredna-13-2012-05-11.sp203">
               <speaker>PREDSEDNIK DR. GREGOR VIRANT:</speaker>
               <p>Dobro, prekinjam sejo. Nadaljevali jo bomo ob 16.35, ko boste imeli na klopi besedilo
               amandmaja. <title><stage>(Seja je bila prekinjena ob 16.30 in se je nadaljevala ob 16.35.)</stage></title>
               </p>
            </sp>
            <sp xml:id="SDZ6-Izredna-13-2012-05-11.sp204">
               <speaker>PREDSEDNIK DR. GREGOR VIRANT:</speaker>
               <p>Nadaljujemo prekinjeno sejo. So poslovniški pogoji za nadaljevanje izpolnjeni? Imate
               vsi gradiva na mizi? Imate. Želi mogoče o uskladitvenem amandmaju Vlade še kdo
               razpravljati? Če ne, potem zaključujem razpravo in prehajamo na odločanje o
               uskladitvenem amandmaju Vlade k 233. členu. Glasujemo. Navzočih je 73 poslank in
               poslancev, za je glasovalo 56, proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je uskladitveni amandma sprejet.</p>
               <p>Prehajamo na odločanje o predlogu zakona. Odpiram prijavo za obrazložitev glasu v
               imenu poslanskih skupin.</p>
               <p>Mag. Andrej Šircelj v imenu Poslanske skupine Slovenske demokratske stranke,
               izvolite.</p>
            </sp>
            <sp xml:id="SDZ6-Izredna-13-2012-05-11.sp205">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa, gospod predsednik. Predstavniki Vlade, kolegi in kolegice!</p>
               <p>Danes in včeraj so o tem zakonu padale zelo velike besede, kot da je to skupaj z
               rebalansom proračuna zgodovinski dan in tako naprej. Vsekakor menim, da je danes
               pomemben dan. Prvič je pomemben dan zato, ker se ta zakonodaja in ti predpisi
               uresničujejo oziroma se sprejemajo s soglasjem večine sindikatov, kar pomeni, da so
               tako sindikati kot Vlada kot delodajalci dejansko naredili neko državotvorno dejanje,
               in to v smislu, da se vsi zavedamo položaja, v katerem je država, in da je treba
               doseči soglasje pri najpomembnejših zadevah. Ta zakon bo vsekakor prizadel določene
               ljudi. Vsekakor bodo nekateri ljudje dobili manjše prejemke, takšne ali drugačne
               prejemke iz dela ali iz narave sociale. Vsekakor bodo, jaz močno upam, ti ukrepi
               začasni, trajali toliko časa, da se dejansko konsolidirajo javne finance, da se
               uravnotežijo javne finance in da bodo tem ukrepom sledili ukrepi na področju
               zagotavljanja večje konkurenčnosti, da bodo sledili ukrepi, ki bodo vzpostavili večjo
               pravno varnost v državi, in tudi ukrepi, ki bodo dejansko pomenili nadaljnjo
               gospodarsko rast in s tem tudi večanje prejemkov ljudi. Treba je vedeti, da cilj te
               zakonodaje ni, da bi se dejansko zmanjšali prejemki, cilj je to, da država dobi
               boljšo boniteto na mednarodnih trgih, da poceni poslovanje pri podjetjih in pri sebi,
               tako da se bodo plačale manjše obresti.</p>
               <p>Treba se je tudi zavedati, da je ta zakonodaja pomembna tudi z moralnega vidika, saj
               z njo namreč dosegamo to, da prihodnji rodovi ne bodo plačevali tako visokih obresti,
               kot bi jih, če ta zakonodaja ne bi bila sprejeta. In seveda ni pošteno, ni pravično,
               da sedanja generacija prelaga bremena na prihodnje rodove.</p>
               <p>Zato bom glasoval za ta zakon in tudi Slovenska demokratska stranka bo glasovala za
               ta zakon in ga podprla. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp206">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Slovenske ljudske stranke ima besedo gospod Franc
               Pukšič.</p>
            </sp>
            <sp xml:id="SDZ6-Izredna-13-2012-05-11.sp207">
               <speaker>FRANC PUKŠIČ (PS SLS):</speaker>
               <p>Hvala lepa. Kolegice in kolegi!</p>
               <p>Dejstvo je, da s tem zakonom o uravnoteženju javnih financ, ki posega v več kot 40
               zakonov, je bilo v zelo kratkem času treba veliko usklajevanja in veliko narediti, da
               bi vendarle minimalno prizadeli tiste z najnižjimi dohodki in da bi v tem kratkem
               času našli dovolj rezerv na vseh področjih.</p>
               <p>Dejstvo je, da prejšnji posegi v življenje državljank in državljanov so bili nekako v
               treh ali štirih točkah. Občinam se je vzelo nekaj povprečnine, pokojnine so se nehale
               usklajevati, zamrznile so se plače. Vse ostalo, kar pa zdaj preko teh 40 zakonov
               urejamo, pa ne vplivamo preveč na tiste, ki imajo najnižje dohodke, pa se je
               pokrivalo z najetimi krediti. To pa je tudi tisto, česar enostavno ta države več ne
               zmore.</p>
               <p>Zato bomo v Slovenski ljudski stranki zakon o uravnoteženju financ podprli. Podprli
               tudi zato, ker je to začetek priprave tudi druge zakonodaje in izhoda iz gospodarske
               krize. S tem zakonom o uravnoteženju javnih financ ne gremo iz krize, ampak to je
               predpogoj, da bomo lahko odpirali vrata podjetnikom, gospodarstvenikom, začeli s
               spremembo sistemske zakonodaje tudi na trgu delovne sile in s tem začeli dvigovati
               možnost zaposlovanja. Včeraj sem slišal en podatek da je cca 30 tisoč mladih z višjo
               in visokošolsko izobrazbo na zavodu za zaposlovanje. Kakšen potencial, koliko je
               družba v njih dala, zdaj pa se sami ne vidijo, se nimajo možnosti izkazovati in to
               nazaj vračati. Tu je bilo treba začeti in v Slovenski ljudski stranki bomo ta zakon
               tudi podprli.</p>
            </sp>
            <sp xml:id="SDZ6-Izredna-13-2012-05-11.sp208">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Državljanske liste ima besedo mag. Katarina Hočevar.</p>
            </sp>
            <sp xml:id="SDZ6-Izredna-13-2012-05-11.sp209">
               <speaker>MAG. KATARINA HOČEVAR (PS DL):</speaker>
               <p>Hvala za besedo.</p>
               <p>Denarja nam manjka, kapitala srca, pa mislim, da še ne. In tisto, kar ni v denarju,
               pride iz zavzetosti, pripadnosti in pa iz vesti. In prepričana sem, da tega našim
               državljanom ne manjka, in da bodo to razumeli tisti prebivalci, ki jim mogoče s tem
               zakonom o uravnoteženju javnih financ tudi kaj jemljemo. Če pa bi bilo tega več v
               politiki, pa bi se mogoče tudi hitreje izkopali iz krize.</p>
               <p>Zato bomo v Državljanski listi in tudi jaz osebno podprli zakon o uravnoteženju
               javnih financ.</p>
            </sp>
            <sp xml:id="SDZ6-Izredna-13-2012-05-11.sp210">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu Poslanske skupine Socialnih demokratov gospod Matevž Frangež, izvolite.</p>
               <p>Račun napačne poti javnofinančne konsolidacije vladajoča politika izstavlja srednjemu
               razredu, javnemu šolstvu, javni skrbi za najmlajše, javnemu zdravstvu, skrbi za zagon
               novega investicijskega cikal s spodbujanjem javnih investicij in z nadaljnjim
               ignoriranjem ključnih problemov slovenske družbe, to pa je predvsem visoka
               prezadolženost slovenskega gospodarstva, ki je ena izmed najvišjih v Evropi. To ne
               obeta okrevanja, kar v veliki meri potrjujejo tudi današnje ocene Evropske komisije.
               Mimogrede, Evropska komisija napoveduje, da nam grozi nadaljnje pešanje domače
               potrošnje, kar se bo seveda neposredno odrazilo v zmanjšanju gospodarske rasti, to pa
               tudi pomeni, da si v srednje in dolgoročnem obdobju ni mogoče zamisliti resnejšega
               okrevanja slovenskega gospodarstva. Toliko bolj zato, ker s tem zakonom umikamo tudi
               investicije kot nujni predpogoj za to, da zaženemo nov razvojni zagon, gospodarski
               cikel in ker z zmanjševanjem podpore znanosti in razvoju ter prestrukturiranju
               gospodarstva pravzaprav zmanjšujemo možnosti za to, da bi v doglednem času
               modernizirali slovensko gospodarstvo in mu zagotovili dostop do novih trgov in
               možnost proizvajanja produktov in storitev z višjo dodano vrednostjo. To je
               antirazvojna politika, ki obeta izgubljeno desetletje in Socialni demokrati pri tem
               ne bomo sodelovali.</p>
            </sp>
            <sp xml:id="SDZ6-Izredna-13-2012-05-11.sp211">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Pozitivna Slovenija ima besedo mag. Alenka Bratušek.</p>
            </sp>
            <sp xml:id="SDZ6-Izredna-13-2012-05-11.sp212">
               <speaker>MAG. ALENKA BRATUŠEK (PS PS):</speaker>
               <p>Najlepša hvala, gospod predsednik.</p>
               <p>Že prej sem povedala, da se cela dva mesece trudimo vam dopovedati, da je vaša pot
               napačna, in to v dobro te države. Samo varčevanje bo našo krizo še poglobilo in danes
               si lahko to preberete v poročilu Evropske unije. Na žalost smo spet imeli prav.</p>
               <p>Glede zadolževanja je bilo večkrat slišati, da se ne bomo več zadolževali. Dolg, ki
               je konec leta 2011 znašal 47 in nekaj procentov BDP, se bo v letu 2013 povišal na 58
               % bruto domačega proizvoda po napovedih te iste komisije. To je 22 % več kot konec
               leta 2011 in temu se reče, da zadolževanja ne bo več in prihodnje generacije ne bodo
               trpele.</p>
               <p>In na koncu samo še nekaj. Zakona ne bomo podprli tudi zato, ker ti ukrepi niso
               usklajeni s socialnimi partnerji. Podpisan je bil z enim delom sindikatov javnega
               sektorja stavkovni sporazum. Ne govoriti, da so ukrepi usklajeni, tako kot so bili ob
               glasovanju o interventnih ukrepih. Takrat pa so bili ukrepi usklajeni s sindikati. In
               to je bistvena, bistvena razlika in tudi eden izmed razlogov – poleg tega, da je pot
               tako ali tako napačna – , da Pozitivna Slovenija tega zakona nikakor ne more
               podpreti.</p>
            </sp>
            <sp xml:id="SDZ6-Izredna-13-2012-05-11.sp213">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Želi kdo obrazložiti glas individualno? Odpiram prijavo.</p>
               <p>Gospod Jerko Čehovin, izvolite.</p>
            </sp>
            <sp xml:id="SDZ6-Izredna-13-2012-05-11.sp214">
               <speaker>JERKO ČEHOVIN (PS PS):</speaker>
               <p>Hvala.</p>
               <p>Kot je močzaslediti iz mnenja naše poslanske skupine, tudi sam tega zakona ne bom
               podprl, kar sem napovedal že v včerajšnji razpravi.</p>
               <p>Naj obrazložim. Zakon je pravno nekonsistenten, v nekaterih določilih ustavno sporen,
               prenaša izvorne pristojnosti z zakonodajne na izvršno oblast, uvaja nedopustno
               retrogradnost ukrepov in nima časovne omejitve, po vsebini pa razdira obstoječa
               družbena razmerja, ne odpravlja nobenih strukturnih problemov v tej družbi, nima
               ukrepov za zagon gospodarstva in nasploh moram reči, da bo uveljavitev tega zakona
               finančni konsolidaciji države bolj škodovala kot koristila. Zakona zato ne bom
               podprl.</p>
            </sp>
            <sp xml:id="SDZ6-Izredna-13-2012-05-11.sp215">
               <speaker>PREDSEDNIK DR. GREGOR VIRANT:</speaker>
               <p>Gospod Samo Bevk.</p>
            </sp>
            <sp xml:id="SDZ6-Izredna-13-2012-05-11.sp216">
               <speaker>SAMO BEVK (PS SD):</speaker>
               <p>Hvala lepa, gospod predsednik za besedo. Spoštovani zbor!</p>
               <p>Kljub temu da je prišlo do soglasja z večino sindikatov, jaz tega zakona ne bom
               podprl, ker je najbolj nenavaden zakon, ki ga sprejemamo v Državnem zboru v moji
               16-letni poslanski službi. Posebej pa ga ne bom podprl tudi zaradi tega, ker je 169.
               člen tega zakona diskriminatoren in upam, da bo padel na Ustavnem sodišču, kajti
               znižuje najnižje partizanske borčevske penzije. Recimo tisti, ki ima danes penzijo
               722 evrov bo po tem zakonu imel penzijo 622 evrov, se pravi, da se znižuje borčevska
               partizanska penzija za 13,85 %, to pa je nenormalno znižanje. Tudi borci bi radi
               prispevali k temu, da se izvijemo iz te krize. To tudi ne bo začasni ukrep. Za
               marsikoga izmed borcev bo to trajni ukrep. To so ljudje, stari več kot 80 in 90 let,
               in nekorektno in nehigienično je od te koalicije, da to predlaga. Poleg tega ta zakon
               tudi znižuje standard veteranov vojne za Slovenijo leta 1991.</p>
               <p>Dovolj sta samo ta dva razloga, da ne podprem tega razloga. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp217">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Srečko Meh, izvolite.</p>
            </sp>
            <sp xml:id="SDZ6-Izredna-13-2012-05-11.sp218">
               <speaker>SREČKO MEH (PS SD):</speaker>
               <p>Najprej, gospe in gospodje, mi na nekatera vprašanja sploh nismo dobili odgovorov. Ko
               smo o vsebini govorili, o spremembi vseh 44 ali 47 zakonov, potem dejansko ne gre za
               majhne spremembe, ampak gre za strukturne spremembe. Na ta način se vnašajo izjemno
               velike strukturne spremembe v prav vsa polja in področja našega življenja.</p>
               <p>Jaz seveda mislim, da je dobro, da je bil nek dogovor s sindikati sprejet. Ta pot je
               dobra. Tako kaže tudi nadaljevati in pri tem je naša podpora ali vsaj moja podpora
               absolutno polna in velika. Ampak od tu naprej nas pa čaka še veliko dela oziroma vas
               čaka, ker do zdaj pri tem niti nismo mogli sodelovati.</p>
               <p>Kaj bodo spremenjeni zakoni še prinesli posameznim udeležencem oziroma posameznim
               uporabnikom proračuna, pravzaprav še mi ne vemo. To se bo še pokazalo. Pokazalo se bo
               tudi to, ali so spremembe teh zakonov usklajene z ustavo ali niso. In če niso, me res
               zanima, kaj se bo zgodilo. Zaradi vsega tega so izjemno pomembna vprašanja, o katerih
               so danes tukaj poslanke in poslanci že govorili. Na kakšen način bo država spodbudila
               državne investicije? Kaj bo s kohezijskimi sredstvi? Na kakšen način bomo
               zagotavljali občinam sredstva, da bodo lahko izvedle investicije, in tudi drugi
               proračunski uporabniki? Na kakšen način bomo občinam zagotavljali, da bodo lahko tudi
               normalno delale? Torej en kup zadev je, za katere ne vemo, kaj se bo zgodilo, kakšne
               bodo posledice. In te posledice so lahko hude.</p>
               <p>Takšnega zakona ne morem podpreti.</p>
            </sp>
            <sp xml:id="SDZ6-Izredna-13-2012-05-11.sp219">
               <speaker>PREDSEDNIK DR. GREGOR VIRANT:</speaker>
               <p>Gospod Bojan Starman, izvolite.</p>
            </sp>
            <sp xml:id="SDZ6-Izredna-13-2012-05-11.sp220">
               <speaker>BOJAN STARMAN (PS DL):</speaker>
               <p>Hvala za besedo.</p>
               <p>Ob teh razpravah sem se spomnil na en tekst, ki sem se ga učil pred 50 leti. Moral
               sem se ga naučiti na pamet. Dovolite, da ga povem.</p>
               <p>"Odprite!" pred rajem začuje se klic in nekdo potrka trikrat. Že s ključem za pasom
               in radostnih lic stoji Sveti Peter pred vrati. "Ja, kdo duša si božja? Zakaj želiš v
               rajsko domačijo?" "Slovenec ponižen, nebeški ključar." "Oh, rad verjamem vam to,
               predobro pač vam ne godi se. Zatorej vsak rajši ostavi zemljo in k nam gor čim prej
               preseli se."</p>
               <p>Zato bi tudi jaz s podporo temu zakonu rad pustil še nekaj in ne preveč zadolžil
               naših zanamcev, naših mladih, naših potomcev. Dajmo možnost tudi njim, da lepo
               živijo. Hvala.</p>
            </sp>
            <sp xml:id="SDZ6-Izredna-13-2012-05-11.sp221">
               <speaker>PREDSEDNIK DR. GREGOR VIRANT:</speaker>
               <p>Gospod Jožef Kavtičnik.</p>
            </sp>
            <sp xml:id="SDZ6-Izredna-13-2012-05-11.sp222">
               <speaker>JOŽEF KAVTIČNIK (PS PS):</speaker>
               <p>Hvala lepa. Morda bom, če bom imel čas, še jaz povedal kakšno pesem.</p>
               <p>Kljub temu da sem danes podprl vse amandmaje, tiste, ki so izboljševali ta zakon,
               vseeno zakon ne bo deležen moje podpore, ker ne odobravam načina, kako se je vlada
               lotila teh sprememb. Z zakonom grobo posega na številna področja, v področne zakone,
               in to brez sodelovanja stroke in zainteresirane javnosti. S tem zakonom dela nekakšne
               mini reforme na posameznih področjih, mi pa vemo, da se reforme delajo postopno,
               preudarno, premišljeno in z vključevanjem možne stroke in seveda tudi javnosti.</p>
               <p>V tem času nismo protestirali samo poslanci Pozitivne Slovenije. Videli in slišali
               smo, da so proti takšnemu načinu protestirali mladi in tudi starejši na ulici, ki se
               ne strinjajo s takšnim načinom posega v njihove pravice in v njihovo življenje. Ker
               se številnim dobrim predlogom niste bili pripravljeni prilagoditi in poslušati, ne
               morem tega zakona podpreti. Pa bi morda dejal: "Kdo zna noč temno razjasnit, ki tare
               duha! Kdo ve kragulja odgnati, ki kljuje srce od zore do mraka, od mraka do dne! Kdo
               uči izbrisat 'z spomina nekdanje dni, praznoti ubežati, ki zdanje mori! Kako bit
               hočeš poet, in ti pretežko je v prsih nosit al pekel al nebo! Stanu se svojega
               spomni, trpi brez miru!"</p>
            </sp>
            <sp xml:id="SDZ6-Izredna-13-2012-05-11.sp223">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Mag. Dejan Židan.</p>
            </sp>
            <sp xml:id="SDZ6-Izredna-13-2012-05-11.sp224">
               <speaker>MAG. DEJAN ŽIDAN (PS SD):</speaker>
               <p>Hvala, predsednik, za besedo. Spoštovane poslanke in poslanci, spoštovani ministri in
               ostali prisotni!</p>
               <p>Moram povedati, da tudi sam tega zakona ne bom podprl. Spoštujem napore, ki jih je
               pogajalska skupina vlade vsaj zadnje dni zgleda kar iskreno vlagala, da se najhujše
               napake popravijo, in nekatere so popravljene. Zato tudi pozdravljam dogovor z
               nekaterimi, ne vsemi, socialnimi partnerji. Pogovor in dogovor je prava pot. Jasno
               ste pokazali, da vas mnenje opozicije niti malo ne zanima, saj niste ničesar
               upoštevali. S tem seveda prevzemate vso odgovornost na svoja pleča, pa saj tudi zato
               vladate, kar tudi vemo. Imate pa srečo, moram povedati, da nimam nobenega namena
               ovirati vas na ta način, da bi hujskali ljudi, da naj kakšen referendum izvedejo ali
               da bi sami dajali podpise, ker je država v preveč težkem stanju, da bi si kaj takega
               lahko privoščili.</p>
               <p>V dobrobit Slovenk in Slovencev želim, da boste napake, ki jih boste zelo kmalu
               odkrili, priznali in tudi v Državnem zboru čim prej popravili. Hvala.</p>
            </sp>
            <sp xml:id="SDZ6-Izredna-13-2012-05-11.sp225">
               <speaker>PREDSEDNIK DR. GREGOR VIRANT:</speaker>
               <p>Hvala, mag. Židan. Pesniškega vložka nobenega? / smeh/</p>
               <p>Besedo ima mag. Majda Potrata za obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp226">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik.</p>
               <p>Predloga zakona ne bom podprla, za kar obstaja nekaj razlogov. Koalicija ima v
               Državnem zboru dovolj veliko večino, da bo zakon sprejet. Sodeč po izjavah
               koalicijskih poslank in poslancev vlada tudi prepričanje, da je to edina in prava pot
               izhoda iz krize, in jaz sem jih skušala v obravnavi večkrat prepričevati, da mislim
               drugače. Ta pripomba ni bila upoštevana. Mislim pa, da so jim svoje povedali tudi
               sindikati. V rokah imam sklep Predsedstva Zveze svobodnih sindikatov, ki govori samo
               o tem, da ne bodo ne spodbujali, ne vlagali zahteve za referendum, da pa tu jasno
               piše, da predlagani ukrepi Vlade Republike Slovenije, ki temeljijo zgolj na
               varčevanju, niso prava pot in da je treba sprejeti ukrepe in tako naprej. To se
               pravi, da se tudi sindikati samo z enim delom strinjajo in so podpisali, to je, da ne
               bodo spodbujali referenduma. Vse drugo pa je vprašanje prevzemanja odgovornosti
               poslank in poslancev koalicije, ali lahko stisnejo tipko "za" za zakon, za katerega
               je mogoče ugotoviti, da ne utrjuje pravne varnosti v tej državi, da so pod krinko
               varčevalnih ukrepov tudi ukrepi, ki posegajo v pridobljene pravice, da so sprejete
               rešitve, ki nimajo z varčevalnimi ukrepi nič skupnega. Še več. Denimo, uvedba
               obveznega tujega jezika v prvi razred osnovne šole je celo strošek, ne prihranek, in
               lahko bi še nekaj takšnih primerov navajala. Gre preprosto za to, da je priložnost
               odprla vrata za sprejetje tudi česa takšnega, čemur se reče razrešitev od tistih, ki
               jih koalicija ne sprejema. Hvala.</p>
            </sp>
            <sp xml:id="SDZ6-Izredna-13-2012-05-11.sp227">
               <speaker>PREDSEDNIK DR. GREGOR VIRANT:</speaker>
               <p>Gospod Roman Žveglič.</p>
            </sp>
            <sp xml:id="SDZ6-Izredna-13-2012-05-11.sp228">
               <speaker>ROMAN ŽVEGLIČ (PS SLS):</speaker>
               <p>Hvala za besedo.</p>
               <p>Najprej bi rad povedal, da je ta zakon res obsežen in marsikomu nekaj jemlje. Res je,
               da nobeni ciljni skupini pa ne jemlje vsega, čemur smo bili priča koncem lanskega
               leta, ko so se ukinile državne pokojnine in je marsikatera kmečka ženska ostala brez
               denarja, ta vsota je bila manj kot 200 evrov, in so ji vzeli vse. Takrat nisem slišal
               protestov tistih, ki danes zelo veselo protestirajo. In to me tudi žalosti. Sem pa
               vesel ob vseh teh dogajanjih nekaj, to je izjava gospoda Jožeta Colariča, nesporne
               avtoritete slovenskih menedžerjev, ki mu težko kdo kaj očita, izhajam iz tistega
               okolja, kjer je tudi veliko ljudi tam zaposlenih, ki pravi, da okolje v Sloveniji že
               dolgo ni bilo tako ugodno za naložbe, kakor je sedaj tudi s spremenjeno zakonodajo.
               In to mi tudi daje upanje, da se bo ta voz slovenskega gospodarstva obrnil navzgor,
               da ne bodo te črne napovedi, ki jih poslušam, kaj se bo zgodilo, in da bodo
               državljani, ki se jim zdaj s tem zakonom nekaj jemlje, te pravice pridobili nazaj.
               Zakon bom zato podprl. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp229">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Jože Velikonja, izvolite.</p>
            </sp>
            <sp xml:id="SDZ6-Izredna-13-2012-05-11.sp230">
               <speaker>JOŽE VELIKONJA (PS PS):</speaker>
               <p>Hvala za besedo. Spoštovani predsednik, predstavniki Vlade, kolegice in kolegi
               poslanci!</p>
               <p>V zadnjih dneh smo ničkolikokrat slišali, da je zakon o uravnoteženju javnih financ
               materija, ki je obsežna, ki je prišla v obravnavo na odbore in sejo Državnega zbora
               neusklajena, ki posega v zakonodajo z nekaj tisoč stranmi besedila. Zaradi rekordnega
               števila amandmajev in vzporednih pogajanjih s sindikati se je nepreglednost zakona
               ves čas obravnave le še povečevala. Pridružil bi se mnenju nekaterih mojih kolegov,
               da je pregled celotne vsebine zakona in razumevanja le-tega, predvsem pa njegovih
               učinkov danes praktično nemogoče. Lahko trdim, da je predvsem zaradi nestrinjanja
               poslank in poslancev pozicije do skoraj vseh predlogov amandmajev opozicije vsebina
               zakona in njegove posledice za koalicijske poslance drugotnega pomena. Očitno je v
               tem primeru pomembno le to, da je zakon sprejet takoj.</p>
               <p>Jaz se s tem ne strinjam, zato bom glasoval proti temu zakonu. Posledice, ki bodo
               nastale zaradi nekaterih členov tega zakona, bodo namreč nepopravljive.</p>
            </sp>
            <sp xml:id="SDZ6-Izredna-13-2012-05-11.sp231">
               <speaker>PREDSEDNIK DR. GREGOR VIRANT:</speaker>
               <p>Gospod Gašpar Gašpar Mišič.</p>
            </sp>
            <sp xml:id="SDZ6-Izredna-13-2012-05-11.sp232">
               <speaker>GAŠPAR GAŠPAR MIŠIČ (PS PS):</speaker>
               <p>Hvala lepa, gospod predsednik. Spoštovane, spoštovani kolegice in kolegi!</p>
               <p>Uspešna konsolidacija javnih financ je uspešna takrat, ko to potrdijo državljanke in
               državljani, ki vsak dan vsak vladni ukrep najbolj občutijo v svojem vsakdanjem
               življenju. Zakon predstavlja sestavljenko nekaj sto amandmajev, kar je zelo zanimivo,
               da nekateri trdite, da je bil zakon dobro pripravljen. Stavkovni sporazum, ki ga je
               vlada podpisala s sindikati, in to ne z vsemi, še ne pomeni, da je predlagani zakon o
               uravnoteženju javnih financ, ki posega v 45 področnih zakonov in na novo ureja
               pridobljene pravice državljank in državljanom, optimalna rešitev, do katere bi lahko
               prišli z nekoliko več posluha do vseh socialnih partnerjev. Dodatno me od podpore
               zakona odvrača dejstvo, da zakon posega tudi v ustavne pravice, ki bi jih Državni
               zbor še posebej moral spoštovati in varovati. Upam, da bomo navkljub vladnim ukrepom
               uspešno preživeli težko obdobje krize, zato bom glasoval proti.</p>
            </sp>
            <sp xml:id="SDZ6-Izredna-13-2012-05-11.sp233">
               <speaker>PREDSEDNIK DR. GREGOR VIRANT:</speaker>
               <p>Gospa Renata Brunskole.</p>
            </sp>
            <sp xml:id="SDZ6-Izredna-13-2012-05-11.sp234">
               <speaker>RENATA BRUNSKOLE (PS PS):</speaker>
               <p>Hvala lepa. Spoštovani prisotni!</p>
               <p>Nimam srca, da bi takšen zakon podprla. Gre za protiustavnost. 2. člen Ustave jasno
               govori, kaj pomeni pravna in socialna država. V paketu zakona je od normativa
               kvadrature čiščenja delavke v šoli ali vrtcu do poskusa vpeljave mini pokojninske
               reforme, čemur smo nasprotovali in tudi dosegli, da je šla vlada korak nazaj. Žal ni
               začutiti in zaznati ukrepov odprave kreditnega krča, da ne govorim o tem, da ni
               izkazanega spoštovanja po večanju rodnosti in natalitete v Sloveniji, ni izkazanega
               spoštovanja do vrednot osvoboditve in osamosvojitve, ni podpore investicijam in
               večjemu poudarku ukrepom za dvig gospodarske rasti. Še najbolj zanimivo pa je
               dejstvo, spoštovani, da gre na nek način za tiho vpeljavo možnosti povečanja DDV,
               vendar po potrditvi tega zakona danes vlada državnega zbora o tem vprašanju ne bo več
               potrebovala. Pa toliko je Pozitivna Slovenija v času volilne kampanje slišala, ker je
               bila edina, ki si je upala napovedati, da je treba zvišati DDV. Res smo takrat rekli
               samo eno odstotno točko, sedaj govorimo o dveh odstotnih točkah. Vidim, očitno greste
               za našimi koraki, spremljate, kaj je dobro in ugotovili ste, da Pozitivna Slovenija
               misli dobro.</p>
               <p>Tega zakona zato ne moremo podpreti.</p>
            </sp>
            <sp xml:id="SDZ6-Izredna-13-2012-05-11.sp235">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Želi še kdo obrazložiti glas? Odpiram prijavo.</p>
               <p>Gospa Marija Plevčak.</p>
            </sp>
            <sp xml:id="SDZ6-Izredna-13-2012-05-11.sp236">
               <speaker>MARIJA PLEVČAK (PS DeSUS):</speaker>
               <p>Hvala za besedo, gospod predsednik.</p>
               <p>Mislim, da ukrepe oziroma zakon moramo sprejeti. Sprejeti ga moramo glede na zahteve
               oziroma na potrebe, ki jih naše finance izkazujejo. Mogoče ni najbolj pravičen do
               vseh, ampak mislim, da nič ni zabetonirano in se bodo z dogovorom določene stvari
               dale popraviti, spremeniti, izboljšati oziroma narediti popravek tam, kjer bodo ti
               ukrepi najbolj boleče zarezali. Mislim, da zdaj niti točno ne vemo, koliko nas bodo
               vse te spremembe stale, in da moramo biti malo strpni in počakati, da vidimo finančne
               rezultate vsega tega, kar do sedaj še sicer nismo mogli ugotoviti. nihče še ni mogel
               povedati o tem, ne pozicija ne opozicija, koliko znese vse to skupaj. Hkrati pa bi
               rekla še nekaj. Malo bomo zavrli s tem razvoj in vlaganja, investiranje in istočasno
               mislim, da bomo ob sprejetju rebalansa in tega zakona morali našo vlado zadolžiti, da
               bo v čim krajšem roku pripravila še en program, in to je program pridobivanja
               sredstev na prihodkovni strani ter večje angažiranosti v gospodarstvu, kajti treba bo
               poskrbeti za to, da bodo vse te firme, ki so še v lasti države, dobile pravo vodstvo
               in treba bo sprejeti določene ukrepe pri nadzoru tistih podjetij, ki so sicer v času
               dvajsetih let prišla v privatne roke... / izklop mikrofona/</p>
            </sp>
            <sp xml:id="SDZ6-Izredna-13-2012-05-11.sp237">
               <speaker>PREDSEDNIK DR. GREGOR VIRANT:</speaker>
               <p>Mag. Barbara Žgajner Tavš, izvolite.</p>
            </sp>
            <sp xml:id="SDZ6-Izredna-13-2012-05-11.sp238">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa.</p>
               <p>Spoštovane kolegice in kolegi, treba je dati eno pojasnilo.</p>
               <p>V obdobju volilne kampanje je bila Pozitivna Slovenija za dvig DDV, ampak brez teh
               drastičnih varčevalnih ukrepov. To je bila alternativa. Vi ste, navkljub temu da ste
               takrat našemu predlogu nasprotovali, danes prišli z drastičnimi varčevalnimi ukrepi
               in v ta isti zakon celo zapisali, da si vlada jemlje izključno pristojnost, da bo
               sama mimo državnega zbora spreminjala stopnjo DDV. Vlada bo dvignila DDV, istočasno
               bo vlada kaznovala srednji sloj, intelektualno jedro naše države, kaznovala bo
               družine. Mimogrede, nekateri poslanci so danes govoril, da ne bi radi preveč
               zadolžili naših zanamcev. Ali so taisti vladni poslanci prišli do izračuna, kakšen je
               seštevek učinkov različnih ukrepov na istih družinah? Ti ukrepi v tem zakonu bodo
               prizadeli matere samohranilke, bodo prizadeli družine zaradi nižjih otroških
               dodatkov, zaradi sprememb plačevanja vrtcev, zaradi spremenjene štipendijske
               politike, spoštovane kolegice in kolegi. In tudi zaradi, če hočete, spremenjenega
               sistema, ki se uvaja na področju zdravstva. Takšni ukrepi, sprejeti na takšen način,
               absolutno niso ponos demokratični pravni in socialni državi, zato bom temu zakonu
               ostro nasprotovala in zato bo tudi moj glas šel proti tem zakonu.</p>
            </sp>
            <sp xml:id="SDZ6-Izredna-13-2012-05-11.sp239">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Janko Veber.</p>
            </sp>
            <sp xml:id="SDZ6-Izredna-13-2012-05-11.sp240">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Naj povem, da tudi sam ne bom podprl zakona, me pa v tem obdobju vendarle veseli, da
               so Slovenska demokratska stranka in tudi sindikati vendarle to obdobje izkoristili
               vsaj za to, da so dojeli, da referendumi niso rešitev, ampak povzročajo več težav kot
               pa možnosti za konsolidacijo gospodarstva in za razvoj države. To je res neko
               pomembno dejanje, ki se je očitno dogovorilo in spoznalo v temu obdobju. Če bi to
               bilo domače razmišljanje že v prejšnjih treh letih, bi danes imeli bistveno manjše
               potrebe po tako drastičnem posegu v javno porabo. In trdim, pa ne samo jaz, ampak
               tudi številni poznavalci, da tako drastično zmanjšanje javne porabe samo v enem letu
               pomeni tudi zadušitev gospodarstva. In če zadušimo gospodarstvo, pomeni, da potem
               tudi ni za pričakovati, da smo naredili tisto, kar je treba, da začnemo obvladovati
               posledice gospodarske in finančne krize. In ne nazadnje, tudi v prejšnjem mandatu, če
               ne bi bilo referenduma o pokojninskem zakonu, bi kmečke pokojnine bile še vedno v
               veljavi – in prejšnji državni zbor jih je uzakonil – in danes tudi s tem področjem ne
               bi bilo težav. Ker pa ta zakon ni bil uveljavljen, so tudi na tem področju večje
               težave, kot bi sicer bile.</p>
               <p>Ker bo ta zakon resnično poglobil in naredil zelo velike težave še marsikomu, kot sem
               povedal, tega zakona ne bom podprl. Hvala.</p>
            </sp>
            <sp xml:id="SDZ6-Izredna-13-2012-05-11.sp241">
               <speaker>PREDSEDNIK DR. GREGOR VIRANT:</speaker>
               <p>Gospod Mirko Brulc.</p>
            </sp>
            <sp xml:id="SDZ6-Izredna-13-2012-05-11.sp242">
               <speaker>MIRKO BRULC (PS SD):</speaker>
               <p>Tako je. Tega zakona ne morem podpreti, ker to je vaš zakon. Vi ste se narinili na
               oblast in odgovarjate za te zakone, ki jih bomo sprejeli. Tako je. In jaz sem vesel
               danes, da prvič slišim, da tuji investitorji čakajo, ker je ta zakon zdaj sprejet.
               Stojijo na meji. Za Primorje stoji en Američan očitno, kar drli bodo k nam. In ta
               zakon nič ne prispeva k novim investicijam, vi ste posegli na tisto populacijo, na
               katero ne bi smeli: bolne, otroke, ostarele in tako dalje. Zato, veste, kaj bo vaša
               himna? Ne kakšna Shakespearjeva ali pa težka pesem, ampak tista Tonček je prišel,
               torbico nosil, za reveže hrane je prosil.</p>
               <p>Ne bom podprl tega zakona.</p>
            </sp>
            <sp xml:id="SDZ6-Izredna-13-2012-05-11.sp243">
               <speaker>PREDSEDNIK DR. GREGOR VIRANT:</speaker>
               <p>Gospod Darko Jazbec, izvolite.</p>
            </sp>
            <sp xml:id="SDZ6-Izredna-13-2012-05-11.sp244">
               <speaker>DARKO JAZBEC (PS PS):</speaker>
               <p>Hvala za besedo.</p>
               <p>Tega zakona seveda ne morem podpreti iz enega samega razloga, ker mislim, da tako jaz
               kot vsi ostali kolegice in kolegi ne vemo danes, kaj sprejemamo. Dejansko ne vemo.
               Vemo, da gre za zakon o uravnoteženje javnih financ, ne vemo pa, kaj bo posledica
               oziroma kakšna je vsebina zadaj. Jaz komaj področju zdravstva sledim, pa ga skozi ta
               dva dneva ne obvladam. Tukaj so dosti večje posledice od varčevalnih ukrepov. Mislim,
               da če bi vsi vedeli, kaj lahko ta zakona prinese, bi vsi glasovali proti, razen
               mogoče Nova Slovenija, ker se bo vloga verske skupnosti verjetno okrepila, ker bodo
               ljudje rabili mnogo tolažbe. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp245">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Prehajamo na odločanje o predlogu zakona.</p>
               <p>Glasujemo. Navzočih je 80 poslank in poslancev. Za je glasovalo 49, proti 31.</p>
               <p><stage>(Za je glasovalo 49.)</stage> <stage>(Proti 31.)</stage></p>
               <p>Ugotavljam, da je zakon sprejet.</p>
               <p>Sedaj moramo zaključiti še zakonodajna postopka za dva predloga zakonov, ki sta bila
               obravnavana hkrati z zakonom o uravnoteženju javnih financ po tretjem odstavku 117.
               člena Poslovnika po sistemu tako imenovanega hibrida. Odbor za finance in monetarno
               politiko predlaga Državnemu zboru, da sprejme naslednji sklep: Predlog zakona o
               spremembah in dopolnitvah Zakona o policiji, ki ga je Državnemu zboru v obravnavo
               predložila skupina poslank in poslancev s prvopodpisanim gospodom Petrov Vilfanom, ni
               primeren za nadaljnjo obravnavo.</p>
               <p>Glasujemo. Navzočih je 80 poslank in poslancev. Za je glasovalo 48, proti 32.</p>
               <p><stage>(Za je glasovalo 48.)</stage> <stage>(Proti 32.)</stage></p>
               <p>Ugotavljam, da je sklep sprejet.</p>
               <p>Odbor za finance in monetarno politiko predlaga Državnemu zboru, da sprejme naslednji
               sklep: Predlog zakona o spremembah in dopolnitvah Zakona o dohodnini, ki ga je
               Državnemu zboru v obravnavo predložila skupina poslancev s prvopodpisanim Jankom
               Vebrom, ni primeren za nadaljnjo obravnavo.</p>
               <p>Gospod Frangež v imenu poslanske skupine?</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp246">
               <speaker>MATEVŽ FRANGEŽ (PS SD):</speaker>
               <p>Želim opozoriti na to, da je bilo v tem postopku kršeno nekaj pravic poslank in
               poslancev.</p>
               <p>Skupina podpisnikov tega zakona je predlagala Državnemu zboru splošno razpravo, kar
               je njena poslovniška pravica. Na podlagi poslovnika se na podlagi te zahteve mora
               opraviti splošna razprava. Ker se je koalicija odločila za oblikovanje hibrida, ta je
               na koncu pripeljal do zadovoljivih rezultatov, je vendarle mogoče ugotoviti, da smo
               bili za del tega postopka v celotni razpravi prikrajšani. Ni mogoče zlorabljati
               poslovnika Državnega zbora tako, da zakone, ki so vodeni in vloženi v ta državni zbor
               po različnih postopkih, preprosto po volji večine v tem državnem zboru združimo v en
               zakon.</p>
               <p>Ker še vedno ocenjujemo, da je naš zakon primeren za obravnavo, bomo seveda
               simbolično glasovali proti takemu sklepu tudi iz znaka protesta proti veliko
               domišljije, ki je botrovala združevanju treh zakonov v hibrid.</p>
            </sp>
            <sp xml:id="SDZ6-Izredna-13-2012-05-11.sp247">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Opozoril bi samo na to, da je bil v obeh primerih v celoti spoštovan poslovnik, in
               sicer 117. člen Poslovnika, ki pravi, da se v primeru, ko sta v proceduro vložena dva
               zakona, ki urejata enako družbeno razmerje, lahko opravi obravnava na isti seji v
               okviru iste točke dnevnega reda o obeh zakonih po določbah tega poslovnika o nujnem
               postopku za sprejetje zakona. V obeh primerih je bil ta pogoj izpolnjen. Ravnali smo
               tudi v skladu z dosedanjo parlamentarno prakso, in to tudi v primeru zakona o
               policiji, kjer smo imeli sicer dileme, ker gre sicer za isti zakon v obeh primerih,
               vendar ne za obravnavo istega vprašanja, smo ravnali v skladu z dosednjo
               parlamentarno prakso. Če bo kdaj sprejet drugačen dogovor, bomo ravnali drugače. Tako
               da lahko v tem primeru zakona o policiji isti predlagatelj ponovno vloži predlog
               zakona in ga pošlje v obravnavo. Dajem sklep na glasovanje.</p>
               <p>Glasujemo. Prekinjam glasovanje. Še obrazložitev glasu?</p>
               <p>Gospod Gašpar Gašpar Mišič, izvolite.</p>
            </sp>
            <sp xml:id="SDZ6-Izredna-13-2012-05-11.sp248">
               <speaker>GAŠPAR GAŠPAR MIŠIČ (PS PS):</speaker>
               <p>Hvala lepa, gospod predsednik.</p>
               <p>Ravno zaradi takšne in drugačne parlamentarne prakse, kot se uvaja sedaj in se je
               uvajala tudi v preteklosti – ja, obrazložitev mojega glasu – mi je nek gospod rekel:
               "Gospod Gašpar, več so vredne smeti, ki jih odpeljejo iz parlamenta, kot ste vredni
               poslanke in poslanci." Lepo vas prosim, gospod predsednik, da prenehate s takšno
               parlamentarno praksi, ki dobesedno ruši ugled tega hrama demokracije. Zato glas proti
               takšnim neprimernim, nečednim postopkom, ki dejansko močno vplivajo na slab ugled
               Državnega zbora.</p>
            </sp>
            <sp xml:id="SDZ6-Izredna-13-2012-05-11.sp249">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Pojasnjujem še enkrat, da se tako imenovani sistem hibrida uporablja na podlagi 117.
               člena Poslovnika in da smo v primeru obeh zakonov, zakona o dohodnini in zakona o
               policiji, ravnali popolnoma v skladu z dosedanjo parlamentarno prakso. Vedno se
               držimo tega, da ravnamo v skladu z dosedanjo parlamentarno prakso, razen če je
               soglasen dogovor vodij poslanskih skupin drugačen.</p>
               <p>Prehajamo na glasovanje o predlogu sklepa.</p>
               <p>Glasujemo. Navzočih je 80 poslank in poslancev, za je glasovalo 49, proti 31.</p>
               <p><stage>(Za je glasovalo 49.)</stage> <stage>(Proti 31.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga odloka o letnem načrtu ravnanja s stvarnim premoženjem
                  države za leto 2012.</title>
               </p>
               <p>Ker k predlogu odloka matično delovno telo ni sprejelo nobenega amandmaja, amandmajev
               na seji Državnega zbora ni bilo mogoče vlagati. Prehajamo na odločanje o predlogu
               odloka.</p>
               <p>Glasujemo. Navzočih je 71 poslank in poslancev, za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da ja odlok sprejet.</p>
               <p>S tem zaključujem to točko dnevnega reda. <title>Prehajamo na prekinjeno 5. točko
                  dnevnega reda, pod a je obravnava Predloga odloka o načrtu ravnanja s stvarnim
                  premoženjem Državnega sveta Republike Slovenije za leto 2012.</title>
               </p>
               <p>Ker k predlogu odloka matično delovno telo ni sprejelo nobenega amandmaja, amandmajev
               na seji zbora ni bilo mogoče vlagati. Prehajamo na odločanje o predlogu odloka.</p>
               <p>Glasujemo. Navzočih je 66 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je odlok sprejet. <title>Sledi obravnava pod b, to je Predlog odloka o
                  načrtu ravnanja s stvarnim premoženjem Ustavnega sodišča za leto 2012.</title>
               </p>
               <p>Tudi tukaj amandmajev ni bilo mogoče vlagati. Prehajamo na glasovanje.</p>
               <p>Glasujemo. Navzočih je 69 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je odlok sprejet. <title>Sledi obravnava pod c, to je Predlog odloka o
                  načrtu ravnanja s stvarnim premoženjem Državnega zbora Republike Slovenije za leto
                  2012</title>
               </p>
               <p>Tudi tukaj ni bilo mogoče vlagati amandmajev. Prehajamo na odločanje o predlogu
               odloka.</p>
               <p>Glasujemo. Navzočih je 67 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je odlok sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 2. točko
                  dnevnega reda, to je z obravnavo Predloga rebalansa proračuna Republike Slovenije
                  za leto 2012.</title>
               </p>
               <p>Prehajamo na odločanje o splošnem delu Predloga rebalansa proračuna.</p>
               <p>Obrazložitev glasu. Najprej v imenu poslanske skupine. Prosim, če se prijavite.</p>
               <p>Gospod Franc Pukšič v imenu Poslanske skupine Slovenske ljudske stranke,
               izvolite.</p>
            </sp>
            <sp xml:id="SDZ6-Izredna-13-2012-05-11.sp250">
               <speaker>FRANC PUKŠIČ (PS SLS):</speaker>
               <p>Hvala lepa. Kolegice in kolegi!</p>
               <p>Zakaj sprejemamo danes rebalans Republike Slovenije, sredi maja, za letošnje leto
               2012? Zaradi enostavno preprostega razloga, ker je prejšnja oblast vodila napačno
               politiko zadolževanja, ne gospodarske rasti. Vsi vemo, da takšen proračun, kot ga
               imamo, enostavno ni realen. Veliko vas je govorilo, da želimo, da hočemo privarčevati
               800 milijonov evrov s tem rebalansom. Ni res. S tem rebalansom se bomo manj zadolžili
               za 800 milijonov evrov. Nič ne bomo privarčevali. Še vedno pa se bomo zadolžili za
               eno milijardo. Ampak zadolžitev te milijarde je zato, ker ste vi v zadnjih treh letih
               zapravili toliko, da bomo iz te milijarde dali 700 milijonov za obresti. To je razlog
               za sprejemanje tega rebalansa. Opozicija je sicer veliko govorila o spremembah
               rebalansa, vendar nič ni ponudila drugega kot dvig davkov, obremenitev gospodarstva
               in državljanov. V Slovenski ljudski stranki bomo ta rebalans podprli, ker se z
               dodatnimi davki ne moremo in ne bi strinjali. Rebalans je enostavno treba podpreti
               tudi zato, da bomo končno lahko ustvarjali konkurenčno poslovno okolje, hkrati pa
               imeli urejene javne finance. Vendar žal še ne danes, ampak čez nekaj let. Tako bo to
               enostavno težko.</p>
               <p>In za konec, prepričan sem, če bi bila kakršnakoli druga pot, kot ste jo predlagali v
               opoziciji, v SD in Pozitivni Sloveniji, potem zagotovo lansko leto ne bi imeli
               predčasnih volitev. Verjamem pa, da v tej državi za sprejetje tega rebalansa
               pozitivno mislijo tako gospodarstvo, sindikati, koalicija in tudi javni sektor. Žal
               pa ne Lista Zorana Jankovića.</p>
            </sp>
            <sp xml:id="SDZ6-Izredna-13-2012-05-11.sp251">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Socialnih demokratov ima besedo gospod Janko Veber.</p>
            </sp>
            <sp xml:id="SDZ6-Izredna-13-2012-05-11.sp252">
               <speaker>JANKO VEBER (PS SD):</speaker>
               <p>Hvala za besedo.</p>
               <p>V Poslanski skupini Socialnih demokratov rebalansa za leto 2012 ne bomo podprli,
               kajti gre za rebalans, ki bo pomenil izgubljeno desetletje za okrevanje slovenskega
               gospodarstva. Tako drastično znižanje javne porabe, za 800 milijonov evrov v enem
               letu pomeni, da bomo zmanjšali bruto državni produkt za 1,6 % in zaradi tega se bo
               tudi gospodarska rast zmanjšala za 0,8 % bruto družbenega produkta. Posledica tega bo
               brezposelnost, ki se bo povečala za 0,48 % ali 4 tisoč 800 ljudi bo ostalo brez
               zaposlitve zaradi sprejetja rebalansa za leto 2012.</p>
            </sp>
            <sp xml:id="SDZ6-Izredna-13-2012-05-11.sp253">
               <speaker>PREDSEDNIK DR. GREGOR VIRANT:</speaker>
               <p>Prosim, če ste lahko pozorni.</p>
            </sp>
            <sp xml:id="SDZ6-Izredna-13-2012-05-11.sp254">
               <speaker>JANKO VEBER (PS SD):</speaker>
               <p>Torej 4 tisoč 800 ljudi bo ostalo brez zaposlitve, ker gospodarstvo enostavno ne bo
               moglo dosegati tiste rasti kot bi sicer, če ta poseg v javno porabo ne bil tako
               drastičen, kot je zapisan v rebalansu za leto 2012. In da gre resnično za izgubljeno
               desetletje za gospodarstvo, kaže tudi dejstvo, da se drastično zmanjšujejo sredstva
               za vlaganje v razvoj. Socialni demokrati se ne moremo strinjati s takšnim načinom
               reševanja krize v Sloveniji. Naše stališče je bilo vedno, da je treba spodbujati
               gospodarsko rast, in to smo tudi počeli, in da je treba tudi zmanjševati javno porabo
               ter tudi zagotavljati dodatne vire. Vsi ti ukrepi so bili v prejšnjem mandatu tudi
               pripravljeni. Eden od pomembnih posegov je zagotovo bila tudi pokojninska reformna.
               Če bi ta bila sprejeta, bi seveda v državnem proračunu imeli vsaj 300 tisoč evrov več
               prostih sredstev, kot pa jih je bilo na razpolago, ko ta reforma ni bila
               sprejeta.</p>
               <p>In tudi v letu 2012 bi bil naš predlog, da se zamrznejo tako plače v javnem sektorju
               kot tudi pokojnine. Naš predlog bi bil, da se bistveno bolj obdavči premoženje in
               bogatejši in s tem bi zagotovo lahko dobili denar tudi za subvencioniranje razvoja v
               gospodarstvo, kajti s tem, ko ste znižali prihodke v temu proračunu zaradi zmanjšanja
               davka od dohodka pravnih oseb za vlaganje v razvoj, ste pomagali samo nekaterim
               podjetjem, vendar to znižanje bo za 266 milijonov evrov. Kaj pa bo s tistimi
               podjetji, ki sama ne bodo mogla reševati svoje prezadolženosti? Ta bodo propadla.</p>
               <p>Zato je ta rebalans zgrešen in ga ne bomo podprli.</p>
            </sp>
            <sp xml:id="SDZ6-Izredna-13-2012-05-11.sp255">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Slovenske demokratske stranke ima besedo mag. Andrej
               Šircelj.</p>
            </sp>
            <sp xml:id="SDZ6-Izredna-13-2012-05-11.sp256">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa.</p>
               <p>Vsekakor bomo v Slovenski demokratski stranki podprli ta rebalans proračuna. Prvič
               zaradi tega, ker se sedanji proračun dejansko ne da uresničevati. Bil je postavljen
               na nerealnih osnovah zaradi tega enostavno ni izvedljiv. Drugo, kar je izredno
               pomembno in je predvsem vsebinsko, je, da ta rebalans proračuna temelji na realnejših
               osnovah. Temelji na tem, da ni možno porabiti nečesa, kar ni ustvarjenega, samo
               tisto, kar v državi ustvarimo, tisto lahko porabimo. To je podobno kot transakcijski
               račun posameznika ali družine, ki ve, da lahko toliko porabi, kolikor zasluži. Če je
               poraba večja, potem gre za zadolževanje, prekomerno zadolževanje, ko dolgove
               poravnavaš z dolgovi, pa pomeni navadno propad, propad posameznika, propad družine
               ali propad lahko tudi države, vendar ne na isti način.</p>
               <p>Zato je pomembno, da začnemo graditi razvoj v državi na realnih osnovah, na tistem,
               kar dejansko dosegamo. Slovenci in Slovenke smo dovolj pametni, smo delavni, da nam
               bo vsekakor to uspelo. Mislim tudi, da ta proračun ne prinaša ne velikih zmagovalcev
               in ne velikih poražencev. Dejansko ne pomeni nikakršne, če želite, finančne
               revolucije na fiskalnem področju, pomeni le spremembe oziroma evolucijo zmanjšanja
               izdatkov, in sicer izdatkov v smeri, da bodo izdatki realnejši in da bodo temeljili
               na tistem, kar je dejansko ustvarjeno. To ni samo finančni dokument, to je tudi
               dokument, ki temelji na vsebinsko drugačnih osnovah in te osnove nam bodo zagotovile
               nadaljnji razvoj v državi.</p>
            </sp>
            <sp xml:id="SDZ6-Izredna-13-2012-05-11.sp257">
               <speaker>PREDSEDNIK DR. GREGOR VIRANT:</speaker>
               <p>V imenu Poslanske skupine Pozitivna Slovenija ima besedo mag. Alenka Bratušek.</p>
            </sp>
            <sp xml:id="SDZ6-Izredna-13-2012-05-11.sp258">
               <speaker>MAG. ALENKA BRATUŠEK (PS PS):</speaker>
               <p>Najlepša hvala, gospod predsednik.</p>
               <p>Mogoče bi zdaj bilo na mestu vprašanje, ali je ta rebalans usklajen z zakonodajo, ki
               velja in ki bo po uveljavitvi zakona o uravnoteženju veljala. Mislim, da boste kot
               pravnik imeli zelo težko nalogo, da mi odgovorite, ker bi morali reči ne in potem
               veste, kaj sledi.</p>
               <p>Ta rebalans je res unikum, bi rekel moj kolega tamle na levi. Kaj takšnega se v
               Državnem zboru še ni sprejemalo. Sprejemali boste rebalans, ki ima dvestomilijonsko
               luknjo na odhodkovni strani. Dvestomilijonsko luknjo! In to boste danes potrdili na
               boljših in realnejših temeljih, lahko se strinjam, ustvarja pa ta rebalans bistveno
               slabše pogoje za naprej.</p>
               <p>Prepričana sem, da bomo letos pred nas dobili še en rebalans, pred tem pa absolutno
               še ustavitev izvrševanja proračuna. Samo vprašanje časa je. Veliko odgovornost
               sprejemate s tem nase, še enkrat poudarjam, da uvajate parlamentarno prakso, ki glede
               na to, da je to zdaj najbolj pomembno, bo veljala za vse naprej. Bi pa res želela, da
               ne razlagate več, da je zadolževanja konec. 58,1 % BDP bo Slovenija zadolžena konec
               leta 2013. To pa res samo še malo manjka do 60 % in obresti bodo očitno še višje in
               še bolj bodo zajedale v ostalo porabo. Absolutno takega rebalansa z dvestomilijonsko
               luknjo, tako nerealnega, ne moremo podpreti.</p>
               <p>Prav bi bilo, če ste se že odločili, da danes sprejmete zakon o uravnoteženju javnih
               financ, ta rebalans vzamete iz procedure, v roku 14 dni naredite novega, ki bo imel
               podlago v vseh zakonih, ta je nima, in potem obravnavamo ta rebalans, ki bi bil
               mogoče manj slab, kot je ta.</p>
            </sp>
            <sp xml:id="SDZ6-Izredna-13-2012-05-11.sp259">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Preden se odločite, ali boste individualno obrazlagali glas, naj vas opozorim, da
               bomo sedaj glasovali šele o splošnem delu predloga proračuna, potem nas čaka še
               posebni del, se pravi vsi amandmaji, in na koncu še glasovanje o celotnem proračunu,
               tako da si lahko razporedite obrazložitev, da boste na koncu pri tistem zadnjem
               glasovanju. Je v redu tako?</p>
               <p>Predlagam, da preidemo na odločanje o splošnem delu predloga rebalansa proračuna.</p>
               <p>Glasujemo. Navzočih je 75 poslank in poslancev, za je glasovalo 49, proti 26.</p>
               <p><stage>(Za je glasovalo 49.)</stage> <stage>(Proti 26.)</stage></p>
               <p>Ugotavljam, da je splošni del predloga rebalansa proračuna za leto 2012 sprejet.</p>
               <p>Prehajamo na odločanje o posebnem delu predloga rebalansa. Odločali bomo o vloženih
               amandmajih. Odločanje o vloženih amandmajih bomo opravili na podlagi pregleda
               vloženih amandmajev z dne 10. 5. 2012. Prejeli ste tudi spremembo amandmajev k
               Predlogu rebalansa proračuna za leto 2012, in to tudi 10. 5. 2012.</p>
               <p>Glasovali bomo o amandmajih po posameznih proračunskih uporabnikih in znotraj tega po
               podprogramih.Prvi amandma. Uporabnik Generalni sekretariat Vlade, podprogram –
               Dejavnost političnih inštitucij. Predlagatelj amandmaja so vse poslanske skupine
               koalicije.</p>
               <p>Glasujemo. Navzočih je 74 poslank in poslancev, za je glasovalo 73, proti 1.</p>
               <p><stage>(Za je glasovalo 73.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Naslednji amandma. Uporabnik Ministrstvo za gospodarski razvoj in tehnologijo,
               podprogram - Podpora prestrukturiranju nefinančnih družb. Predlagatelj je Poslanska
               skupina Pozitivna Slovenija.</p>
               <p>Glasujemo. Navzočih je 75 poslank in poslancev, za je glasovalo 26, proti 49.</p>
               <p><stage>(Za je glasovalo 26.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Uporabnik Ministrstvo za gospodarski razvoj in tehnologijo,
               podprogram – Spodbujanje tujih investicij in odprtosti gospodarstva. Predlagatelj je
               Poslanska skupina Pozitivna Slovenija.</p>
               <p>Glasujemo. Navzočih je 75 poslank in poslancev, za je glasovalo 26, proti 49.</p>
               <p><stage>(Za je glasovalo 26.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Uporabnik Ministrstvo za gospodarski razvoj in tehnologijo,
               podprogram – Podpora tehnološkim razvojnim projektom. Predlagatelj je Poslanska
               skupina Pozitivna Slovenija.</p>
               <p>Glasujemo. Navzočih je 79 poslank in poslancev, za je glasovalo 29 proti 49.</p>
               <p><stage>(Za je glasovalo 29)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Uporabnik Ministrstvo za gospodarski razvoj in tehnologijo,
               podprogram – Podpora prestrukturiranju nefinančnih družb. Predlagatelja sta mag.
               Barbara Žgajner Tavš in gospod Jože Velikonja.</p>
               <p>Najprej proceduralno gospod Tanko.</p>
            </sp>
            <sp xml:id="SDZ6-Izredna-13-2012-05-11.sp260">
               <speaker>JOŽE TANKO (PS SDS):</speaker>
               <p>Hvala lepa.</p>
               <p>V opomniku, ki ga imamo, piše, da ta amandma ni vložen v skladu s Poslovnikom
               Državnega zbora.</p>
            </sp>
            <sp xml:id="SDZ6-Izredna-13-2012-05-11.sp261">
               <speaker>PREDSEDNIK DR. GREGOR VIRANT:</speaker>
               <p>Po mojih podatkih je vložen v skladu s Poslovnikom Državnega zbora. Gospod Jože
               Velikonja, obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp262">
               <speaker>JOŽE VELIKONJA (PS PS):</speaker>
               <p>Hvala za besedo.</p>
               <p>Rebalans proračuna za leto 2012 predvideva krčenje sredstev zapiranja Rudnika
               Trbovlje-Hrastnik za kar 50 %. To onemogoča izvedbo programa zapiranja in doseganja
               zastavljenih ciljev. Kljub napotku, da se naj v tem letu izvedejo le najnujnejša
               dela, lahko trdimo, da se nam s takšno odločitvijo ciljno leto do končnega zaprtja
               rudnika oddaljuje. Prav tako se postavlja vprašanje kadrovskega prestrukturiranja
               zaposlenih, saj se bo ob prenehanju proizvodnje konec letošnjega leta poleg povečanja
               tveganj in potencialne ekološke nevarnosti zaradi opuščenih rudarskih del pojavila še
               dodatna socialna katastrofa v okolju, ki je že sedaj statistično nad povprečnimi
               negativnimi kazalci. V Pozitivni Sloveniji smo zato pripravili amandma k rebalansu,
               ki bi situacijo omilil in omogočil nadaljevanje zapiranja rudnika brez škodljivih
               posledic. Predlagamo namreč znižanje proračunske postavke za 33 % namesto za 50 %.
               Zato apeliram na vse poslance, da predlagani amandma sprejmete. Hvala.</p>
            </sp>
            <sp xml:id="SDZ6-Izredna-13-2012-05-11.sp263">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Naj samo povem, da je bil ta amandma zaradi uskladitve s poslovnikom spremenjen 9. 5.
               2012.</p>
               <p>Mag. Barbara Žgajner Tavš, obrazložitev glasu, izvolite.</p>
            </sp>
            <sp xml:id="SDZ6-Izredna-13-2012-05-11.sp264">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa.</p>
               <p>Jaz bi predhodni obrazložitvi dodala le še tisto, kar je po moji oceni pomembno še
               enkrat izpostaviti. Dejstvo je, da se finančna sredstva navkljub predhodnemu
               zniževanju za zapiranje rudnika Trbovlje-Hrastnik dodatno zmanjšujejo, in to tudi na
               račun reševanja ekonomsko-socialne situacije znotraj prestrukturiranja, če hočete. To
               pa, jaz verjamem, da se zavedate, da pomeni v regiji oziroma v kraju, ki ima že danes
               16 % brezposelnost, lahko novo ekonomsko-socialno bombo. Jaz upam in verjamem, da si
               vlada, ki je lastnik družbe RTH, tega ne more in ne sme privoščiti. Poleg tega bi
               rada opozorila še na eno zadevo, program zapiranja Rudnika Trbovlje-Hrastnik je bil
               potrjen tudi v Bruslju. Ne vem, kaj bo Evropa rekla na to vladno početje. Še enkrat,
               prosim vas, da daste podporo temu amandmaju, ki vrača finančna sredstva za tisti
               nujni del, to je prestrukturiranje na področju sociale oziroma kadrovskega reševanja
               problemov, in tisto, kar je ravno tako pomembno in potrebno, sanacija od rudarjenja
               poškodovanih površin. Kot rečeno, prosim za podporo temu amandmaju. Hvala.</p>
            </sp>
            <sp xml:id="SDZ6-Izredna-13-2012-05-11.sp265">
               <speaker>PREDSEDNIK DR. GREGOR VIRANT:</speaker>
               <p>Glasovali bomo o amandmaju. Uporabnik Ministrstvo za gospodarski razvoj in
               tehnologijo, podprogram – Podpora prestrukturiranju nefinančnih družb.</p>
               <p>Glasujemo. Navzočih je 78 poslank in poslancev, za je glasovalo 31, proti 46.</p>
               <p><stage>(Za je glasovalo 31.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Uporabnik Urad Republike Slovenije za intelektualno lastnino,
               podprogram – Poslovno okolje za podjetništvo in konkurenčnost. Predlagatelj je
               Poslanska skupina Pozitivne Slovenije.</p>
               <p>Glasujemo. Navzočih je 80 poslank in poslancev, za je glasovalo 31, proti 49.</p>
               <p><stage>(Za je glasovalo 31.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma, uporabnik Ministrstvo za kmetijstvo in okolje, podprogram – Ukrepi
               za stabilizacijo trga. Predlagatelj so poslanske skupine koalicije.</p>
               <p>Glasujemo. Navzočih je 70 poslank in poslancev, za je glasovalo 54, proti 5.</p>
               <p><stage>(Za je glasovalo 54.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Naslednji amandma. Uporabnik Veterinarska uprava Republike Slovenije, podprogram –
               Varna hrana in veterinarstvo. Predlagatelj so poslanske skupine koalicije.</p>
               <p>Glasujemo. Navzočih je 70 poslank in poslancev, za je glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Naslednji amandma. Uporabnik Ministrstvo za infrastrukturo in prostor, podprogram –
               Promet in prometna infrastruktura. Predlagatelj je Poslanska skupina Pozitivne
               Slovenije.</p>
               <p>Glasujemo. Navzočih je 79 poslank in poslancev, za je glasovalo 29, proti 49.</p>
               <p><stage>(Za je glasovalo 29.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Uporabnik Ministrstvo za delo, družino in socialne zadeve,
               podprogram – Prejemki in pravice brezposelnih oseb. Predlagatelj so poslanske skupine
               koalicije. Amandma je bil vložen 7. 5. 2012 in 10. 5. 2012 je bila vložena
               sprememba.</p>
               <p>Obrazložitev glasu gospod Matevž Frangež.</p>
            </sp>
            <sp xml:id="SDZ6-Izredna-13-2012-05-11.sp266">
               <speaker>MATEVŽ FRANGEŽ (PS SD):</speaker>
               <p>Želim samo spomniti koalicijo, da je to amandma, s katerim ste skušali narediti mini
               pokojninsko reformo. Glede na to, da ste predlagatelji, da vas ne bo zavedlo, ta
               amandma je treba popraviti in glasovati proti. To je dobronamerno, v interesu
               usklajenosti.</p>
            </sp>
            <sp xml:id="SDZ6-Izredna-13-2012-05-11.sp267">
               <speaker>PREDSEDNIK DR. GREGOR VIRANT:</speaker>
               <p>Še enkrat, glasovali bomo o amandmaju k posebnemu delu proračuna. Uporabnik
               Ministrstvo za delo, družino in socialne zadeve, podprogram – Prejemki in pravice
               brezposelnih oseb.</p>
               <p>Glasujemo. Navzočih je 74 poslank in poslancev, za je glasovalo 50, proti 13.</p>
               <p><stage>(Za je glasovalo 50.)</stage> <stage>(Proti 13.)</stage></p>
               <p>Ugotavljam, da je amandma sprejet.</p>
               <p>Naslednji amandma. Uporabnik Ministrstvo za delo, družino in socialne zadeve,
               podprogram – Socialne pomoči, varstveni dodatki in drugi transferji za zagotavljanje
               socialne varnosti. Predlagatelj je Poslanska skupina Pozitivne Slovenije.</p>
               <p>Glasujemo. Navzočih je 79 poslank in poslancev, za je glasovalo 30, proti 49.</p>
               <p><stage>(Za je glasovalo 30.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Uporabnik Ministrstvo za delo, družino in socialne zadeve,
               podprogram – Socialnovarstvene storitve. Predlagatelj je Poslanska skupina Pozitivne
               Slovenije.</p>
               <p>Glasujemo. Navzočih je 79 poslank in poslancev, za 30, proti 49.</p>
               <p><stage>(Za je glasovalo 30.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Uporabnik Ministrstvo za delo, družino in socialne zadeve,
               podprogram – Družinski prejemki in starševska nadomestila. Predlagatelj so poslanske
               skupine koalicije. Amandma vložen 7. 5., spremenjen 10. 5.</p>
               <p>Glasujemo. Navzočih je 74 poslank in poslancev, za 51, proti 1.</p>
               <p><stage>(Za je glasovalo 51.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Naslednji amandma. Uporabnik Ministrstvo za delo, družino in socialne zadeve,
               podprogram – Družinski prejemki in starševska nadomestila. Predlagatelj je Poslanska
               skupina Pozitivne Slovenije. Glasujemo. Navzočih je 79 poslank in poslancev, za 30,
               proti 49.</p>
               <p><stage>(Za je glasovalo 30.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Ministrstvo za delo, družino in socialne zadeve, podprogram –
               Varstvo otrok in družine. Predlagatelj je poslanska skupina Pozitivne Slovenije.</p>
               <p>Glasujemo. Navzočih je 80 poslank in poslancev, za 31, proti 49.</p>
               <p><stage>(Za je glasovalo 31.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Ministrstvo za delo, družino in socialne zadeve, podprogram –
               Bolniška nadomestila in drugi transferi obolelim. Predlagatelj je Poslanska skupina
               Pozitivna Slovenija. Glasujemo. Navzočih je 80 poslank in poslancev, za 30, proti
               50.</p>
               <p><stage>(Za je glasovalo 30.)</stage> <stage>(Proti 50.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Uporabnik Ministrstvo za izobraževanje, znanost, kulturo in šport,
               podprogram – Visokošolsko izobraževanje. Predlagatelja sta Poslanska skupina
               Pozitivne Slovenije in Poslanska skupina Socialnih demokratov.</p>
               <p>Obrazložitev glasu. Gospod Jožef Kavtičnik, potem mag. Majda Potrata v imenu
               poslanske skupine.</p>
               <p>Prosim.</p>
            </sp>
            <sp xml:id="SDZ6-Izredna-13-2012-05-11.sp268">
               <speaker>JOŽEF KAVTIČNIK (PS PS):</speaker>
               <p>Hvala lepa. Spoštovani!</p>
               <p>Prav bi bilo, da se ta amandma podpre, kajti ko sredstva zmanjšujemo visokemu
               šolstvu, s tem ogrožamo izvajanje študijskih programov. S tem poslabšujemo pogoje za
               izobraževanje, da bi se študentje lahko kvalitetno doizobraževali in izobraževali, in
               da se ne bi vnašale v študijske programe šolnine. Kot veste, je univerza razpisala
               tudi peti letnik in primanjkuje za ta del študija vsaj 20 milijonov evrov. Če se ta
               amandma ne sprejme, je vprašljiv ta program, vprašljiv je nadaljnji študij in je
               vprašljivo tudi financiranje teh nadaljnjih programov. Da ne govorimo o kvaliteti
               študija, da ne govorimo o tem, da univerze in visoke šole nimajo več rezerv, kajti po
               informacijah, ki smo jih dobili s strani rektorja univerze, s sredstvi, ki jih sedaj
               dobivajo, komaj pokrivajo osebne dohodke. Zgodi se lahko, da bomo deležni odliva
               univerzitetnih profesorjev, da bodo odhajali najboljši študentje in takrat ne vem,
               kako bomo lahko govorili o nadaljnjem razvoju in o naših strokovnjakih, ki bi naj
               pognali gospodarstvo. Zato predlagam, da ta amandma sprejmete.</p>
            </sp>
            <sp xml:id="SDZ6-Izredna-13-2012-05-11.sp269">
               <speaker>PREDSEDNIK DR. GREGOR VIRANT:</speaker>
               <p>Mag. Potrata, izvolite.</p>
            </sp>
            <sp xml:id="SDZ6-Izredna-13-2012-05-11.sp270">
               <speaker>MAG. MAJDA POTRATA (PS SD):</speaker>
               <p>Hvala, gospod predsednik.</p>
               <p>K temu programu in podprogramu sta vložena dva amandmaja. Eden govori o 32 milijonih,
               drugi govori o 8 milijonih. Če upoštevamo dopis vsem vodjem poslanskih skupin, ki so
               ga podpisali štirje rektorji slovenskih univerz, potem vas ta opozarja, da so za leto
               2012 univerze prikrajšane za 50 milijonov evrov, 20 za izpeljavo nadaljevanja
               bolonjskega študija in za manjkajočih 31, ki jih že permanentno pogrešajo po
               financiranju z uredbo o financiranju visokega šolstva in že leta opozarjajo na to, da
               z uredbo ne dobivajo dovolj sredstev. To pomeni, da gre za 50 milijonov manj
               sredstev, in kolikor toliko kakovostna izvedba ali dokončanje študijskega leta v tem
               delu leta 2012 bi rešila problem z 32 milijoni, ki jih predlagamo v amandmaju. Ne
               moremo razumeti, kaj se bo dalo rešiti s predlaganimi 8 milijoni, ki jih predlaga
               koalicijski amandma. Marsikaj je mogoče slišati, od tega, da so znotraj univerze
               rezerve, ampak dejstvo je, da visoko šolstvo ni dobivalo ustrezne materialne podpore
               za izpeljavo investicij in za potrebno posodobitev, ki jo terja opremljenost univerz
               za izvajanje kakovostnega študija. Posebej poudarjam, gre za to, ali nameravamo
               izpolnjevati tisto, kar smo si zastavili z nacionalnim programom visokega šolstva,
               kjer obljubljamo brezplačen študij, kjer si zastavljamo tudi cilje, kolikšen del
               populacije naj bo zajet v visokošolsko terciarno izobraževanje . Gre pa seveda tudi
               za zavezo ki bi jo morali izpolniti do bodočih študentov, ki so se vpisali na
               programe, za katere ne bo sredstev, da bi bili tudi začeti v študijem letu
               2012–2013.</p>
               <p>Gre torej za zelo odgovorno odločitev in predlagam, da podprete ta prvi amandma, ki
               vendarle zagotavlja ustreznejši znesek za visoko šolstvo. Hvala.</p>
            </sp>
            <sp xml:id="SDZ6-Izredna-13-2012-05-11.sp271">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Odločali bomo o amandmaju pod točko ena pri uporabniku Ministrstva za izobraževanje,
               znanost, kulturo in šport, podprogram – Visokošolsko izobraževanje. Predlagateljici
               sta Poslanska skupina Pozitivna Slovenija in Poslanska skupina Socialnih demokratov.
               Identični amandma pa je Poslanska skupina Pozitivna Slovenija vložila tudi
               samostojno, torej kot edini predlagatelj amandmaja. Prehajamo na glasovanje o temu
               amandmaju.</p>
               <p>Glasujemo. Navzočih je 78 poslank in poslancev. Za je glasovalo 31, proti 46.</p>
               <p><stage>(Za je glasovalo 31.)</stage> <stage>(proti 46.)</stage></p>
               <p>Amandma ni sprejet.</p>
               <p>Sedaj bomo odločali o amandmaju pod številko dve pri istem uporabniku, istem
               podprogramu, torej Ministrstva za izobraževanje, znanost, kulturo in šport podprogram
               – Visokošolsko izobraževanje.</p>
               <p>Glasujemo. Navzočih je 71 poslank in poslancev, za je glasovalo 51, proti 6.</p>
               <p><stage>(Za je glasovalo 51.)</stage> <stage>(proti 6.)</stage></p>
               <p>Amandma je sprejet.</p>
               <p>Naslednji amandma. Uporabnik Ministrstvo za izobraževanje, znanost, kulture in šport,
               podprogram – Raziskovalni programi in projekti. Amandma pod točko ena,
               predlagateljici sta Poslanska skupina Pozitivne Slovenije in Poslanska skupina
               Socialnih demokratov.</p>
               <p>Glasujemo. Navzočih je 79 poslank in poslancev. Za je glasovalo 31, proti 48.</p>
               <p><stage>(Za je glasovalo 31.)</stage> <stage>(proti 48.)</stage></p>
               <p>Amandma ni sprejet.</p>
               <p>Sedaj pa še amandma pod točko dva. Uporabnik Ministrstvo za izobraževanje, znanost,
               kulture in šport, podprogram – Raziskovalni programi in projekti. Tukaj pa so
               predlagateljice poslanske skupine koalicije. Amandma je bil vložen 7. 5. in
               spremenjen 10. 5. 2012.</p>
               <p>Glasujemo. Navzočih je 72 poslank in poslancev. Za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Amandma je sprejet.</p>
               <p>Naslednji amandma. Uporabnik Ministrstvo za izobraževanje, znanost, kulturo in šport,
               podprogram – Človeški viri v podporo znanosti visokega šolstva in tehnološkega
               razvoja. Predlagateljici sta Poslanska skupina Pozitivna Slovenija in Poslanska
               skupina Socialnih demokratov. To je amandma pod zaporedno številko 1.</p>
               <p>Mag. Majda Potrata, obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp272">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Tudi k temu podprogramu sta vložena dva amandmaja. Kot je do sedaj kazalo, ima drugi
               več možnosti za sprejetje, čeprav je znesek, ki ga predvideva bistveno nižji.</p>
               <p>Zahtevamo, da dobimo bolj konkurenčno zdravstvo, ampak bolj konkurenčnega
               gospodarstva brez raziskav in razvoja, brez vlaganja v tiste, ki največ zmorejo, ta
               cilj ali ta želja ne bo uresničena. Treba je gledati razvojno strategijo. Ker je bilo
               marsikaj mogoče v teh dneh slišati v zvezi z raziskovalci, s kakovostjo slovenske
               znanosti, s potratnostjo slovenske znanost, z nedelavnostjo tako visokošolskih
               učiteljev kot tudi raziskovalcev, bi vam rada iz analize izobraževanja, raziskovanja
               in razvoja inovacij podjetništva in industrije v Sloveniji prebrala ta primerjalni
               podatek. O kakovosti raziskav v visokem šolstvu in o dosežkih raziskovalnih
               inštitucij je mogoče prebrati, da so objave, ki so bile merilo raziskav, 306. mesto
               Univerza v Ljubljani, 8. v Evropi, 746. mesto Slovenska akademija znanosti in
               umetnosti, 970. in 41. v Evropi Univerza v Mariboru. Znanstveno raziskovalni center
               SAZU, za katerega nekateri terjajo celo potrdilo o obstoju, 128. mesto oziroma 54.,
               ampak to je za raziskovalno odličnost.</p>
               <p>Slovenski raziskovalci so torej dobri, dajmo investirati v človeške vire. Hvala. </p>
            </sp>
            <sp xml:id="SDZ6-Izredna-13-2012-05-11.sp273">
               <speaker>PREDSEDNIK DR. GREGOR VIRANT:</speaker>
               <p>Glasujemo o amandmaju.</p>
               <p>Jožef Kavtičnik, obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp274">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Vedno smo ponosni, ko naši raziskovalci, znanstveniki dobijo priznanje. In teh ni
               malo. Ne samo v Evropi, ampak v svetu, so priznani, iskani in so potrebni. To je
               valilnica za mlade raziskovalce, za znanstvenike, ki jih potem potrebuje
               gospodarstvo. Prej sva se z gospodom Horvatom pogovarjala in je dejal, da se strinja,
               da je treba tudi s strani gospodarstva narediti več, da bi ti znanstveniki bili bolj
               prepoznavni. Ampak najprej moramo znanstveniki in raziskovalce imeti, potem pa jih
               bodo gospodarstvo in vsi tisti subjekti, ki potrebujejo pamet za razvoj, poklicali.
               Jaz se bojim, da bodo te naše mlade talentirane raziskovalce, znanstvenike poklicali
               in preklicali v druge države drugi subjekti, druge gospodarske družbe in da bomo mi
               lahko deležni tistega, kar bomo pridelali sami s svojimi rokami. Tega se bojim.</p>
               <p>Torej, treba je izkoristiti našo pamet, naše znanje in zato je treba nekaj vložiti.
               Nikoli ni dovolj sredstev, ampak to so minimalna sredstva, ki jih te ustanove
               potrebujejo, zato predlagam, da ta amandma sprejmemo.</p>
            </sp>
            <sp xml:id="SDZ6-Izredna-13-2012-05-11.sp275">
               <speaker>PREDSEDNIK DR. GREGOR VIRANT:</speaker>
               <p>Odločali bomo o amandmaju pod zaporedno številko 1. Uporabnik Ministrstvo za
               izobraževanje, znanost, kulturo in šport, podprogram – Človeški viri v podporo
               znanosti, visokega šolstva in tehnološkega razvoja.</p>
               <p>Glasujemo. Navzočih je 79 poslank in poslancev, za je glasovalo 31, proti 47.</p>
               <p><stage>(Za je glasovalo 31.)</stage> <stage>(Proti 47.)</stage></p>
               <p>Amandma ni sprejet.</p>
               <p>Amandma pod zaporedno številko 2 pri istem uporabniku, istem podprogramu.
               Predlagateljice so poslanske skupine koalicije.</p>
               <p>Glasujemo. Navzočih je 71 poslank in poslancev, za je glasovalo 53, proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Amandma je sprejet.</p>
               <p>Naslednji amandma. Uporabnik Ministrstvo za izobraževanje, znanost, kulturo in šport,
               podprogram – Raziskovalna infrastruktura. Pod zaporedno številko 1 je amandma
               Poslanske skupine Pozitivne Slovenije in Poslanske skupine Socialnih demokratov.</p>
               <p>Mag. Majda Potrata, obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp276">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik.</p>
               <p>Nekaj časa se že trudim dokazati, da je rez v visoko šolstvo in znanost s 110
               milijoni umankanja sredstev lahko za razvoj slovenskega visokega šolstva in
               raziskovanja usoden. Rez bo imel posledice za študijsko pot marsikoga v tej državi.
               Ampak za tem rezom se skriva demontaža slovenskega javnega visokega šolstva. In to je
               tisto, na kar je treba opozoriti in kar je treba imeti pred očmi. To, kar se s tem
               rebalansom in s tem zakonom o uravnoteženju javnih financ dogaja, je obračun s
               slovensko intelektualno prihodnostjo. Žal mi je, da ste to storili, ampak imate
               večino in s tem tudi odgovornost za te poteze, ki jih delate. Da boste svojo
               visokošolsko mrežo na zasebni osnovi razvijali, je popolnoma jasno, pa če to sedaj
               govorite ali pa ne. Hvala.</p>
            </sp>
            <sp xml:id="SDZ6-Izredna-13-2012-05-11.sp277">
               <speaker>PREDSEDNIK DR. GREGOR VIRANT:</speaker>
               <p>Glasujemo o amandmaju. Navzočih je 78 poslank in poslancev, za je glasovalo 30, proti
               46.</p>
               <p><stage>(Za je glasovalo 30.)</stage> <stage>(Proti 46.)</stage></p>
               <p>Amandma ni sprejet.</p>
               <p>Še amandma po zaporedno številko 2. Uporabnik Ministrstvo za izobraževanje, znanost,
               šolstvo in kulturo, podprogram – Raziskovalna infrastrukturna oprema. Predlagateljice
               so poslanske skupine. Amandma vložen 7. 5., spremenjen 10. 5.</p>
               <p>Glasujemo. Navzočih je 73 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Amandma je sprejet.</p>
               <p>Naslednji amandma. Uporabnik Ministrstvo za izobraževanje, znanost, kulturo in šport,
               podprogram – Podpora tehnološkim razvojnim projektom. Predlagateljice so poslanske
               skupine koalicije.</p>
               <p>Glasujemo. Navzočih je 73 poslank in poslancev, za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Amandma je sprejet.</p>
               <p>Naslednji amandma. Uporabnik Ministrstvo za izobraževanje, znanost, kulturo in šport,
               podprogram – Predšolska vzgoja. Amandma pod zaporedno številko 1, katerega
               predlagateljice so poslanske skupine koalicije.</p>
               <p>Glasujemo. Navzočih je 72 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Amandma je sprejet.</p>
               <p>Še amandma pod zaporedno številko 2, predlagateljica je Poslanska skupina Pozitivne
               Slovenije.</p>
               <p>Obrazložitev glasu gospod Jožef Kavtičnik.</p>
            </sp>
            <sp xml:id="SDZ6-Izredna-13-2012-05-11.sp278">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Saj je podoben amandma, ki ste ga potem koalicijski partnerji vložili, vendar vseeno
               bi rad dejal, da gre tu za prepoznavnost, da je treba za drugega otroka, ki se
               vključuje v vrtec, zagotoviti sredstva, da bi starše razbremenili plačila vrtčevskega
               dodatka. Tukaj gre za sredstva 3 milijone 750, vi ste pripoznali 3 milijone 500
               tisoč. Mislim, da bi s tem, da daste glas temu amandmaju, ne naredili nič kaj
               narobe.</p>
            </sp>
            <sp xml:id="SDZ6-Izredna-13-2012-05-11.sp279">
               <speaker>PREDSEDNIK DR. GREGOR VIRANT:</speaker>
               <p>Glasovali bomo o amandmaju.</p>
               <p>Glasujemo. Navzočih je 78 poslank in poslancev, za je glasovalo 30, proti 48.</p>
               <p><stage>(Za je glasovalo 30.)</stage> <stage>(Proti 48.)</stage></p>
               <p>Amandma ni sprejet.</p>
               <p>Naslednji amandma. Uporabnik Ministrstvo za izobraževanje, znanost, kulturo in šport,
               podprogram – Osnovno šolstvo. Amandma pod zaporedno številko 1, predlagatelji so
               poslanske skupine koalicije.</p>
               <p>Glasujemo. Navzočih je 73 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Amandma je sprejet.</p>
               <p>Še amandma pod zaporedno številko 2, isti podprogram pri istem uporabniku,
               predlagatelj Poslanska skupina Pozitivne Slovenije.</p>
               <p>Gospod Kavtičnik, obrazložitev.</p>
            </sp>
            <sp xml:id="SDZ6-Izredna-13-2012-05-11.sp280">
               <speaker>JOŽEF KAVTIČNIK (PS PS):</speaker>
               <p>Hvala lepa, predsednik.</p>
               <p>Tukaj pa je zadeva malo bolj resna, kajti gre za sredstva, ki bi jih morali nameniti
               za otroke, ki imajo odločbe. Vlada je prepoznala, da je treba pomagati otrokom, ki
               imajo odločbe in so deležni dodatne strokovne pomoči. Vendar nisem ugotovil, na
               kakšen način bodo zagotovili sredstva. S tem amandmajem bi zagotovili vsem tistim
               otrokom, ki imajo v razvoju priznano ali dokazano neko trenutno slabost, ki pa se da
               v začetni fazi odraščanja odpraviti, če so deležni ustrezne strokovne pomoči. Ti
               otroci imajo lahko primanjkljaj samo na določenem področju, drugje pa normalno
               funkcionirajo, in če jim v pravem času na pravi način pomagamo, se lahko normalno
               vključijo v delo v kasnejšem obdobju in normalno dokončajo tako srednjo šolo kot tudi
               vse študijske programe. Tukaj je treba imeti dovolj posluha, dovolj razumevanja, da
               se otrokom, ki smo jih normalno in zelo uspešno integrirali v osnovnošolske programe,
               pomaga, da dokončajo obvezno izobraževanje in se tudi normalno vključujejo v
               nadaljnje življenje.</p>
               <p>Zato je ta amandma smiselno podpreti.</p>
            </sp>
            <sp xml:id="SDZ6-Izredna-13-2012-05-11.sp281">
               <speaker>PREDSEDNIK DR. GREGOR VIRANT:</speaker>
               <p>Glasovali bomo o amandmaju pod zaporedno številko 2. Uporabnik Ministrstvo za
               izobraževanje, znanost, kulturo in šport, podprogram – Osnovno šolstvo.</p>
               <p>Glasujemo. Navzočih je 78 poslank in poslancev, za je glasovalo 31, proti 47.</p>
               <p><stage>(Za je glasovalo 31.)</stage> <stage>(Proti 47.)</stage></p>
               <p>Amandma ni sprejet.</p>
               <p>Naslednji amandma. Uporabnik Ministrstvo za izobraževanje, znanost, kulturo in šport,
               podprogram – Programi v kulturi in mediji. Tukaj imamo štiri vložene amandmaje.
               Najprej je amandma pod zaporedno številko 1, predlagatelj so poslanske skupine
               koalicije.</p>
               <p>Glasujemo. Navzočih je 73 poslank in poslancev, za je glasovalo 49, proti 2.</p>
               <p><stage>(Za je glasovalo 49.)</stage> <stage>(Proti 2.)</stage></p>
               <p>Amandma je sprejet.</p>
               <p>Amandma pod zaporedno številko dve, isti program, isti uporabnik. Predlagatelj je
               Poslanska skupina Pozitivna Slovenija.</p>
               <p>Glasujemo. Navzočih je 78 poslank in poslancev. Za je glasovalo 26, proti 49.</p>
               <p><stage>(Za je glasovalo 26.)</stage> <stage>(Proti 49.)</stage></p>
               <p>Amandma ni sprejet.</p>
               <p>Amandma pod zaporedno številko tri, isti uporabnik, isti podprogram. Predlagatelj je
               Poslanska skupina Pozitivna Slovenija.</p>
               <p>Glasujemo. Navzočih je 78 poslank in poslancev. Za je glasovalo 29, proti 49.</p>
               <p><stage>(Za je glasovalo 29.)</stage> <stage>(Proti 49.)</stage></p>
               <p>Amandma ni sprejet.</p>
               <p>Še amandma pod zaporedno številko štiri, isti uporabnik, isti podprogram, isti
               predlagatelj.</p>
               <p>Gospod Jožef Kavtičnik, obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp282">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Saj ne morem verjeti, da s kulturo kar tako z levo roko pometemo. Že v uvodu sem
               velikokrat dejal in smo tudi že slišali, da je kultura tista, ki nas je nekako v tej
               multikulturni družbi, evropski družbi, obdržala. Da je kultura tista, ki nam je dala
               identiteto. In če ne bomo kulturi vrnili vsaj toliko, kot ji lahko damo, tudi ob
               varčevalnih ukrepih, potem se lahko zgodi, da bodo ti najpomembnejši in tisti
               prepoznavni kulturniki odšli. Res je, da je kultura bila tudi takrat, ko nismo imeli
               kulturnega ministrstva, vendar ne želim si, da bi prišli v tiste čase in v tista
               obdobja in spravili Slovence v takšne težke čase in trpljenje, da bi lahko ustvarjali
               kulturo in obdržali kulturo takrat, kadar ne bi imeli kaj za jesti oziroma kadar se
               ne bi imeli s čim istovetiti.</p>
               <p>Zato vas prosim, da podprete vsaj kakšen amandma, ki bi kulturi dal možnost za
               preživetje.</p>
            </sp>
            <sp xml:id="SDZ6-Izredna-13-2012-05-11.sp283">
               <speaker>PREDSEDNIK DR. GREGOR VIRANT:</speaker>
               <p>Gospod Franc Pukšič, obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp284">
               <speaker>FRANC PUKŠIČ (PS SLS):</speaker>
               <p>Glede na to, da bo amandma padel, pa ne zaradi tega, ker ne bi želeli kulture, ampak
               tudi zaradi tega, ker se jemlje na postavki Slovenci v zamejstvu in po svetu, ker
               radi govorimo, da jih imamo približno 500 tisoč. Zunaj živijo po vseh kontinentih in
               če kdo, potem ti še kako vedo in kako so ohranili. Moj prijatelj Kavtičnik jih je
               obiskal po celem svetu, skupaj z menoj, in videl, kaj vse so naredili brez denarja.
               Jožef, na teh postavkah smo tako mačehovski bili vedno v tej državi, žal, da bi pa še
               tukaj jemali, je nekorektno.</p>
               <p>Seveda amandmaja ne bom podprl.</p>
            </sp>
            <sp xml:id="SDZ6-Izredna-13-2012-05-11.sp285">
               <speaker>PREDSEDNIK DR. GREGOR VIRANT:</speaker>
               <p>Glasovali bomo torej o amandmaju pod zaporedno številko štiri.</p>
               <p>Prekinil sem glasovanje, ne vem, zaradi koga. / oglašanje iz dvorane/ Prej ste
               obrazložili v imenu poslanske skupine, zdaj hočete pa replicirati? To pa ne pride v
               poštev. Obljubite? Dobro.</p>
               <p>Obrazložitev glasu v svojem imenu gospod Kavtičnik in potem gospod Gašpar Gašpar
               Mišič.</p>
            </sp>
            <sp xml:id="SDZ6-Izredna-13-2012-05-11.sp286">
               <speaker>JOŽEF KAVTIČNIK (PS PS):</speaker>
               <p>Hvala lepa, predsednik.</p>
               <p>V temu času bi me že lahko spoznali, da tisto, kar rečem, tudi naredim. Poglejte, če
               ne bomo imeli kulture v matični domovini, potem je tudi v zamejstvu ne bodo mogli
               tako uspešno razvijati. Če ne bomo tukaj ohranjali jezika in kulture, potem bodo
               težave imeli tudi zamejski Slovenci. Zato je prav, da se amandma podpre, ne glede na
               to, kje se vzame, kajti nekje je treba pač vzeti. In kadar varčujemo, moramo
               varčevati vsi.</p>
            </sp>
            <sp xml:id="SDZ6-Izredna-13-2012-05-11.sp287">
               <speaker>PREDSEDNIK DR. GREGOR VIRANT:</speaker>
               <p>Gospod Gašpar Gašpar Mišič.</p>
            </sp>
            <sp xml:id="SDZ6-Izredna-13-2012-05-11.sp288">
               <speaker>GAŠPAR GAŠPAR MIŠIČ (PS PS):</speaker>
               <p>Glede na vzdušje in odziv koalicijskih kolegic in kolegov ugotavljam, da nima smisla
               obrazložiti...</p>
            </sp>
            <sp xml:id="SDZ6-Izredna-13-2012-05-11.sp289">
               <speaker>PREDSEDNIK DR. GREGOR VIRANT:</speaker>
               <p>Gospod Gašpar Gašpar Mišič, pravkar ste uvedli novo parlamentarno prakso. Nekako smo
               navajeni, da vstanemo, kadar smo pri besedi.</p>
               <p>Mislim, da lahko glasujemo o amandmaju.</p>
               <p>Glasujemo. Navzočih je 79 poslank in poslancev, za 25, proti 49.</p>
               <p><stage>(Za je glasovalo 25.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Naslednji amandma. Uporabnik Okrožno sodišče v Kopru, podprogram – Alternativno
               reševanje pravosodnih sporov. Predlagatelj je poslanska skupina Pozitivna
               Slovenija.</p>
               <p>Gospa Maša Kociper, obrazložitev glasu, izvolite.</p>
            </sp>
            <sp xml:id="SDZ6-Izredna-13-2012-05-11.sp290">
               <speaker>MAŠA KOCIPER (PS PS):</speaker>
               <p>Spoštovani!</p>
               <p>Naša poslanska skupina bo podprla ta amandma in naslednjih deset amandmajev. Zakaj,
               sem podrobno obrazložila že na matičnem odboru, kjer sem bila izredno vesela, da so
               se odločili ta amandma podpreti tudi poslanci koalicije. Amandma omogoča nadaljevanje
               desetletnega v tujini in doma zelo uspešnega programa sodišču pridruženih mediacij.
               Mediacija pomeni sporazumno, hitrejše in za državo in državljane znatno cenejše
               reševanje sporov. Za mediacijo se na sodišču odločijo stranke kar v tretjini
               primerov. Mediacija se uspešno zaključi v 60 %, v družinskih zadevah pa v 72 %. Te
               družinske mediacije so tudi edina vrsta mediacij, ki je v celoti plačana iz proračuna
               države. Povprečna mediacija se zaključi na dveh dvournih srečanjih. Ti dve srečanji
               morata biti izvedeni v roku treh mesecev in povprečni strošek mediacije je 87 evrov,
               povprečna ura mediatorja pa 34 evrov. Delo mediatorja, čisto delo, je tudi več kot
               pol cenejše od dela sodnika, odpadejo pa tudi pritožbe, ponovno odločanje in pa
               izvršbe v teh zadevah. Dopis predsednika Vrhovnega sodišča, ki je prišel danes,
               razumem zlasti kot njegov poziv, da se sodiščem dodelijo dodatna sredstva. Predsednik
               Vrhovnega sodišča je izrecno poudaril, da podpira mediacije, vendar da želi, da se
               sodiščem dodelijo tudi dodatna sredstva za druge programe. Že minister je opozoril,
               da bodo kljub vašemu amandmaju predsedniki imeli priložnost, da ta sredstva
               prerazporedijo po svoje, čeprav bi ta amandma podprli. Te možnosti z amandmajem nismo
               vzeli, smo pa podali pomembno sporočilo, da politika podpira mirno reševanje sporov
               in podpira nadaljevanje teh programov, ki pomenijo novo kulturo pri reševanju
               sporov.</p>
               <p>Zato apeliram, da podprete te amandmaje. S tem ne zavežete roke sodnikom,
               predsednikom sodišč. Njihove roke so pri prerazporejanjih povsem proste, daste pa
               pomembno politično sporočilo. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp291">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Glasovali bomo o amandmaju pri uporabniku Okrožno sodišče v Kopru, podprogram –
               Alternativno reševanje pravosodnih sporov.</p>
               <p>Obrazložitev glasu gospa Kos.</p>
            </sp>
            <sp xml:id="SDZ6-Izredna-13-2012-05-11.sp292">
               <speaker>SAŠA KOS (PS PS):</speaker>
               <p>Hvala za besedo, predsedujoči.</p>
               <p>Tudi jaz bi se pridružila kolegici Maši. Mediacija dejansko prispeva k reševanju
               spora, saj vemo, da so procesi na sodišču dolgotrajni. V tem času se zgodi marsikaj,
               ljudje izgubijo neko voljo oziroma zaupanje v pravno državo, saj ti spori so
               maratonski. Mislim, da mediacijo, ko se je sedaj uzakonila, kolegica je povedala, da
               ti dve mediaciji sta finančno zelo ugodni, zato tudi apeliram na svoje kolege na levi
               strani, pomagajte ljudem, da lahko potem v nadaljevanju mirno živijo normalno
               življenje. Kajti sodni postopki so, moram reči, tako dolgotrajni in tako mučni in
               kdorkoli se pač zaplete v te zadeve, ima izkušnjo oziroma pečat za vse življenje in
               tudi dejansko izgubi zaupanje v sodni sistem. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp293">
               <speaker>PREDSEDNIK DR. GREGOR VIRANT:</speaker>
               <p>Glasujemo o amandmaju. Navzočih 77 poslank in poslancev, za je glasovalo 32, proti
               43.</p>
               <p><stage>(Za je glasovalo 32.)</stage> <stage>(Proti 43.)</stage></p>
               <p>Amandma ni sprejet.</p>
               <p>Naslednji amandma. Okrožno sodišče v Kranju, podprogram – Alternativno reševanje
               pravosodnih sporov.</p>
               <p>Glasujemo. Navzočih 77 poslank in poslancev, za je glasovalo 31, proti 43.</p>
               <p><stage>(Za je glasovalo 31.)</stage> <stage>(Proti 43.)</stage></p>
               <p>Amandma ni sprejet.</p>
               <p>Naslednji amandma. Okrožno sodišče v Ljubljani, podprogram – Alternativno reševanje
               pravosodnih sporov.</p>
               <p>Gospa Maša Kociper, obrazložitev glasu, izvolite.</p>
            </sp>
            <sp xml:id="SDZ6-Izredna-13-2012-05-11.sp294">
               <speaker>MAŠA KOCIPER (PS PS):</speaker>
               <p>Samo še to, potem vas pa neham dolgočasiti. Pri tem konkretnem sodišču, ki je tudi
               najuspešnejše v državi in na tem področju, pomeni odvzem sredstev, če ne bo tega
               amandmaja, to, da ne bodo mogli plačati mediatorjev niti za delo, ki so ga v tem letu
               že storili na mediacijah. Prosim, naj gre nekdo enkrat poslušat neko mediacijo, kako
               se en mediator muči, posluša, trudi in želi pomagati ljudem pri mirnem reševanju
               sporov. Niti tega plačila ne bodo dobili, kajti že sedaj je zmanjkalo sredstev za
               poplačilo, če ne bo sprejet ta amandma. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp295">
               <speaker>PREDSEDNIK DR. GREGOR VIRANT:</speaker>
               <p>Obrazložitev glasu, gospod Matevž Frangež, izvolite.</p>
            </sp>
            <sp xml:id="SDZ6-Izredna-13-2012-05-11.sp296">
               <speaker>MATEVŽ FRANGEŽ (PS SD):</speaker>
               <p>Morda bi bilo bolje, če bi to naredil pri naslednjem, ko govorimo o Okrožnem sodišču
               v Mariboru, pa vendarle. Jaz moram reči, da me preseneča ravnanje koalicije. Res sem
               bil vesel geste, ki jo je koalicija pokazala na Odboru za finance, to je bilo v
               četrtek zgodaj zjutraj oziroma nekje ponoči, ko je koalicija res na veliko
               presenečenje vseh pri teh amandmajih vendarle pokazala, da ima nekaj posluha za
               predloge opozicije. Zato to ravnanje pozicijskih poslanskih skupin koalicije močno,
               močno obžalujem, še posebej zato, ker so ti programi pomemben način za doseganje
               višje pravne varnosti med ljudmi, da se s strokovno pomočjo sporniki pravzaprav
               usedejo in najdejo z medsebojnim popuščanjem in izgrajevanjem razumevanja med njimi
               rešitve. Rešitve, ki so nesporne, nad katerimi se kasneje ne morejo pritoževati in
               predvsem, ki stanejo državo bistveno, bistveno manj denarja kot potencialni sodni
               spor. Vaše ravnanje je zato nerazumno tudi s tega zornega kota, ker se sredstva, ki
               jih želijo predlagatelji nameniti na te postavke, pravzaprav črpajo iz sredstev
               znotraj istih programov, torej iz programov slovenskih sodišč.</p>
               <p>Jaz bom amandma podprl.</p>
            </sp>
            <sp xml:id="SDZ6-Izredna-13-2012-05-11.sp297">
               <speaker>PREDSEDNIK DR. GREGOR VIRANT:</speaker>
               <p>Kar nekaj želje je po razpravi o tem amandmaju za 20 tisoč evrov. Odprl bom prijavo
               za obrazložitev glasu.</p>
               <p>Gospa Saša Kos, izvolite.</p>
            </sp>
            <sp xml:id="SDZ6-Izredna-13-2012-05-11.sp298">
               <speaker>SAŠA KOS (PS PS):</speaker>
               <p>Hvala za besedo, gospod predsedujoči.</p>
               <p>Tu smo pri financah, kot so moji predhodniki omenili, je to dejansko poceni zadeva
               oziroma tudi stimulativna za ljudi, ki so v takšnih ali drugačnih težavah. Poglejte,
               koliko stane nek sodni postopek ali pa mediacija. Če to primerjamo med seboj,
               dejansko vidimo, da pomagamo tudi tem ljudem, ki nimajo ne vem kako visokih dohodkov,
               torej jim pomagamo tudi s tem, ko že govorimo o človečnosti in tako naprej. To je
               zelo lepa gesta, da pomagamo ljudem, ki nimajo denarja za te drage sodne procese.</p>
               <p>Vi veste, kakšne so odvetniške tarife, da ne govorim, kako potem na račun nevednosti
               ljudi odvetniki to izkoriščajo in onemogočajo ljudem, da bi lahko prišli do neke
               pravične razsodbe. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp299">
               <speaker>PREDSEDNIK DR. GREGOR VIRANT:</speaker>
               <p>Gospa Marija Plevčak.</p>
            </sp>
            <sp xml:id="SDZ6-Izredna-13-2012-05-11.sp300">
               <speaker>MARIJA PLEVČAK (PS DeSUS):</speaker>
               <p>Moram povedati, da sem zelo razočarana, ker smo na odboru soglasno potrdili te
               predloge, tudi pozicija, se pravi tudi vladne stranke. In me zelo čudi, da za teh
               nekaj deset tisoč evrov zdaj tu izgubljamo, prvič, čas, drugič razumevanje do teh
               postopkov in se mi zdi, da s tem ne bomo čisto ničesar prihranili, marsikomu bomo pa
               pomagali pri rešitvi problemov. Morate vedeti, da so zadeve na sodišču zelo, zelo
               drage, da si jih vsak ne more privoščiti in je prisiljen iskati alternative, to pa je
               alternativa pri reševanju zadev.</p>
               <p>Povem vam, da bom glasovala za sprejetje teh amandmajev.</p>
            </sp>
            <sp xml:id="SDZ6-Izredna-13-2012-05-11.sp301">
               <speaker>PREDSEDNIK DR. GREGOR VIRANT:</speaker>
               <p>Mag. Alenka Bratušek.</p>
            </sp>
            <sp xml:id="SDZ6-Izredna-13-2012-05-11.sp302">
               <speaker>MAG. ALENKA BRATUŠEK (PS PS):</speaker>
               <p>Spoštovani!</p>
               <p>Verjamem, da kolegi v koaliciji težko poslušajo to, da morajo zdaj glasovati proti
               varčevalnim ukrepom. Če ste dobro poslušali, je to, kar bi izglasovali s tem,
               absolutno varčevalni proces in morali bi predlagati spremembo amandmaja in dodati še
               kakšen evro k temu, ker bi lahko na drugi strani pri sodiščih privarčevali. Tako tega
               res ne razumem. Zavedamo se, da ste sodišča – tako nam je bilo rečeno – linearno
               porezali, tako kot vse ostalo, in da problemi so. Poleg tega upam, gospod minister,
               da ste slišali, da bodo nekateri računi ostali neplačani. Upam, da veste, da je to v
               nasprotju z zakonom o izvrševanju proračuna, kjer je plačilni rok 30 dni, in bo tako
               ali tako ta denar treba zagotoviti. Tako bi bilo mogoče kolegom v koaliciji bistveno
               lažje, da bi te amandmaje danes – govorimo pa o minimalnih zneskih, konkretno o 20
               tisoč evrih.</p>
               <p>Zato bi tudi jaz apelirala na vas, da ta amandma podprete.</p>
            </sp>
            <sp xml:id="SDZ6-Izredna-13-2012-05-11.sp303">
               <speaker>PREDSEDNIK DR. GREGOR VIRANT:</speaker>
               <p>Mag. Borut Ambrožič.</p>
            </sp>
            <sp xml:id="SDZ6-Izredna-13-2012-05-11.sp304">
               <speaker>MAG. BORUT AMBROŽIČ (PS PS):</speaker>
               <p>Hvala za besedo, predsedujoči. Pozdravljeni vsi zbrani!</p>
               <p>Tudi sam bi želel povedati, da me čudi nerazumevanje tako kočljivega področja, s
               katerim sem se tudi sam srečeval v vlogi zastopnika pacientovih pravic, ki se delno
               navezuje na postopke mediacije, ki res predstavlja mirno reševanje spora med dvema
               sporazumnima strankama, ki želita na ta način razrešiti konfliktno situacijo, ki že
               po zakonu o mediaciji, konkretno v gospodarskih sporih, omejuje spor na 30 dni, za
               razliko od sodnih postopkov, ki so večletni, več desetletni celo v nekaterih
               primerih. Zato tudi sam apeliram, ob vedenju, da se vsaka odločitev v Državnem zboru,
               ki jo sprejemamo, na koncu dotakne posameznika, ki od nas pričakuje neko rešitev, da
               amandma podprete. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp305">
               <speaker>PREDSEDNIK DR. GREGOR VIRANT:</speaker>
               <p>Gospa Renata Brunskole.</p>
            </sp>
            <sp xml:id="SDZ6-Izredna-13-2012-05-11.sp306">
               <speaker>RENATA BRUNSKOLE (PS PS):</speaker>
               <p>Ta amandma kot tudi prejšnjega v zvezi z mediacijo bom podprla. Alternativno
               reševanje sporov smo tudi občine, lokalne skupnosti pred nekaj leti v veliki večini
               med prvimi podprle. Pri rebalansu je danes veliko govora, kako želimo pomagati
               tistim, ki najtežje živijo. Če je ta želja res tako iskrena, tudi koalicije in Vlade,
               potem pri teh amandmajih ne bo dvoma. Zagotovo bom to podprla in želim si, da bi se,
               tako kot je kolegica povedala, tudi koalicija premislila.</p>
            </sp>
            <sp xml:id="SDZ6-Izredna-13-2012-05-11.sp307">
               <speaker>PREDSEDNIK DR. GREGOR VIRANT:</speaker>
               <p>In še gospod Jani Möderndorfer.</p>
            </sp>
            <sp xml:id="SDZ6-Izredna-13-2012-05-11.sp308">
               <speaker>JANI MÖDERNDORFER (PS PS):</speaker>
               <p>Glasoval bom proti. Glasoval bom proti zaradi tega, kar so vsi moji kolegi že
               povedali, zato ne bom tega ponavljal. Je pa dejstvo nekaj drugega, da sem žalosten...
               / oglašanje iz dvorane/ Nekaj drugega me je razočaralo. Razočaralo me je to, da ob
               dveh, treh zjutraj, ko je Odbor za finance o tem odločal, so pravzaprav tisti, ki
               odločajo, spali in niso mogli odločati. Niso mogli vplivati, zato je prišlo do tega
               visokega konsenza, da so bili vsi "za", ker so razumeli v bistvu podlago vsega tega.
               Danes odločamo popoldne, seveda je že v naprej jasno, da tisti, ki odločajo,
               spremljajo zadevo, in več kot jasno je, upam, da bo tiste, ki v resnici res odločajo,
               in to smo mi vsi danes tukaj, srečal razum in bodo ta amandma podprli in omogočili
               bistveno večji prihranek. Lepo prosim, če seveda razumete, razen, če ne bo spet
               obveljala ta roka gospoda Tanka, ki jo dvigne in reče, da so proti. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp309">
               <speaker>PREDSEDNIK DR. GREGOR VIRANT:</speaker>
               <p>Gospa Romana Tomc. Odprl bom prijavo. Vi boste na vrsti prvi, se ni treba
               prijavljati, za ostale pa odpiram prijavo.</p>
               <p>Lahko začnete, izvolite.</p>
            </sp>
            <sp xml:id="SDZ6-Izredna-13-2012-05-11.sp310">
               <speaker>ROMANA TOMC (PS SDS):</speaker>
               <p>Malo nenavadna situacija. Amandmaja ne bom podprla. Ne glede na to, da sem bila na
               odboru ena izmed tistih, ki je ta amandma podprla. Nič nismo bili zaspani in nič
               nismo spali, z zelo trezno glavo smo razmišljali in še danes podpiram mediacijo in
               podpiram ta način reševanja sporov, vendar pa bi rada vsem tukaj prisotnim povedala,
               da mi denarja s to prerazporeditvijo niti ne jemljemo niti ne dajemo. Mi vse delamo v
               okviru istega sodišča, prerazporejamo z ene postavke na drugo postavko, kar, če smo
               pošteni, bi lahko naredili predstojniki ali odgovorni na sodiščih, če bi znali to
               storiti.</p>
               <p>Jaz mislim, da ni nobenega razloga oziroma nobene škode za alternativno reševanje
               sporov za mediacijo in za karkoli, če tega amandmaja ne podpremo, zato ga jaz danes
               ne bom podprla, ker to lahko uredijo na sodiščih sami.</p>
            </sp>
            <sp xml:id="SDZ6-Izredna-13-2012-05-11.sp311">
               <speaker>PREDSEDNIK DR. GREGOR VIRANT:</speaker>
               <p>Gospod Rihard Braniselj.</p>
            </sp>
            <sp xml:id="SDZ6-Izredna-13-2012-05-11.sp312">
               <speaker>RIHARD BRANISELJ (PS DL):</speaker>
               <p>Spoštovani, tudi sam amandmaja ne bom podprl.</p>
               <p>Najprej, kar me v zadevi zmoti, je to, da kolegica Kociper predlaga te amandmaje
               zaradi svojega lastnega vrtička. Druga stvar, ki je pa bolj pomembna, je pa ta, da
               verjetno v tej dvorani niste seznanjeni z vsemi dimenzijami, ki jih prinaša
               mediacija. Mediacija pomeni ekstra stroške za stranke in če ugotovimo, da mediacija
               približno v 40 primerih ni uspešna, se te stranke z dodatnimi stroški še vedno vrnejo
               na sodišče. Stranke po navadi pridejo pred mediatorje z odvetnikom, in to so ti
               stroški, o katerih vam jaz govorim. Mediacija ni brezplačna. Brezplačne so prve tri
               ure, vsaka naslednja ura se plača, kar se tiče stroškov mediatorjev. Kar se pa tiče
               odvetniških stroškov pa to vzemite v obzir. Stroški za stranko nastajajo.</p>
               <p>Še nekaj. Mi s tem pravzaprav razvrednotimo institut sodišča. Sodišča imamo zato, da
               sodijo in ne zato, da napotujejo stranke na sodišče. Še nekaj. Mi imamo tudi na prvem
               naroku glavne obravnave posebni poravnalni narok, ki je namenjen ravno temu –
               poravnavanju. Zato bom z lahkim srcem tukaj proti in se navezujem na kolegico Tomc,
               ki je tudi pojasnila, kako je s temi prerazporeditvami znotraj sodišč. Nič ne
               jemljemo sodiščem, ostaja... / izklop mikrofona/</p>
            </sp>
            <sp xml:id="SDZ6-Izredna-13-2012-05-11.sp313">
               <speaker>PREDSEDNIK DR. GREGOR VIRANT:</speaker>
               <p>Gospod Frangež, proceduralno.</p>
            </sp>
            <sp xml:id="SDZ6-Izredna-13-2012-05-11.sp314">
               <speaker>MATEVŽ FRANGEŽ (PS SD):</speaker>
               <p>Spoštovani, gospod predsednik.</p>
               <p>Jaz vas pozivam, da izrazite jasno pričakovanje od poslanca Branislja, ki po
               naključju pripada vaši stranki, da se opraviči gospe Kociper.</p>
               <p>Jaz sem trdno prepričan, da je gospa Kociprova te amandmaje predlagala zato, ker
               iskreno verjame v alternativno reševanje sporov kot nesporno uspešen način za
               sporazumevanje med ljudmi, ki so v sporu. Statistika primerov jasno kaže, da tovrstni
               primeri dajo rezultate. Če pa dovolite, če že kdo komu očita zasebne interese v tej
               zgodbi, pa je zelo zanimivo, da se je gospod Braniselj jasno postavil na stran proti
               sprejemanju teh amandmajem. Komu je v interesu, da mediacija ne funkcionira?
               Odvetnikom.</p>
            </sp>
            <sp xml:id="SDZ6-Izredna-13-2012-05-11.sp315">
               <speaker>PREDSEDNIK DR. GREGOR VIRANT:</speaker>
               <p>Replik ni, razprave ni. Bi pa rekel naslednje. Pri obeh, torej pri obrazložitvi glasu
               gospoda Branislja in pri vašem tako imenovanem proceduralnem predlogu, gospod
               Frangež, je bilo izraženo isto, nekomu se podtika, da nekaj predlaga ali odloča
               zaradi lastnih interesov. Mislim, da je prav, da ne razpravljamo na takšen način in
               da ne predpostavljamo zlih namenov pri vsaki potezi vsakega našega kolega. To ni v
               redu. Gospod Tanko, obrazložitev glasu.</p>
            </sp>
            <sp xml:id="SDZ6-Izredna-13-2012-05-11.sp316">
               <speaker>JOŽE TANKO (PS SDS):</speaker>
               <p>Hvala lepa za besedo.</p>
               <p>Jaz ne tega ne ostalih amandmajev, o katerih nismo odločali, ne bom podprl, in to
               zato, ker celo sam predlagatelj pravi, da to, kar je predmet amandmajev, lahko opravi
               predsednik sodišča. To se pravi, da ima pooblastilo, da prerazporeja stroške ali pa
               postavke znotraj sodišča. Torej delamo nekaj, za kar ni potrebe. Delamo zato, ker je
               nekomu v Državnem zboru všeč, da to naredimo, ne pa zaradi vsebine ali pa zaradi
               tega, ker bi s tem dali kakšno dodano vrednost na sodišču. Nič ne damo s tem. Če ima
               predsednik sodišča težave, da ne more denarja zagotoviti za mediacijo, pač z neke
               druge postavke to prerazporedil, isto kar vi predlagate. In pustimo sodiščem, da v
               okviru izvrševanja svojega načrta, svojega proračuna to delajo sama. Ne vem, zakaj bi
               zdaj mi to počeli namesto njih, če se njihovo poslovno leto še ni zaključilo.
               Predlagam tudi vsem ostalim, da takrat, ko razpravljamo o amandmajih in odločamo o
               amandmajih, da storimo to tam, kjer je to potrebno. Da pa delamo nekaj samo zato, da
               delamo, pa tega ne počnimo, ker je to stran vržen in čas in denar. Kot rečeno, jaz
               tega amandmaja ne bom podprl.</p>
            </sp>
            <sp xml:id="SDZ6-Izredna-13-2012-05-11.sp317">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Replike ni. Glasujemo o amandmaju. Ali ste prej obrazlagali v imenu poslanske
               skupine?</p>
               <p>Obrazložitev glasu v svojem imenu najprej gospa Maša Kociper in potem gospod Gašpar
               Gašpar Mišič.</p>
            </sp>
            <sp xml:id="SDZ6-Izredna-13-2012-05-11.sp318">
               <speaker>MAŠA KOCIPER (PS PS):</speaker>
               <p>Meni je res hudo, da se je to tako zakuhalo. Če sem mislila, da pri kakšni stvari ni
               mogoče najti slabega, je pa to pri mediaciji. Ampak vidim, da je čisto pri vsaki
               stvari možno najti kaj slabega, če to hočeš. Zagotavljam vam, da nimam nobenih
               interesov in jih tudi ne morem imeti. Moj interes je, da bi ta zadeva živela dalje in
               delala dobro še naprej. Ne bom vam govorila o stvareh, ko smo v eni mediaciji rešili
               30 let trajajoče spore med brati, ki so imeli po 60 odprtih postopkov na sodiščih,
               raznoraznih postopkov: premoženjskih, posestnih, ustavne spore. Vse to se reši z eno
               mediacijo. Sodišča delajo leta in leta na teh zadevah. In ko govorijo odvetniki o
               tem, da naj se mediacija ukine, jih lahko razumem. Razumem tudi nekatere sodnike, ki
               se ne strinjajo z mediacijami, kajti to je neke vrste konkurenca sodniškemu
               odločanju, neke druge vrste oblika reševanja sporov. In prosim lepo, ne delajmo
               političnega cirkusa iz nečesa, kar je namen, da naredimo nekaj dobrega. Stranke lahko
               pridejo na mediacijo brez odvetnikov, stranke ne potrebujejo odvetnika, stranke se
               popolnoma prostovoljno odločijo za mediacijo, nihče jih v to ne sili in mediacija se
               konča običajno znotraj brezplačnega fonda ur. In lepo prosim, odločite za teh 20
               tisoč evrov, če mislite, da je to nekaj, kar lahko kot politiki podprete, daste eno
               pozitivno sporočilo, sicer pa pač zavrnite in res prosim kolege, če se odpovejo
               obrazložitvam glasu, da s tem zaključimo. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp319">
               <speaker>PREDSEDNIK DR. GREGOR VIRANT:</speaker>
               <p>V okviru obrazložitve glasu smo imeli živahno razpravo o eni štiristotisočinki
               državnega proračuna, ki se prenaša iz ene na drugo postavko istega proračunskega
               uporabnika. Najbrž ne želi še kdo obrazložiti svoj glas.</p>
               <p>Gospod Gašpar Gašpar Mišič, izvolite.</p>
            </sp>
            <sp xml:id="SDZ6-Izredna-13-2012-05-11.sp320">
               <speaker>GAŠPAR GAŠPAR MIŠIČ (PS PS):</speaker>
               <p>Hvala lepa, predsednik.</p>
               <p>Mediacija kot alternativa reševanju sodnih sporov ima za rezultat samo, da se
               zmanjšajo dolžine sodnih sporov. Rezultat tega ukrepa, če seveda tega amandmaja ne
               podprete, je da se bodo čakalne dobe na sodiščih samo še podaljšale. Mediacija je
               prava pot za zmanjševanje stroškov. Tukaj so edini, ki ne bodo malo več zaslužili
               zaradi dolgotrajnih sodnih postopkov, lahko samo odvetniki. In res vas gospa Tomc ne
               razumem, ali situacije ne poznate ali pa ste takrat, ko se glasovali "za" na Odboru
               za finance, bili v drugem stanju. Gospod Braniselj pa tudi enako. Mislim, da je to
               eno veliko sprenevedanja. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp321">
               <speaker>PREDSEDNIK DR. GREGOR VIRANT:</speaker>
               <p>Glasujemo o amandmaju. Navzočih je 76 poslank in poslancev. Za jih je glasovalo 32,
               proti 43.</p>
               <p><stage>(Za je glasovalo 32.)</stage> <stage>(Proti 43.)</stage></p>
               <p>Amandma ni sprejet.</p>
               <p>Naslednji amandma. Uporabnik Okrožno sodišče v Mariboru, podprogram – Alternativno
               reševanje pravosodnih sporov. Predlagatelj je Poslanska skupina pozitivna
               Slovenija.</p>
               <p>Glasujemo. Navzočih je 77 poslank in poslancev. Za jih je glasovalo 31, proti 44.</p>
               <p><stage>(Za je glasovalo 31.)</stage> <stage>(Proti 44.)</stage></p>
               <p>Amandma ni sprejet.</p>
               <p>Naslednji amandma. Uporabnik Okrožno sodišče v Murski Soboti, podprogram –
               Alternativno reševanje pravosodnih sporov.</p>
               <p>Glasujemo. Navzočih je 76 poslank in poslancev. Za jih je glasovalo 31, proti 43.</p>
               <p><stage>(Za je glasovalo 31.)</stage> <stage>(Proti 43.)</stage></p>
               <p>Amandma ni sprejet.</p>
               <p>Naslednji amandma, Uporabnik Okrožno sodišče v Novi Gorici, podprogram – Alternativno
               reševanje pravosodnih sporov. Predlagatelj je Poslanska skupina Pozitivna
               Slovenija.</p>
               <p>Obrazložitev glasu, gospod Braniselj.</p>
            </sp>
            <sp xml:id="SDZ6-Izredna-13-2012-05-11.sp322">
               <speaker>RIHAR BRANISELJ (PS DL):</speaker>
               <p>Da ne bi bil narobe razumljen. Nisem za ukinitev mediacije, to iz tega ni izhajalo.
               Odvetnikom je interes mediacija, ker res je, dodatno zaslužijo. In tretjič, pustimo
               predsednikom sodišč možnost razporejanja. Sodiščem nič ne jemljemo, vendar pa naj
               predsedniki sodišč razporejajo znotraj svojih postavk. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp323">
               <speaker>PREDSEDNIK DR. GREGOR VIRANT:</speaker>
               <p>Glasujemo o amandmaju.</p>
               <p>Glasujemo. Navzočih je 77 poslank in poslancev. Za jih je glasovalo 31, proti 44.</p>
               <p><stage>(Za je glasovalo 31.)</stage> <stage>(Proti 44.)</stage></p>
               <p>Amandma ni sprejet.</p>
               <p>Naslednji amandma. Uporabnik Okrožno sodišče v Novem mestu, podprogram – Alternativno
               reševanje pravosodnih sporov.</p>
               <p>Glasujemo. Navzočih je 77 poslank in poslancev. Za jih je glasovalo 31, proti 44.</p>
               <p><stage>(Za je glasovalo 31.)</stage> <stage>(Proti 44.)</stage></p>
               <p>Amandma ni sprejet.</p>
               <p>Naslednji amandma. Uporabnik Okrožno sodišče v Krškem, podprogram – Alternativno
               reševanje pravosodnih sporov.</p>
               <p>Glasujemo. Navzočih je 77 poslank in poslancev. Za jih je glasovalo 31, proti 44.</p>
               <p><stage>(Za je glasovalo 31.)</stage> <stage>(Proti 44.)</stage></p>
               <p>Amandma ni sprejet.</p>
               <p>Naslednji amandma. Uporabnik Okrožno sodišče na Ptuju, podprogram – Alternativno
               reševanje pravosodnih sporov.</p>
               <p>Glasujemo. Navzočih je 77 poslank in poslancev. Za jih je glasovalo 31, proti 44.</p>
               <p><stage>(Za je glasovalo 31.)</stage> <stage>(Proti 44.)</stage></p>
               <p>Amandma ni sprejet.</p>
               <p>Naslednji amandma. Uporabnik Okrožno sodišče v Slovenj Gradcu, podprogram –
               Alternativno reševanje pravosodnih sporov.</p>
               <p>Glasujemo. Navzočih je 77 poslank in poslancev. Za jih je glasovalo 31, proti 44.</p>
               <p><stage>(Za je glasovalo 31.)</stage> <stage>(Proti 44.)</stage></p>
               <p>Amandma ni sprejet.</p>
               <p>In še zadnji amandma. Uporabnik Okrajno sodišče v Ljubljani, podporam – Alternativno
               reševanje sodnih sporov.</p>
               <p>Glasujemo. Navzočih je 76 poslank in poslancev, za je glasovalo 30, proti 44.</p>
               <p><stage>(Za je glasovalo 30.)</stage> <stage>(Proti 44.)</stage></p>
               <p>Amandma ni sprejet.</p>
               <p>S tem smo zaključili z odločanjem o amandmajih.</p>
               <p>Prehajamo na odločanje o posebnem delu predloga rebalansa proračuna v celoti.</p>
               <p>Obrazložitev glasu v imenu poslanske skupine? Individualno.</p>
               <p>Gospod Samo Bevk, izvolite.</p>
            </sp>
            <sp xml:id="SDZ6-Izredna-13-2012-05-11.sp324">
               <speaker>SAMO BEVK (PS SD):</speaker>
               <p>Hvala za besedo, gospod predsednik. Spoštovani zbor!</p>
               <p>Glasoval bom proti temu delu proračuna iz enostavnega razloga, ker so proračuni
               praktično že od leta 2007 nepregledni. Poslanci dobimo državni proračun samo do
               podprogramov, med tem ko so postavke in konti skriti in jih vidijo v bistvu lahko
               samo uradniki v kabinetih posameznih ministrstev. Tako niso vidne investicije v tem
               državnem proračunu. Tudi v načrtu razvojnih programov niso vidne postavke, katere
               investicije se bodo izvajale, katere ne. Recimo, nisem mogel ugotoviti, čeprav sem
               imel nekatere neuradne informacije, ali so v tem državnem proračunu zagotovljena
               sredstva iz naslova zakona o zagotavljanju sredstev za nekatere nujne programe
               Republike Slovenije v kulturi. Se pravi, ali je zakon o kulturnem tolarju vključen v
               tem državnem proračunu ali ne.</p>
               <p>Kot rečeno, ne bom glasoval za ta rebalans. Moram reči, da me je danes razveselila
               zgolj ena vest, in sicer vest iz veleposlaništva Republike Slovenije v Parizu, da je
               prišlo pozitivno poročilo ICOMUS za vpis Idrije in Almadena na seznam svetovne
               dediščine pri Unescu. Vse drugo pa me več ali manj žalosti. Hvala.</p>
            </sp>
            <sp xml:id="SDZ6-Izredna-13-2012-05-11.sp325">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Prehajamo na odločanje o posebne delu predloga rebalansa proračuna v celoti.</p>
               <p>Glasujemo. Navzočih je 79 poslank in poslancev, za je glasovalo 48, proti 31.</p>
               <p><stage>(Za je glasovalo 48.)</stage> <stage>(Proti 31.)</stage></p>
               <p>Ugotavljam, da je posebni del predloga rebalansa proračuna sprejet.</p>
               <p>Prehajamo na odločanje o načrtu razvojnih programov.</p>
               <p>Glasujemo. Navzočih je 79 poslank in poslancev, za je glasovalo 48, proti 26.</p>
               <p><stage>(Za je glasovalo 48.)</stage> <stage>(Proti 26.)</stage></p>
               <p>Ugotavljam, da je načrt razvojnih programov sprejet.</p>
               <p>Tako smo končali odločanje o posameznih delih predloga rebalansa proračuna. Sprašujem
               ministra za finance dr. Šušteršiča, ali je rebalans proračuna usklajen med prejemki
               in izdatki.</p>
            </sp>
            <sp xml:id="SDZ6-Izredna-13-2012-05-11.sp326">
               <speaker>DR. JANEZ ŠUŠTERŠIČ:</speaker>
               <p>Treba je pripraviti uskladitveni amandma na rebalans, glede na to, da je nekaj
               amandmajev bilo sprejetih. Mislim, da lahko pripravimo v pol ure, če to ne zahteva
               toliko dela.</p>
            </sp>
            <sp xml:id="SDZ6-Izredna-13-2012-05-11.sp327">
               <speaker>PREDSEDNIK DR. GREGOR VIRANT:</speaker>
               <p>Dobro. Na podlagi mnenja Vlade ugotavljam, da predlog rebalansa proračuna ni
               usklajen. Treba je pripraviti uskladitveni amandma. Ta uskladitveni amandma bo
               pripravila Vlada, nato se bo do njega opredelil tudi Odbor za finance in monetarno
               politiko. Seja odbora bo ob 19.20 v velikem salonu. Nadaljevanje naše seje pa bo ob
               20. uri.</p>
               <p>Sejo na tej točki prekinjam.</p>
               <p>Proceduralno, gospod Veber.</p>
            </sp>
            <sp xml:id="SDZ6-Izredna-13-2012-05-11.sp328">
               <speaker>JANKO VEBER (PS SD):</speaker>
               <p>Predsednik, vendarle bi mogoče tukaj veljalo razmisliti o proceduralnem predlogu. Ker
               imamo v ponedeljek novo sejo, da to sejo poskušate na tej točki prekiniti in
               nadaljujemo potem razpravo na redni seji v ponedeljek. Mislim, da se nič kaj
               posebnega ne bo zgodilo, in predlagam, da proučite ta proceduralni predlog.</p>
            </sp>
            <sp xml:id="SDZ6-Izredna-13-2012-05-11.sp329">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Glede na to, da smo že toliko dela opravili ta teden in je bilo vse tako intenzivno,
               predlagam, da vendarle danes ta proračunski paket zapeljemo do konca in, kot rečeno,
               nadaljujemo ob 20. uri. Hvala pa vseeno za predlog. <title><stage>(Seja je bila
                  prekinjena ob 18.52. in se je nadaljevala ob 20.05.)</stage></title>
               </p>
            </sp>
            <sp xml:id="SDZ6-Izredna-13-2012-05-11.sp330">
               <speaker>PREDSEDNIK DR. GREGOR VIRANT:</speaker>
               <p>Mislim, da ste vsi dobili na klopi dodatno poročilo matičnega delovnega telesa in
               predlog uskladitvenega amandmaja.</p>
               <p>Nadaljujemo prekinjeno sejo Državnega zbora in prekinjeno 2. točko dnevnega reda, z
               obravnavo in glasovanjem o uskladitvenem amandmaju Vlade k Predlogu rebalansa
               državnega proračuna Republike Slovenije za leto 2012. Želi besedo predstavnik Vlade,
               minister za finance?</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-11.sp331">
               <speaker>DR. JANEZ ŠUŠTERŠIČ:</speaker>
               <p>Dober večer.</p>
               <p>Pripravili smo uskladitveni amandma ki splošni del proračuna usklajuje z amandmaji,
               ki so bili sprejeti ob obravnavi posebnega dela proračuna. To in nič več, kajti to je
               uskladitveni amandma v povezavi z zakonom za izvrševanje proračuna, ki omogoča
               določanje nujne prerazporeditve med letom tam, kjer se bo izkazalo, da so kakšne
               pravice porabe planirane morda v nekoliko prenizki višini ali pa kje tudi v
               previsoki, se s prerazporeditvami lahko zagotovi normalno izvrševanje proračuna in
               izpolnjevanje zakonodaje, vključno s spremembami, ki so bile vključene v zakon o
               uravnoteženju javnih financ. Uskladitveni amandma je pripravljen tako, da
               primanjkljaj državnega proračuna tudi sedaj še vedno ostaja na enaki ravni milijarde
               evrov oziroma odhodki na ravni devet milijard evrov, primanjkljaj v višini 3 % bruto
               domačega proizvoda. To je seveda zgolj državni proračun, izračunan po metodi plačil
               oziroma denarnih tokov. Kot veste, se za prikazovanje proračuna oziroma
               javnofinančnih statistik v okviru Evropske unije uporablja drugačna knjigovodska
               metoda, ki temelji na načelu prevzetih obveznosti in tudi na definiciji sektorja
               države, kot je v Evropi uveljavljena. Naša ocena, je da bo po tej metodologiji
               primanjkljaj sektorja države letos nekje med 3,5 do 4 %, to temelji na izkušnjah
               preteklih let, kar pomeni, da je ta naš proračun oziroma da je ocena, ki jo je danes
               podala Evropska komisija, ki govori o 4,3 % primanjkljaju za letos celotnega sektorja
               države, zelo blizu temu, kar smo tudi sami napovedali. Evropska komisija je v svojih
               ocenah že upoštevala tiste ukrepe, ki so bili takrat znani, ko so to oceno pripravili
               sredi preteklega mesec.</p>
               <p>Kar je pomembno, da vemo, je tudi, da ocene Evropske komisije govorijo o jasno
               pričakovanem trendu zniževanja primanjkljaja v tem in naslednjem letu, kar je seveda
               velika novost v gibanjih in v ravnanjih ekonomske politike v Sloveniji. In kot je
               tudi možno v obrazložitvi prebrati, edina poglavitna razlika med oceno primanjkljaja
               za letošnje leto, ki jo je danes objavila Evropska komisija, in tem, kar mi ne samo
               napovedujemo, ampak danes tudi uzakonjamo, je v nižji oceni prihodkov, ki temelji na
               nekoliko nižji oceni gospodarske rasti. Tako glede tega ni nobenih velikih
               razlik.</p>
               <p>Predlagam seveda, da ta uskladitveni amandma potrdite.</p>
            </sp>
            <sp xml:id="SDZ6-Izredna-13-2012-05-11.sp332">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Uskladitveni amandma je obravnaval Odbor za finance in monetarno politiko.</p>
               <p>Besedo dajem gospodu mag. Andreju Širclju, predsedniku odbora.</p>
            </sp>
            <sp xml:id="SDZ6-Izredna-13-2012-05-11.sp333">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa.</p>
               <p>Odbor za finance in monetarno politiko je uskladitveni amandma podprl.</p>
            </sp>
            <sp xml:id="SDZ6-Izredna-13-2012-05-11.sp334">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Želijo besedo predstavniki poslanskih skupin?</p>
               <p>Gospod Matevž Frangež, poslanska skupina Socialnih demokratov, izvolite.</p>
            </sp>
            <sp xml:id="SDZ6-Izredna-13-2012-05-11.sp335">
               <speaker>MATEVŽ FRANGEŽ (PS SD):</speaker>
               <p>Najprej je treba ugotoviti, da je kljub zelo enostavnem poizkusu koalicije, da
               uskladi sprejeti rebalans, ta rebalans državnega proračuna neusklajen. Neusklajen je
               z zakonom o uravnoteženju javnih financ, prav tako pa tudi notranje neusklajen.
               Koalicija bi morala narediti napor, da z ustreznimi amandmaji približa izvrševanje
               tega rebalansa realni sliki. Ni namreč res, da je mogoče za vse postavke, za katere
               bi ocenili, da so neusklajene, oceniti, da so vezane na negotova dejstva, da torej ne
               vemo, kakšna bo poraba države. Samo kot primer, dosežen dogovor s sindikati
               predvideva zmanjšanje pričakovanega zmanjšanja odhodkov v višini 80 milijonov evrov.
               To se v odslikavi v tem usklajenem splošnem delu proračuna ne odslikava.</p>
               <p>Socialni demokrati zato izražamo bojazen, da je v tem proračunu pravzaprav že ob
               začetku mogoče govoriti o nerealnem proračunskem načrtovanju. Koalicija je v teh
               razpravah te dni zelo rada poudarjala, da je bil proračun za leto 2012, ki smo ga
               sprejemali leta 2010, sprejet na nerealnih predpostavkah. Jaz bi vendarle spomnil, da
               je bil sprejet v času, ko še nismo vedeli, kakšen razmah bo dobila dolžniška kriza v
               Evropi. Vemo pa, da je v letu 2010, v drugi polovici leta 2010, dolžniška kriza
               pravzaprav dobila v Evropi svoje prave obrate. Mimogrede, nerealni proračun za leto
               2012 je bil takrat sprejet na osnovi projekcij Urada za makroekonomske analize in
               razvoj.</p>
               <p>Ugotavljamo torej, da bo z izvrševanjem tega proračuna še veliko težav. Mi seveda
               razumemo, da je to odgovornost vladne koalicije. Če je mogoče pa vendarle reči, da je
               ta proračun realnejši od tistega, ki je bil sprejet leta 2010, pa vendarle ni dobra
               novica za transparentnost, preglednost in neko premočrtnost javnofinančne politike v
               Sloveniji, da se danes, še preden ga bomo pravzaprav sprejeli, zavedamo, da je
               nerealen.</p>
            </sp>
            <sp xml:id="SDZ6-Izredna-13-2012-05-11.sp336">
               <speaker>PREDSEDNIK DR. GREGOR VIRANT:</speaker>
               <p>Mag. Alenka Bratušek, Poslanska skupina Pozitivna Slovenija, izvolite.</p>
            </sp>
            <sp xml:id="SDZ6-Izredna-13-2012-05-11.sp337">
               <speaker>MAG. ALENKA BRATUŠEK:</speaker>
               <p>Hvala lepa, gospod predsednik.</p>
               <p>Ker seveda ni uspel poskus s tistim amandmajem, daš nekam, vzameš nekaj, samo ne veš
               koliko, je danes definitivno pred nami rebalans, ki ni usklajen s sprejetimi zakoni.
               Tako neusklajenega rebalansa, jaz mislim, da še nismo sprejemali. Jaz sem trdno
               prepričana, da bomo tako rekoč takoj po uveljavitvi rebalansa sprejeli sklep, ki bo
               ustavil izvrševanje proračuna, seveda skladno z določbo, ki si jo še širite v zakonu
               o izvrševanju proračuna in da bomo v tem državnem zboru imeli še en rebalans. Kar
               tako s prerazporeditvami pokriti po moji oceni med 150 do 200 milijonov, ne bo tako
               enostavno.</p>
               <p>Kot sem že danes velikokrat povedala, edina prava pot, če ste se že odločili, da
               zakon tak, kot je, sprejmete, bi bila, da rebalans vzamete iz postopka, naredite
               novega, uskladite vse, kar je treba uskladiti, in ga takrat ponovno sprejmete. Spet
               nova parlamentarna praksa.</p>
            </sp>
            <sp xml:id="SDZ6-Izredna-13-2012-05-11.sp338">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Zaključujem razpravo. Prehajamo na odločanje o amandmaju za uskladitev predloga
               rebalansa državnega proračuna.</p>
               <p>Glasujemo. Navzočih je 74 poslank in poslancev. Za je glasovalo 48, proti 19.</p>
               <p><stage>(Za je glasovalo 48.)</stage> <stage>(Proti 19.)</stage></p>
               <p>Ugotavljam, da je uskladitveni amandma sprejet.</p>
               <p>Prehajamo na odločanje o predlogu rebalansa proračuna Republike Slovenije za leto
               2012 v celoti.</p>
               <p>Obrazložitev glasu v imenu poslanske skupine? Ne. V svojem imenu?</p>
               <p>Mag. Branko Grims, izvolite.</p>
            </sp>
            <sp xml:id="SDZ6-Izredna-13-2012-05-11.sp339">
               <speaker>MAG. BRANKO GRIMS (PS SDS):</speaker>
               <p>Spoštovani!</p>
               <p>Predlagani rebalans proračuna, o katerem odločamo, je skupaj z zakonom o
               uravnoteženju javnih financ prva uresničitev nove razvojne paradigme modernega
               družbenega konsenza odgovornosti, odgovornosti o tem, da ne smemo računa za to, kar
               počnemo danes, izstaviti naslednjim rodovom. Prav simbolno je, da se za 800 milijonov
               evrov znižuje javna poraba. Leta 2009 pa je takratna koalicija v vladi gospoda
               Pahorja za natanko isti znesek dvignila z rebalansom javno porabo. Na nek način se
               torej vračamo na realne temelje. Kar pa je najpomembnejše, sprejetje tega akta je v
               razvojnem interesu države Slovenije. Omogočil bo izboljšanje bonitetnih ocen, s tem
               bo Sloveniji postal lažje dostopen denar, po razumni ceni, cenejši denar torej, kar
               pa pomeni bistveno prednost za slovensko podjetništvo, ki to krvavo potrebuje.
               Največja težava slovenskega podjetništva v tem trenutku je seveda bančni krč
               predragega in težko dosegljivega denarja na svetovnem trgu.</p>
               <p>Zato je sprejetje teh aktov v slovenskem razvojnem interesu in bom glasoval za.</p>
            </sp>
            <sp xml:id="SDZ6-Izredna-13-2012-05-11.sp340">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Jani Möderndorfer.</p>
            </sp>
            <sp xml:id="SDZ6-Izredna-13-2012-05-11.sp341">
               <speaker>JANI MÖDERNDORFER (PS PS):</speaker>
               <p>Spoštovani!</p>
               <p>Jaz sicer se nisem želel oglašati, ampak po tem izvajanju gospoda Grimsa moram
               odgovoriti predvsem vsaj dvoje...</p>
            </sp>
            <sp xml:id="SDZ6-Izredna-13-2012-05-11.sp342">
               <speaker>PREDSEDNIK DR. GREGOR VIRANT:</speaker>
               <p>Oprostite, ja, ampak ni namen obrazložitve glasu, da odgovarjate.</p>
            </sp>
            <sp xml:id="SDZ6-Izredna-13-2012-05-11.sp343">
               <speaker>JANI MÖDERNDORFER (PS PS):</speaker>
               <p>... obrazložil bom svoj glas...</p>
            </sp>
            <sp xml:id="SDZ6-Izredna-13-2012-05-11.sp344">
               <speaker>PREDSEDNIK DR. GREGOR VIRANT:</speaker>
               <p>To pa.</p>
            </sp>
            <sp xml:id="SDZ6-Izredna-13-2012-05-11.sp345">
               <speaker>JANI MÖDERNDORFER (PS PS):</speaker>
               <p>... in s tem seveda zelo jasno obrazložil tudi tisto, kar smo prej slišali. Da
               skrajšam. Če je to nova paradigma, potem nekdo živi v iluziji. Upam, da se zavedate,
               da je to pravljica, ki jo prodajate že nekaj časa vsem Slovenkam in Slovencem. Bojim
               se, jaz se bojim, da čez nekaj mesecev bomo tukaj ponovno poslušali, samo ne vem, kaj
               boste takrat rekli, če je to kakšna druga dimenzija nove paradigme. Moram glasovati
               proti, ker enostavno me niste prepričali z vsemi temi svojimi koraki, ki jih počnete.
               Svetujem vam, da naslednjič ste vsaj tiho in glasujete in naredite tisto, kar ste se
               odločili.</p>
               <p>Glasoval bom proti. Hvala lepa.</p>
            </sp>
            <sp xml:id="SDZ6-Izredna-13-2012-05-11.sp346">
               <speaker>PREDSEDNIK DR. GREGOR VIRANT:</speaker>
               <p>Dobro. Ta zaključek ni bil najbolj vljuden, moram pripomniti, ampak v redu. Namučili
               ste se ta teden, pozna ura je.</p>
               <p>Prehajamo na glasovanje o predlogu rebalansa proračuna Republike Slovenije za leto
               2012.</p>
               <p>Glasujemo. Navzočih je 75 poslank in poslancev, za je glasovalo 48, proti 27.</p>
               <p><stage>(Za je glasovalo 48.)</stage> <stage>(Proti 27.)</stage></p>
               <p>Ugotavljam, da je rebalans proračuna Republike Slovenije za leto 2012 sprejet.</p>
               <p>Na podlagi osmega odstavka 163. člena Poslovnika Državnega zbora predlagam Državnemu
               zboru, da sprejme še naslednji predlog sklepa: Državni zbor pooblašča predsednika
               Odbora za finance in monetarno politiko mag. Andreja Širclja, poslanca Bojana
               Starmana <stage>(Državljanska lista)</stage> in poslanca Matevža Frangeža <stage>(Socialni demokrati)</stage>, da v
               sodelovanju z Ministrstvom za finance in Zakonodajno-pravno službo Državnega zbora na
               podlagi sprejetih odločitev Državnega zbora pripravijo končno besedilo rebalansa
               proračuna Republike Slovenije za leto 2012.</p>
               <p>Glasujemo o sklepu. Navzočih je 67 poslank in poslancev, za je glasovalo 56, proti
               4.</p>
               <p><stage>(Za je glasovalo 56.)</stage> <stage>(Proti 4.)</stage></p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>In še zadnja točka. <title>Nadaljujemo s prekinjeno 6. točko dnevnega reda, to je z obravnavo Predloga zakona o spremembah
                  in dopolnitvah Zakona o izvrševanju proračunov Republike Slovenije za leti 2011 in
                  2012, nujni postopek.</title>
               </p>
               <p>V drugi obravnavi amandmaji k dopolnjenemu predlogu zakona niso bili vloženi, zato
               prehajamo na <title>tretjo obravnavo</title> predloga zakona, se pravi na odločanje o
               predlogu zakona.</p>
               <p>Obveščam vas, da me Zakonodajno-pravna služba in Vlada nista obvestili o kakršnikoli
               neusklajenosti, tako da lahko glasujemo o predlogu zakona.</p>
               <p>Glasujemo. Navzočih je 73 poslank in poslancev, za je glasovalo 48, proti 16.</p>
               <p><stage>(Za je glasovalo 48.)</stage> <stage>(Proti 16.)</stage></p>
               <p>Ugotavljam, da je zakon o izvrševanju proračuna Republike Slovenije za leti 2011 in
               2012 sprejet.</p>
               <p>S tem zaključujem to točko dnevnega reda. Zaključujem tudi 13. izredno sejo Državnega
               zbora in se vam najlepše zahvaljujem in vam želim lep vikend. <title>Seja je bila
                  končana 11. maja 2012 ob 20.20.</title>
               </p>
            </sp>
         </div>
      </body>
   </text>
</TEI>
