<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-16-2012-07-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|DDDC988A33881E24C1257A7500287B22</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=DDDC988A33881E24C1257A7500287B22</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-16-2012-07-17.DZ" n="16">
               <name>Izredna</name>
               <date when="2012-07-17"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-16-2012-07-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">16. izredna seja</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsednici
            Renata Brunskole in Romana Tomc.</stage>
            <stage type="time">Seja se je začela ob 12. uri. </stage>


            <sp xml:id="SDZ6-Izredna-16-2012-07-17.sp1">

               <speaker>PREDSEDNIK DR. GREGOR VIRANT:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjamo 16. izredno sejo Državnega zbora, ki je bila sklicana na podlagi prvega in
               drugega odstavka 58. člena ter drugega odstavka 60. člena Poslovnika Državnega
               zbora.</p>
               <p>Obveščen sem, da se današnje seje ne morejo udeležiti naslednje poslanke in poslanca:
               mag. Alenka Bratušek, Maša Kociper, mag. Barbara Žgajner Tavš, mag. Melita Župevc,
               mag. Jana Jenko, Marija Plevčak, Iva Dimic, Ivan Hršak in mag. Matej Tonin.</p>
               <p>Na sejo sem vabil predsednika Vlade gospoda Janeza Janšo k 25. točki dnevnega reda,
               guvernerja Banke Slovenije dr. Marka Kranjca k 26. točki dnevnega reda in
               predstavnike Vlade k vsem točkam dnevnega reda.</p>
               <p>Vse prisotne lepo pozdravljam!</p>
               <p>Prehajamo na <title>določitev dnevnega reda</title> 16. izredne seje Državnega zbora.</p>
               <p>Predlog dnevnega reda ste prejeli v ponedeljek, 16. julija 2012, s sklicem seje. O
               predlogu bomo odločali v skladu z drugim odstavkom 64. člena Poslovnika Državnega
               zbora.</p>
               <p>Preden preidemo na odločanja o predlogu za širitev in odločanje o samem dnevnem redu,
               bi vas samo obvestil, da bomo časovnico nekoliko spremenili, da bomo danes sejo
               prekinili ob 23. uri, kajti delovna telesa so delo že opravila in ni nobene potrebe,
               da bi danes po 19. uri še zasedala. Bomo pa zato v petek začeli nekoliko kasneje, da
               še Mandatno-volilna komisija opravi svoje delo v zvezi z eno točko dnevnega reda. In
               seveda, ker bomo danes delali do 23. ure, računamo, da bomo tudi v petek nekoliko
               prej zaključili.</p>
               <p>Torej dnevni red. Predlogov za umik točk z dnevnega reda nisem prejel. Prehajamo na
               obravnavo in odločanje o predlogu za širitev dnevnega reda. V skladu z dogovorom na
               24. seji Kolegija, 13. julija 2012, predlagam Državnemu zboru, da dnevni red seje
               razširi z obravnavo Predloga zakona o Slovenskem državnem holding, nujni postopek. V
               zvezi s tem vas obveščam, da je Odbor za finance in monetarno politiko na 29. nujni
               seji dne 16. junija 2012 na podlagi 117. in 127. člena Poslovnika Državnega zbora
               opravil postopek za obravnavo dveh predlogov zakonov, ki urejata isto družbeno
               razmerje. Odbor je obravnaval poleg zakona o Slovenskem državnem holdingu, ki ga je
               po nujnem postopku Državnemu zboru predložila Vlada. Vključen je tudi Predlog zakona
               o upravljanju kapitalskih naložb Republike Slovenije, prva obravnava, ki sta ga v
               obravnavo Državnemu zboru predložila poslanka mag. Alenka Bratušek in poslanec gospod
               Jani Möderndorfer. Pravice in dolžnosti predlagateljev predloga zakona imata po
               Poslovniku tako Vlada kot predstavnik predlagateljev poslanskega predloga zakona.</p>
               <p>Želi besedo predstavnik Vlade kot predlagateljice zakona? Minister za finance? Ne.
               Predstavnika predlagatelja v dvorani ni. Želijo besedo predstavniki poslanskih
               skupin?</p>
               <p>Izvolite, gospod Veber, v imenu Poslanske skupine Socialnih demokratov.</p>
            </sp>
            <sp xml:id="SDZ6-Izredna-16-2012-07-17.sp2">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem!</p>
               <p>Naj povem, da v Poslanski skupini Socialnih demokratov ne bomo podprli razširitve
               dnevnega reda, ki se nanaša na ustanovitev Slovenskega državnega holdinga.</p>
               <p>Gre seveda tako za vsebinske kot tudi proceduralne razloge. Če pogledamo vsebinske,
               lahko govorimo o tem, da bi Državni zbor v vsega 10 minutah odločal o usodi 12
               milijard slovenskega premoženja in s tem seveda tudi dokončno zapečatil usodo
               državnega premoženja v Republiki Sloveniji. Kajti s tem zakonom gre vendarle za
               tretjo fazo privatizacije. Ta privatizacija je po našem mnenju povsem nedorečena
               oziroma sledi ozkim interesom bodisi političnim bodisi združb, ki spremljajo in
               želijo vplivati na politiko, da odloča v njihovo korist – tu imam v mislih
               Rimskokatoliško cerkev in njihove zahtevke za poplačilo denacionalizacije – in
               nenazadnje odločamo tudi o tem, kako in na kakšen način se bo posegalo v sredstva, ki
               so namenjena za zagotavljanje pokojnin. Torej, gre za sredstva, za katera pričakujejo
               prav vse državljanke in državljani v Republiki Sloveniji, da jih bodo pridobili, ko
               bodo stopili v tak status.</p>
               <p>To, da se ta zakon obravnava po nujnem postopku, in dejstvo, da imamo v Državnem
               zboru kot poslanska skupina na razpolago zgolj 10 minut, da razpravljamo o tem, gre
               seveda za povsem neustrezen pristop in želim pravzaprav povedati, da protestiramo
               proti takšnemu delu v Državnem zboru. Sicer ne preseneča, da Vlada ni želela niti
               predstaviti, zakaj vlaga in predlaga danes razširitev dnevnega reda s točko o
               Slovenskem državnem holdingu. In vse to kaže na to, da resnično gremo v razgradnjo
               države. Ne želimo razpravljati o tej razgradnji v vsega 10 minutah, zato da bi nekdo,
               ki ima očitno ozke interes, pri tem seveda zaslužil in najbrž za mnoga mnoga leta
               rešil svoj problem, zaradi katerega bomo vsi v Republiki Sloveniji še dolga dolga
               leta nosili resne posledice.</p>
               <p>Ne bomo podprli razširitev dnevnega reda. Hvala.</p>
            </sp>
            <sp xml:id="SDZ6-Izredna-16-2012-07-17.sp3">

               <speaker>PREDSEDNIK DR. GREGOR VIRANT:</speaker>

               <p>Še kdo v imenu poslanske skupine? Če ne, potem zaključujem razpravo o predlogu za
               širitev in prehajamo na odločanje. Prosim, če preverite delovanje glasovalnih naprav.
               Glasovali bomo o širitvi dnevnega reda.</p>
               <p>Glasujemo. Sem prekinil glasovanje, bomo preverili, kaj je narobe. Deluje zdaj,
               gospod Jurša? Dobro. Še enkrat dajem predlog za širitev dnevnega reda na glasovanje.
               Navzočih je 80 poslank in poslancev, za je glasovalo 46, proti 33.</p>
               <p><stage>(Za je glasovalo 46.)</stage> <stage>(Proti 33.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog zakona kot 16.a točko dnevnega reda v skladu s časovnim
               potekom seje obravnaval po prekinjeni 27. točki dnevnega reda.</p>
               <p>Prehajamo na glasovanje o določitvi dnevnega reda v celoti.</p>
               <p>Državnemu zboru predlagam, da za današnjo sejo določi dnevni red, kot ste ga prejeli
               s sklicem, z razširitvijo, ki smo jo sprejeli. Obrazložitev glasu? Ne, pri določanju
               dnevnega reda tega ni.</p>
               <p>Glasujemo o dnevnem redu. Navzočih je 82 poslank in poslancev, za je glasovalo 47,
               proti 34.</p>
               <p><stage>(Za je glasovalo 47.)</stage> <stage>(Proti 34.)</stage></p>
               <p>Ugotavljam, da je dnevni red določen.</p>
               <p>Prehajamo na <title>25. TOČKO DNEVNEGA REDA – POROČILO O NEDOKONČANIH STRATEŠKIH
                  PROJEKTIH PO MINISTRSTVIH.</title>
               </p>
               <p>Proceduralno, gospod Möderndorfer, prosim.</p>
            </sp>
            <sp xml:id="SDZ6-Izredna-16-2012-07-17.sp4">

               <speaker>JANI MÖDERNDORFER (PS PS):</speaker>

               <p>Spoštovani zbor, predsednik, predstavniki Vlade, predsednik Vlade!</p>
               <p>Glede na kaotično stanje, v katerega nas je pripeljala koalicija, da prvič v
               zgodovini obravnavamo na izredni seji takšno število točk, in to na podlagi
               nerazumnih odločitev, istočasno imamo pred sabo na tej izredni seji še dve ustavni
               spremembi, imamo 11-milijardno ustanovitev holdinga, imamo spremembe ZUJF, ki ga je
               sproducirala ta koalicija, skratka, imamo niz odločilnih točk, ki jih obravnavamo na
               podlagi 10-minutnih razprav.</p>
               <p>Na podlagi navedenega se je Poslanska skupina Pozitivne Slovenije odločila, da pri
               taki demontaži parlamenta, za katero ste zaslužni tudi vi, prvi med enakimi,
               predsednik Državnega zbora, ki ste omogočili s svojo poslansko skupino, da je do tega
               sploh prišlo, smo se odločili, da ne bomo sodelovali in da v tem cirkusu lahko sami
               sebi pripovedujete tisto, kar mislite, da je prav, in prevzamete tudi odgovornost za
               te odločitve.</p>
               <p>Pri tem naj povem, da bomo sodelovali samo na zaprtem delu seje, pri tistem delu,
               kjer očitno ni moči, da bi javnosti naglas povedali, kakšna je situacija v državi,
               zato da se bomo lahko naprej odločali in sprejemali določene odločitve. Prav tako
               velja tudi za točko, kjer smo skupaj s Poslansko skupino SD vložili predlog
               spremembe. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp5">

               <speaker>PREDSEDNIK DR. GREGOR VIRANT:</speaker>

               <p>Hvala lepa. Samo eno vprašanje, gospod Möderndorfer. To seveda razumem kot
               obstrukcijo po drugem odstavku 65. člena Poslovnika. Ali lahko še enkrat precizirate,
               ali to pomeni odsotnost pri vseh točkah dnevnega reda, razen pri obravnavi Poročila o
               stanju v slovenskem bančnem sistemu in pri obravnavi zakona o uravnoteženju javnih
               financ? Smo pravilno razumeli?</p>
            </sp>
            <sp xml:id="SDZ6-Izredna-16-2012-07-17.sp6">

               <speaker>JANI MÖDERNDORFER (PS PS):</speaker>

               <p>Pravilno ste razumeli, ja. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp7">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Kolegicam in kolegom samo v pojasnilo. Na petkovem kolegiju je bila sprejeta
               odločitev, da se razprava na tej izredni seji Državnega zbora opravi po drugem
               odstavku 67. člena Poslovnika. Sam sem predlagal, da se za dve točki dnevnega reda
               določi čas za razpravo po tretjem odstavku, torej daljši čas. Kolegij je ta predlog
               zavrnil, kar pomeni, da razprava teče skladno z odločitvijo, ki je bila sprejeta na
               Kolegiju.</p>
               <p>Smo pri 25. točki dnevnega reda – Poročilo o nedokončanih strateških projektih po
               ministrstvih.</p>
               <p>Pozdravljam predsednika Vlade gospoda Janeza Janšo, ministre, generalnega sekretarja
               Vlade in druge sodelavce Vlade!</p>
               <p>Vlada je to poročilo Državnemu zboru poslala na podlagi 239. člena Poslovnika
               Državnega zbora. 4. julija 2012 sem vam ga poslal v seznanitev. Ta točka dnevnega
               reda poteka tako, da predsednik Vlade obrazloži poročilo, razprave pa pri tej točki
               dnevnega reda skladno s Poslovnikom ni.</p>
               <p>Za obrazložitev poročila dajem besedo gospodu Janezu Janši, predsedniku Vlade.</p>
            </sp>
            <sp xml:id="SDZ6-Izredna-16-2012-07-17.sp8">

               <speaker>JANEZ JANŠA:</speaker>

               <p> Hvala za besedo. Spoštovane kolegice in kolegi!</p>
               <p>Mislim, da je izjemno pomembno, da pred obravnavo točk dnevnega reda, ki so na tej
               izredni seji, nekoliko podrobneje pogledamo tudi to poročilo o strateških zamudah, ki
               jih je Slovenija pridelala v zadnjih letih ali pa v zadnjem obdobju, ker to dodatno
               utemeljuje potrebo po tem, da danes, čeprav z veliko zamudo, vendarle sprejmemo
               nekatere ukrepe.</p>
               <p>To poročilo o strateških zamudah je skupaj z informacijo o uresničevanju strategije
               razvoja Slovenije 2005–2013 in Resolucijo o nacionalnih razvojnih projektih za
               obdobje 2007–2023 izhodišče za ugotovitev dejanskega stanja in tudi za nadaljnje
               ukrepe. Del teh ukrepov imate danes oziroma ta teden na tej izredni seji.</p>
               <p>Glede na to, da je Vlada začela s pripravo strategije razvoja Slovenije za obdobje po
               letu 2013, ko se sedanje izteče. Ta strategija bo seveda tudi osnova za uporabo
               oziroma črpanje evropskih sredstev v naslednji evropski večletni finančni
               perspektivi, smo se ob tem nujno, ne da bi to prej posebej načrtovali, srečali tudi z
               oceno tega, kaj je bilo doslej s te strategije uresničeno, ker je to potrebno vedeti,
               preden načrtuješ stvari za naprej. Seveda je pogled na poročilo o uresničevanju te
               strategije in ostalih strateških dokumentov, ki jih ima država v zadnjih letih, da
               približno tako prazno sliko, kot so tukaj klopi največje opozicijske stranke.
               Pravzaprav smo predelali toliko strateških zamud, da jih v prihodnjih letih ne bo
               možno v celoti nadoknaditi, niti odpraviti vseh negativnih posledic.</p>
               <p>Dejstvo je, da, če gremo po teh projektih, tudi tam, kjer problem niso bila sredstva,
               ni bilo narejeno praktično nič bistvenega. Sam pogled na poročilo, ki ste ga dobili
               že pred tedni, to zelo izčrpno ilustrira. Dejstvo je, da v tem času, ko je finančna
               suša in ko so investicijska sredstva omejena v glavnem na evropska sredstva, v tem
               času smo dolžni narediti vse, da odpravimo vse tiste ovire, ki onemogočajo ali pa
               otežujejo to, da bi vsaj ta sredstva koristno uporabili. Mislim, da je to prva naloga
               tako vlade kot zakonodajalca.</p>
               <p>Na tej seji imate danes veliko zakonov, ki odpravljajo te ovire in tudi bistveno
               izboljšujejo okolje v Sloveniji, da se v prihodnje ne bi v taki meri te ovire in
               zamude pojavljale. Če pogledamo bistvene, boste videli, da gre za stvari, ki bi jih
               lahko naredili že zdavnaj, da bi seja s približno takšnim dnevnim redom, kot je ta
               teden, moralo biti pred tremi leti ali vsaj pred dvema letoma. Bistveno lažje bi bilo
               nam vsem skupaj, zato nekako ne razumem te slabe volje, ki je bila sicer v normalnih
               razumljiva zaradi krajšega časa, zaradi izredne seje in tako naprej, ker nam
               pravzaprav nič drugega ne preostane. Če bomo še naprej odlašali, bo situacija še
               težja in če bomo še malo odlašali, bo nerešljiva. Mislim, da je ta hiša tiste, kjer
               bi se morali tega absolutno zavedati.</p>
               <p>Če grem na hitro preko resorjev.</p>
               <p>Na področju financ smo podedovali kot vlada, dve absolutno strateški zamudi, eno je
               nenesprejetje strategije upravljanja s kapitalskimi naložbami Republike Slovenije, o
               tem se v zadnjem času veliko govori, kaj naj bi se zdaj vse na hitro naredilo. Treba
               je povedati, da je Zakon o upravljanju kapitalskih naložb naročil prejšnji vladi, da
               to strategijo sprejme do 30. junija 2011. To ni bilo uresničeno, zaradi tega smo se
               mi lotili takoj na začetku mandata tega dela. Danes imate rezultat nekega celovitega
               koncepta, ki je rezultat tega premisleka, pred seboj v obliki zakona o Slovenskem
               državnem holdingu. In s tem skušamo odpraviti zamudo. Ta zakon bo omogočil
               oblikovanje celovite strategije, racionalno in pregledno upravljanje državnega
               premoženja in tudi odprodajo nestrateških naložb.</p>
               <p>Druga takšna zamuda, strateška zamuda, na področju financ bi bila lahko opisana z
               besedama finančni krč. Gre za tri stvari. Prvič gre za stanje v našem bančnem
               sistemu, ki je izjemno resno, o tem boste lahko slišali podrobnejšo oceno tudi s
               strani Banke Slovenije pod naslednjo točko. Potem gre za ta krč v slovenskem
               gospodarstvu, ki je v veliki meri prezadolženo in tudi kreditno nesposobno. Se pravi,
               številna podjetja, ki so v težavah, ne morejo najemati kreditov, ker jih niso
               sposobna tekoče odplačevati in jih ne bi mogla tudi, če bi finančni servis bolje
               deloval. In tretji razlog je zaostreno mednarodno gospodarsko okolje, ki se mu je
               treba tudi prilagajati.</p>
               <p>Z ustanovitvijo tega državnega holdinga, ki je v obliki zakona pred vami, bo
               uresničeno čiščenje bilanc bančnega sektorja. To bo povečalo kreditno sposobnost
               bank, to se bo prelilo v lažje kreditiranje podjetij, seveda tistih, ki so sposobna
               najemati kredite in jih tudi vračati. S tem bo izpolnjen eden od pogojev za odpravo
               kreditnega krča, ne pa vsi. Kako se bodo ti ukrepi prelili v gospodarsko rast, pa bo
               v veliki meri odvisno od doslej že sprejetih ukrepov za pospešitev rasti in v veliki
               meri tudi od teh ukrepov, ki so v obliki številnih zakonov pred vami na tej izredni
               seji. Dinamika prelivanja teh ukrepov v večjo rast pa je seveda odvisno tudi od
               mednarodnega okolja, glede na to, da je slovensko gospodarstvo izvozno.</p>
               <p>Vlada je sprejela še nekaj zakonodajnih rešitev, ki izboljšujejo regulacijo bančnega
               sistema, gre za zbiranje kapitala gospodarskih družb, kar olajšuje Predlog zakona o
               trgu finančnih instrumentov, ki je v postopku sprejema. Potem gre za zbiranje
               kapitala s strani finančnih institucij. To olajšujemo s predlogi novel Zakonov o
               hipotekarni in komunalni obveznici, z Zakonom o investicijskih skladih in družbah za
               upravljanje ter z Zakonom o bančništvu. Tako,da še na tej seji napadamo večji del teh
               problemov, ki so osnova za finančni krč v Sloveniji v zadnjih letih.</p>
               <p>Na področju gospodarstva gre predvsem za bistvene strateške zamude pri investiranju
               evropskih sredstev oziroma pri, napačno rečeno, črpanju evropskih sredstev. V
               preteklih letih so nastale velike zamude pri črpanju. Nekaj teh podatkov imate tudi
               na ekranu. Gre za zamude pri potrjevanju projektov in razpisov, za zamude pri
               sklepanju pogodb, za zamude pri izplačilih iz državnega proračuna in tudi za zamude
               pri povračilih iz proračuna Evropske unije. Ob prevzemu mandat je bilo od 4 milijard
               evrov kohezijskih sredstev, ki so bila na voljo, v državni proračun povrnjenih okoli
               30 % oziroma 1,4 milijarde. Na področju evropskega teritorialnega sodelovanja smo
               tukaj na približno 20 %. Če izpustim podrobnosti, ki se deloma vidijo tudi iz teh
               pregledov na ekranu, je treba ugotoviti, da, če je bila dinamika uporaba investiranja
               evropskih sredstev približno takšna, kot je bila v mandatu 2004–2008 tudi v mandatu
               2008–2012, bi potem moralo biti danes investiranih najmanj 500 milijonov več sredstev
               iz evropskih skladov, kar bi lahko pomembno omililo to finančno sušo, ki je vladala v
               Sloveniji.</p>
               <p>Največja tveganja so v okviru operativnega programa okoljske in prometne
               infrastrukture. Veliki okoljski in prometni projekti se ne izvajajo skladno s
               predvideno dinamiko in iz teh tabel vidite tudi, kje so glavne zamude. Ta vlada je
               sprejela urgentno, takoj ukrepe za pospešitev črpanja in za opravo zaostankov. Vrsta
               jih je. Vseh zamud ne bo mogoče nadoknaditi, vendar pa je zadnje stanje takšno, da
               smo prišli na pozitiven neto položaj do proračuna Evropske unije. Maja je bil ta v
               višini 68 milijonov evrov in junija 159 milijonov evrov. Največ strateških zamud je
               na področju prostora in infrastrukture. Ta resor ima v tej finančni perspektivi na
               področju prometne infrastrukture na voljo milijardo in 100 milijonov evropskih
               sredstev. Do konca lanskega leta je bilo na vseh projektih realiziranih zgolj 287
               milijonov ali 26 % teh sredstev. Te strateške zamude ogrožajo pomen strateških
               prometnih koridorjev. Do konca obdobja finančne perspektive jih bo izjemno težko
               nadoknaditi, saj bi bilo za to potrebno 70 % teh razpoložljivih sredstev investirati
               oziroma realizirati v naslednjih treh letih. Znotraj tega so največje zamude na
               področju železniških projektov. Do leta 2015 je tukaj namenjenih 473 evrov evropskih
               sredstev. Realizacija med leti 2007 in 2011 je bila le 16,5 % oziroma 77 milijonov.
               Zamude na področju infrastrukture in prostora so praktično pri realizaciji vseh
               državnih prostorskih načrtov, ki so trenutno v obravnavi. Teh je preko 60. Največje
               strateške zamude so pri umeščanju v prostor železniške povezave v okviru prometnega
               koridorja na trasi Lyon–Kijev, in sicer na odseku med Divačo in državno mejo ter
               Trstom. Ta projekt je 50 % sofinanciran iz evropskih sredstev. Tukaj ni bil porabljen
               doslej še niti en milijon evrov, čeprav so vsi roki mimo. Potem, naslednja velika
               strateška prometna zamuda je tretja razvojna os. Tukaj ne v severnem ne v srednjem in
               ne v južnem delu zadeve niso šle nikamor v zadnjih letih. Postopki državnega
               prostorskega načrta so se začeli že leta 2005, vendar na nobeni od teh tras, se
               pravi, niti ne na enem kilometru tretje razvojne osi, postopki niso zaključeni s
               sprejemom državnega prostorskega načrta. Potem je tukaj tak velik projekt, obvoznica
               Škofljica. Postopek se je začel v letu 2005, še vedno pa ni opravljena niti
               razgrnitev trase niti ni sprejeta odločitev o najprimernejšem poteku trase. Zamuda za
               zamudo. Potem gre za umestitev ustrezne cestne povezave med obstoječo avtocesto in
               mejnim prehodom Jelšane. Kljub umestitvi dopolnjeni avtocestni program leta 1995 in v
               začetku priprave DPN v letu 2006 še vedno ni izbrana niti trasa bodoče povezave.
               Potem gre za velike zamude pri umeščanju v prostor pri hidroelektrarnah na spodnji in
               srednji Savi in tako naprej. Najpomembnejše pa so seveda zamude na področju obeh
               železniških koridorjev, V. in X., te zamude so pač podčrtano strateške, ker zamujenih
               aktivnosti v preteklih letih v kratkem času enostavno ni možno nadoknaditi, zaradi
               tega Sloveniji grozi, da jo bodo modernizacije teh evropskih koridorjev zaobšle. In
               to zaradi naše krivde. Tukaj je šlo za neustrezno pripravljenost projektov tudi za
               neustrezen nabor projektov, postopki umeščanja v prostor so rakrana. Veliko boste
               govorili tudi pri zakonih, ki skušajo te posledice oziroma pomanjkljivosti odpraviti,
               potem so tukaj revizijski postopki v postopkih javnega naročanja, ki so svoja zgodba
               pri teh zamudah, in tako naprej. Stanje najpomembnejših projektov na področju
               modernizacije železniške infrastrukture je prikazana tudi v posebni tabeli. To imate
               tudi v Poročevalcu. Upam, da ste si to ogledali.</p>
               <p>Na področju energetike v tej finančni perspektivi je na razpolago 160 milijonov evrov
               evropskih sredstev. Tukaj so bile sprejete štiri prednostne usmeritve. Sredstva se
               praktično niso črpala, delež črpanja konec leta 2011 je bil 10 %. Na vseh teh
               projektih tudi ne bo možno zagotoviti polnega črpanja, zato bodo potrebne premestitve
               na tiste projekte, kjer je absorpcija večja. Gre predvsem za energetsko sanacijo
               stavb v lasti lokalnih skupnosti, zato da sredstva ne ostanejo.</p>
               <p>Na področju izobraževanja, znanosti, kulture in športa imamo štiri takšne zamude pri
               pomembnih projektih. Gre za razvoj širokopasovnih omrežij na belih lisah, za razvoj
               mobilnih komunikacij četrte generacije, za nadaljnji razvoj digitalne radiofuzije in
               za novi zakon o elektronskih komunikacijah, ki bi moral biti sprejet že v lanskem
               letu. Ker ni bil sprejet je Evropska komisija najavila tožbo. Vlada to pospešeno
               pripravlja. Upamo, da bo jeseni na vaših mizah.</p>
               <p>Na področju kmetijstva in okolja gre za zaostanke pri izvedbi projektov na področju
               vodooskrbe, odvajanja in čiščenja odpadnih voda ter ravnanja z odpadki. Gre za
               projekte vredne v glavnem po nekaj deset milijonov evrov. Vsi projekti oskrbe s pitno
               vodo so vredni okoli 260 milijonov evrov – povsod so zamude. Odvajanje in čiščenje
               odpadnih vod 165 milijonov evrov – povsod zamude. Področje javnih služb, izvajanje
               dimnikarske dejavnosti – neizveden projekt izdelave evidenc kurilnih naprav velik
               problem, tudi vse ostalo v zvezi s to dejavnostjo. Neučinkovit projekt odprave
               večletnih zaostankov, več kot tisoč nerešenih primerov. Neizveden je tudi projekt
               ureditve in določitev metodologije za oblikovanje cen storitev obveznih javnih služb
               varstva okolja, kar povzroča velike težave. Ko gre za različne vrste rabe vode in
               vodnih zemljišč, je med 400 in 450 nerešenih vlog za rabo vode, ki so v povprečju
               nerešene že štiri leta. Na področju vodnih zemljišč je nerešenih 412 vlog. Tudi mnoge
               od teh čakajo leta. Pri kakovosti zraka gre za izjemno pomembno področje za kvaliteto
               življenja. Neizvedeni so programi kakovosti zraka za Ljubljano, Celje, Maribor,
               Kranj, Murska Soboto, Novo mesto in Zasavje. Ponekod je tematika tudi že pred
               sodiščem EU.</p>
               <p>Potem imamo nerealiziran zakonodajni del iz okoljskega področja, kjer je, mislim, 12
               oziroma 15 uredb in zakonov, ki bi morali biti že davnaj sprejeti, pa niso in zaradi
               tega pač je kvaliteta življenja v mnogih delih Slovenije slabša.</p>
               <p>Potem imamo velike zaostanke na upravnih postopkih Agencije Republike Slovenije za
               okolje. Ta tabela je tukaj. Gre za tisoče nerešenih primerov preko roka.</p>
               <p>Pri obrambi se je prejšnja vlada ukvarjala tri leta s tem, ali bo prekinila ali ne bo
               prekinila pogodbo za nakup srednjeoklepnih kolesnih vozil 8X8, Ni sprejela nobene
               odločitve. Morala bi jo pač v prvem letu. Stanje je popolnoma kaotično.</p>
               <p>Pravosodje. Tu gre za velike sodne zaostanke. Čas za reševanje gospodarskih sodnih je
               štirikrat daljši od evropskega povprečja. To je pomemben vzrok za propade številnih
               podjetij in za plačilno nedisciplino. Velik gospodarski kriminal ni doživel nobenega
               epiloga v zadnjih letih. Vlada je pripravila spremembo zakonodaje za napad na te
               vzroke za te probleme še v tem letu.</p>
               <p>Pri zdravju so odprti projekti, pravzaprav vsi, ki bi morali biti v glavnem že
               zdavnaj končani. Zdaj je seveda tudi problem pomanjkanje finančnih sredstev, določene
               so nove prioritete, prednosti imajo projekti, ki jih lahko financiramo iz evropskih
               sredstev, to so predvsem urgentni centri.</p>
               <p>Tukaj so potem še ostale stvari, ki jih v poročilu niti nismo omenjali, ker ne
               zadevajo posamično nobenega resorja, ampak so zamude, ki pomembno vplivajo na rasti,
               na gospodarsko situacijo v Sloveniji, tudi na zaposlovanje. Eden takih velikih
               projektov o katerem se je veliko govorilo je projekt Emonika, to je izgradnja
               potniškega terminala v Ljubljani. Investicija je vredna blizu 300 milijonov v glavnem
               zasebnih sredstev. Projekt je bil namerno zaustavljen, da ne bi delal konkurence
               trgovskemu centru v Stožicah. To se je zgodilo tako, da je Mestna občina Ljubljana po
               že zaključnem razpisu zahtevala poglobitev tirov, nato pa še podražila komunalni
               prispevek za 50 %. Investitorjem so se skupni stroški povečali za najmanj 80
               milijonov, projekt, ki bi moral biti že dokončan in približno 2 tisoč delovnih mest
               bi bilo v njem in veliko dela za gradbeništvo, se niti ni začel. Hkrati tudi
               trgovskega centra v Stožicah ni, je samo preko 100 milijonov evrov luknje zaradi
               kreditov, ki so jih podjetja blizu Mestne občine Ljubljana dobila za to v glavnem pri
               državnih bankah. Se pravi imamo dvojno škodo.</p>
               <p>Zakaj prihaja do takšnih zamud? Če bi sešteli vse te zamude in izračunali finančne
               učinke teh zamud, bi prišli do milijard. Če bi se vsaj polovica teh investicij
               realiziralo, bi bila gospodarska situacija danes v Sloveniji boljša, prihodki
               proračuna bi bili boljši, omejitve javne porabe bi bile lahko bistveno blažje, tako
               tiste, s katerimi smo se že srečali, kot tiste, s katerimi se bomo še srečali, vendar
               se to ni zgodilo. Torej, kje so vzroki? Običajno v tem parlamentu govorimo o
               nesposobnosti vlade, ko gre za takšne zamude. Gre tudi za to, absolutno, mislim pa,
               da so pri nas vzroki globlji, to ni edini problem. V Sloveniji se je v zadnjih letih
               nekako do popolnosti vzpostavil nek sistem, v katerem se vlada iz ozadja, pri vsakem
               projektu se iščejo koristi posameznikov ali pa posameznih interesnih skupin. Ko gre
               za projekte, ki se načrtujejo, ki so javno znani – in večina teh projektov, o katerih
               sem govoril, je takšnih –, se angažirajo številni lobisti, ti pokrijejo potem vse od
               uradnikov do strokovnjakov, pri velikih projektih še revizorje in protikorupcijsko
               komisijo, na koncu celo sodstvo, policijo, tožilstvo. Projekti čudežno stojijo,
               nemalokrat se ti različni posamični interesi tudi prepletajo ali pa so nasprotujoči.
               Ne glede na to, ali gre za prvi ali za drugi razlog, to povzroča zamude. Tukaj gre za
               interese tistih, ki bi radi zaslužili z dragimi študijami okrog umeščanja v prostor
               in okoljevarstvenih zahtev. Tega je izjemno veliko. Praktično vsaka sprememba
               zakonodaje doslej je zahtevala še neke dodatne študije in se je množilo število
               tistih, ki jih izdelujejo in potem gre še za revizije ocen in študij in tako naprej.
               Potem so interesi teh, ki bi radi zaslužili s spremembo namembnosti ali preprodajo
               zemljišč. Tudi to je danes že izdelan sistem v Sloveniji. Potem gre tukaj za
               interese, ki se najdejo v aneksih k osnovnim pogodbam, ki so za to po pravilu čim
               bolj odprte. Dražji je projekt, bolj odprta je pogodba in manj je možnosti, da bi
               bile pogodbe sklenjene na ključ, kot je to v navadi in običaj v tujini. V Sloveniji
               imamo prave strokovnjake za pripravo odprtih pogodb. Mislim, da bi to lahko izvažali,
               če bi to kdo hotel kupiti. Potem gre za namerno vlaganje – tudi te primeri se
               raziskujejo – pritožb in zavlačevanje, da tisti, ki vlaga pritožbe, kasneje izsiljuje
               umik takšne pritožbe proti plačilu in tako naprej.</p>
               <p>Problem, ki ga imamo mi kot vlada in zakonodajalec, ki smo se danes zbrali v tej
               dvorani, je v tem, da je večina teh blokad sistemsko omogočenih z namerno zapletenimi
               procedurami, ki so jih lobisti pravočasno vtaknili predvsem v uredbe pa tudi v
               zakonodajo. Ravno te procedure zaradi svoje nepreglednosti omogočajo korupcijo. To je
               bilo popolnoma jasno že leta. Protikorupcijska komisija se proti takšnemu urejanju in
               kompliciranju teh postopkov nikoli ni oglasila. Zdaj, ko se jih poenostavlja, pa se
               je oglasila, kar jo postavlja v zelo čudno luč. Vedno, ko se naredijo takšne ocene in
               se ugotovi, da nek projekt stoji tri leta, pa pravzaprav ne zna nihče natančno
               pojasniti, zakaj, in se potem išče razloge, ki se jih tudi najde, odpravljanje teh
               vzrokov na koncu pade na ministra, se pravi, na osebo, ki je vsak dan močno
               kritizirana, izpostavljena javnemu pritisku in včasih njihove družine tudi grožnjam,
               takšnim in drugačnim. In ta oseba, ki ima običajno še nižjo plačo od vseh tistih, ki
               so povzročili te zamude, mora potem to reševati in je, ne glede na to, katera vlada
               je, tudi edini, ki vsaj, če ne drugače, na volitvah politično odgovarja. Nihče drug v
               tej verigi doslej v glavnem ni odgovarjal. Torej imamo do potankosti izdelan in
               razpreden sistem blokad, ki uničujejo državo. Blokad, ki so na vseh nivojih, tudi
               sistemske, tudi v zakonih in tako naprej, tudi v delovanju interesnih skupin, včasih
               tudi tistih, ki jih imenujemo socialni partnerji.</p>
               <p>In na tej seji, spoštovani kolegice in kolegi, imate zakone, ki odpravljajo na
               stotine teh ovir in blokad. Ta ocena, ki izhaja iz teh strateških zamud pri
               projektih, je v veliki meri osnova za številne ukrepe, ki so v teh zakonih. In
               sprejetje te zakonodaje je vitalnega pomena za državo, res, vitalnega pomena.</p>
               <p>Večina zakonov je predlaganih po nujnem, morda kakšen po skrajšanem postopku. Kot sem
               dejal že prej, to bi v normalnih razmerah bil problem. Pomembne stvari spreminjamo.
               Če bi imeli čas, bi zagotovo ta zakonodaja zaslužila bistveno daljši čas za razpravo,
               še za kakšno analizo in tako naprej. Ampak, kot rečeno, bi morali te zakone
               obravnavati pred tremi leti, kakšnega pa tudi že bistveno prej, da ne bomo zdaj samo
               v prejšnji mandat stvari polagali, pa tega nismo storili, zato se pač zdaj mudi.
               Mogoče bomo kakšno ureditev jeseni ali pa prihodnje leto popravljali, ko bodo
               narejene analize učinkov, ampak to je bistveno bolje, kot da še naprej čakamo s tem
               paketom in konec leta že ne bo več važno, kaj bomo sprejeli.</p>
               <p>Nujnost sprejetja teh ukrepov je dodatno utemeljena še z našim javnofinančnim
               položajem. Letošnjega leta še nismo končali s proračunskim letom. To, kar smo pri
               Zakonu o uravnoteženju javnih financ bili prisiljeni popuščati, da ni prišlo do
               blokad, se bo poznalo na prihodkih. In leta še nimamo zaključenega, še za letošnje
               leto bo verjetno treba še kaj dodati. Ko boste dobili v zgodnji jeseni predloge
               proračunov za leto 2013 in leto 2014, boste videli, da smo z Zakonom o uravnoteženju
               javnih financ naredili samo polovico tega, kar je treba narediti in kar so druge
               države Evropske unije naredile že pred leti, da nas čaka še pomemben del naloge. Zato
               enostavno ne razumem teh razprav, ki so zdaj skoncentrirane na to, kako bi to
               racionalizacijo, ki smo jo že izvedli, še dodatno omilili. Jeseni boste videli, da
               imamo pred seboj bistveno hujši problem, in če bi šlo samo za nekaj privilegiranih
               pokojnin, to sploh ne bi bilo vredno razprave. Zaradi te situacije je rast nujnost,
               ti ukrepi, ki so danes na tej izredni seji, so predvsem ukrepi za rast. Če te rasti
               ne bo, bomo vsako leto zniževali porabo, pa ne bomo prišli iz krize. Nekje je treba
               rast začeti in zaradi tega ta izredna seja.</p>
            </sp>
            <sp xml:id="SDZ6-Izredna-16-2012-07-17.sp9">

               <speaker>PREDSEDNIK DR. GREGOR VIRANT:</speaker>

               <p>Predsedniku Vlade se zahvaljujem za to obrazložitev.</p>
               <p>S tem zaključujem to točko dnevnega reda. In prekinjam 16. izredno sejo za 15 minut,
               da se pripravi vse potrebno za naslednjo točko dnevnega reda, ki bo potekala brez
               navzočnosti javnosti. Nadaljujemo ob 13. uri.</p>
               <p>Seja je bila prekinjena ob 12.44. <title>/26. TOČKA DNEVNEGA REDA – INFORMACIJA O STANJU
                  V SLOVENSKEM BANČNEM SISTEMU</title> <stage type="time">(brez navzočnosti javnosti; od 13. ure do
               15.59)</stage></p>
               <p>Seje se je nadaljeval ob 16.15.</p>
            </sp>
            <sp xml:id="SDZ6-Izredna-16-2012-07-17.sp10">

               <speaker>PODPREDSEDNICA RENATA BRUNSKOLE:</speaker>

               <p>Lepo pozdravljeni! Nadaljujemo z odprtim delom seje.</p>
               <p>Prehajamo na <title>13. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH
                  ZAKONA O GOSPODARSKIH DRUŽBAH, NUJNI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, ministru
               za gospodarski razvoj in tehnologijo mag. Radovanu Žerjavu.</p>
            </sp>
            <sp xml:id="SDZ6-Izredna-16-2012-07-17.sp11">

               <speaker>MAG. RADOVAN ŽERJAV:</speaker>

               <p>Lepo pozdravljeni, spoštovani poslanke in poslanci!</p>
               <p>Zakon o gospodarskih družbah določa temeljna statusna korporacijska pravila
               ustanovitve in poslovanja gospodarskih družb, espejev, povezanih oseb,
               gospodarsko-interesnih združenj, podružnic tujih podjetij in njihovega statusnega
               preoblikovanja. ZGD, kot mu pravimo, je zato deležen stalne pozornosti in je podvržen
               nenehnim zahtevam po spremembah in odpravi administrativnih ovir. Tako so predloge za
               spremembe v zadnjem času podale vse zbornice, Obrtna zbornica, Gospodarska zbornica,
               Ajpes in tudi nekateri drugi deležniki. S predlogom zakona se tako želi odpraviti
               nekatere nejasnosti, predvsem pa administrativna bremena, na katera opozarjajo
               posamezni deležniki.</p>
               <p>Poglavitne rešitve tega predloga zakona so naslednje. Prenašajo se objave po ZGD z
               Uradnega lista na spletno stran Ajpesa, kar bo za družbe pomenilo zmanjšanje
               stroškov. Predlog zakona črta poglavje, ki ureja tiho družbo in posledično spreminja
               tudi ostale člene, ki se nanašajo na tiho družbo. Dopolnjuje se člen, ki ureja
               nasprotje interesov, in sicer tako, da se na novo definira nasprotje interesov, po
               zgledu kodeksa za upravljanje javne družbe, ter odpravlja dileme v zvezi z dajanjem
               soglasij v primeru družinskih podjetij in določa izjeme v primeru poslov manjših
               vrednosti, 2 tisoč evrov za posamezni posel, za vse posle skupaj za eno družbo pa 24
               tisoč evrov. Omogoča družbam plačilo nadomestila Ajpesu za objavo letnega poročila po
               objavi letnega poročila in ne več vnaprej. Skrajšuje rok za izbris espeja iz
               Poslovnega registra Slovenije s 15 na 3 dni. Omogoča se podjetniku, da še v času
               svojega življenja prenese podjetje ali del podjetja na svojega družinskega člana kot
               univerzalnega pravnega naslednika. Dviguje se zgornjo mejo letnih prihodkov, do
               katerih lahko podjetnik vodi knjige po enostavnem knjigovodstvu, z 42 tisoč evrov na
               50 tisoč evrov. Predlaganim članom nadzornega sveta se nalaga dolžnost, da na
               skupščini, ki bo odločala o njihovem imenovanju, predstavijo svoje preteklo strokovno
               izpopolnjevanje in delo, ki ga opravljajo, ter vse okoliščine, ki bi lahko privedle
               do nasprotja interesov. Predlagani član nadzornega sveta lahko poda svojo
               predstavitev pisno, na skupščini pa predstavitev opravi predlagatelj. Nadalje, dodaja
               se prekršek za primer, če družba delnic nima izraženih v nematerializirani obliki. In
               še, zmanjšujejo se globe za majhne družbe za prekršek nepredložitve letnega poročila
               Ajpesu in globe za družbe, če Ajpesu ne predložijo podatkov o premoženjskem in
               finančnem poslovanju ter poslovnem izidu.</p>
               <p>Te spremembe smo pripravili, kot sem dejal, na osnovi pripomb in predlogov različnih
               deležnikov, v smislu poenostavljanja oziroma odpravljanja administrativnih bremen.
               Hvala lepa.</p>
            </sp>
            <sp xml:id="SDZ6-Izredna-16-2012-07-17.sp12">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo kot matično delovno telo. Za
               predstavitev poročila odbora dajem besedo predsedniku odbora gospodu Matjažu Hanu.
            </p>
            </sp>
            <sp xml:id="SDZ6-Izredna-16-2012-07-17.sp13">

               <speaker>MATJAŽ HAN (PS SD):</speaker>

               <p>Lepa hvala, spoštovana podpredsednica. Spoštovani minister, kolegice in kolegi!</p>
               <p>Odbor za gospodarstvo je na 13. nujni seji kot matično delovno telo obravnaval
               Predlog zakona o spremembah in dopolnitvah Zakona o gospodarskih družbah. Kolegij
               predsednika Državnega zbora pa je na 23. seji sklenil, da se predlog zakona obravnava
               po nujnem postopku.</p>
               <p>Seji odbora so prisostvovali predsedniki nekaterih zbornic, predstavniki Ministrstva
               za gospodarski razvoj in tehnologijo in pa predstavniki Ajpesa in Zakonodajno-pravne
               službe.</p>
               <p>Odboru je bilo posredovano tudi mnenje Zakonodajno-pravne službe, ki je predlog
               zakona proučila z vidika skladnosti z ustavo, pravnim sistemom in iz
               zakonodajnotehničnega vidika. Odbor je bil seznanjen tudi z naslednjim gradivom: z
               amandmaji poslanskih skupin SDS, Ljudske stranke, DeSUSa in Nove Slovenije k 7. členu
               predloga zakona, z amandmaji poslanca mag. Ivana Vogrina k 73., 158. do 167., 685. in
               686. členu predloga zakona in s predlogom za amandma odbora Obrtno-podjetniške
               zbornice. V skladu s 129. členom Poslovnika Državnega zbora so amandmaje k predlogu
               zakona vložile tudi poslanske skupine koalicije, in sicer k 7., 11., 12., 15., 16.,
               20., 23. in 24. členu.</p>
               <p>Vodja Zakonodajno-pravne službe je glede pripomb službe iz pisnega mnenja v zvezi z
               ukinitvijo tihe družbe izpostavil pozitivne strani tihe družbe kot ene izmed oblik
               gospodarskih družb, v katerih se opravlja pridobitna dejavnost. Poudaril je, da je
               možnost zlorabe po mnenju službe preprečena že s tako imenovanim inštitutom spregleda
               pravne osebe. Glede pripomb službe v zvezi s prehodno ureditvijo je poudaril, da je
               ta ustrezno upoštevana z amandmaji poslanskih skupin koalicije. Pojasnil je tudi, da
               je večina konkretnih pripomb službe s posameznim členom predloga zakona upoštevana v
               amandmajih tudi tako imenovanih poslanskih skupin koalicije.</p>
               <p>V razpravi ob obravnavi posameznih členov predloga zakona so posamezni člani odbora
               in vabljeni izrazili podporo predlogu zakona zlasti z vidika odprave administrativnih
               bremen.</p>
               <p>Po opravljeni razpravi je odbor sprejel amandmaje odbora k 8. členu predloga zakona.
               Odbor je sprejel amandmaje poslanskih skupin koalicije k 7., 11., 12., 15., 16., 20.,
               23. in 24. členu predloga zakona.</p>
               <p>Odbor je glasoval še o vseh členih zakona in jih tudi sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, ki je tudi
               sestavni del poročila odbora.</p>
            </sp>
            <sp xml:id="SDZ6-Izredna-16-2012-07-17.sp14">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke mag. Marko Pogačnik.</p>
            </sp>
            <sp xml:id="SDZ6-Izredna-16-2012-07-17.sp15">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, spoštovani minister, kolegice, kolegi!</p>
               <p>Obstoječa sprememba zakona o gospodarskih družbah uvaja predvsem tiste spremembe,
               zaradi katerih se danes bremeni slovensko gospodarstvo. Predvsem je tukaj šlo za
               poslušanje predlogov Obrtne zbornice, Ajpesa. V poslanski skupini ocenjujemo, da bodo
               vse te spremembe vplivale na večjo konkurenčnost slovenskega gospodarstva, predvsem
               pa, da se bodo zmanjšala administrativna bremena, ki so v danem trenutku eden izmed
               največjih zaviralcev gospodarske rasti. Ocenjujemo zelo pozitivno, da se črta tudi
               instrument tihih družb ne glede na dejstvo, da so tihe družbe poznali že v rimskem
               zakonu, da jih pozna večina zakonov o gospodarskih družbah v evropskih državah,
               vendar nedvomno je to, da je Slovenija še vedno tranzicijska država in da v
               tranzicijskem obdobju bomo predvsem s tem zmanjšali konflikt interesov in pa predvsem
               oškodovanje državnega premoženja na osnovi znanih primerov iz preteklosti, ki so se
               pojavljali s tihimi družbami in pa tihimi družbeniki.</p>
               <p>Zaradi vsega tega bo Poslanska skupina SDS to predlagano spremembo zakona o
               gospodarskih družbah tudi podprla. Hvala.</p>
            </sp>
            <sp xml:id="SDZ6-Izredna-16-2012-07-17.sp16">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Socialnih demokratov gospod Matjaž Han.</p>
            </sp>
            <sp xml:id="SDZ6-Izredna-16-2012-07-17.sp17">

               <speaker>MATJAŽ HAN (PS SD):</speaker>

               <p>Še enkrat lepa hvala.</p>
               <p>Jaz bom izredno kratek. V Poslanski skupini Socialnih demokratov sicer podpiramo cilj
               predloga zakona, s katerim se želi odpraviti nejasnosti in administrativna bremena,
               na katera opozarjajo predvsem posamezni deležniki v gospodarstvu. Predlog zakona
               vsebuje novosti, ki upoštevajo predlog Obrtne zbornice, Ajpesa in drugih deležnikov.
               Seveda pa nismo tako optimistični, da bo ta zakon odpravil nekonkurenčnost naših
               podjetij, vendar bomo v Poslanski skupini Socialnih demokratov zakon vendarle
               sprejeli. Opozorili pa bi Vlado, da tudi takšne zakone sprejme po rednih postopkih,
               da bo bistveno več možnosti za debato, za izmenjave stališč in da bo tudi strokovna
               javnost pri tem bolj sodelovala. Edino, kar se nam zdi sporno v tem zakonu, je
               črtanje instituta tihe družbe. Državni sekretar je povedal, da so v Sloveniji
               registrirane samo štiri take tihe družbe, in mi glede na prakso v Evropi ta institut
               ukinjamo, kar mislimo, da ni dobro, vendar bomo zakon vseeno sprejeli. Hvala
               lepa.</p>
            </sp>
            <sp xml:id="SDZ6-Izredna-16-2012-07-17.sp18">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Državljanske liste, gospod Rihard Braniselj.</p>
            </sp>
            <sp xml:id="SDZ6-Izredna-16-2012-07-17.sp19">

               <speaker>RIHARD BRANISELJ (PS DL):</speaker>

               <p>Hvala za besedo. Spoštovane kolegice, kolegi, minister!</p>
               <p>Danes posegamo v temeljni sistemski zakon na področju statusnega prava družb, ki
               ureja ustanavljanje, organiziranost in poslovanje gospodarskih subjektov. Do
               predlaganih sprememb je prišlo predvsem zaradi opozoril Obrtniško-podjetniške
               zbornice, Ajpesa in tudi Gospodarske zbornice ter drugih deležnikov in zainteresirane
               javnosti. V praksi so se namreč pokazale določene pomanjkljivosti in težave pri
               izvajanju veljavnega zakona. Obrtno-podjetniška zbornica je med drugim opozorila na
               pomanjkljivosti in težave ter potrebo po skrajšanju roka za izbris podjetnika iz
               Poslovnega registra Slovenije. Ajpes in prav tako Obrtna zbornica sta predlagali, da
               se omogoči podjetnikom in družbam plačevanje nadomestila za objavo letnih poročil po
               objavi in ne vnaprej, kot to določa veljavni zakon. Gospodarska zbornica je opozorila
               na nejasnost določenih členov veljavnega zakona v delu, ki ureja nasprotje interesov.
               Prav tako se objava iz Uradnega lista prenaša na spletno stran Ajpesa. S predlagano
               ureditvijo se tako v primeru, če Zakon o gospodarskih družbah nalaga dolžnost objave,
               to ne bo več objavilo v Uradnem listu, temveč na spletni strani Ajpesa v rubriki
               Objave po Zakonu o gospodarskih družbah. Predlog zakona tudi črta celotno poglavje o
               tihi družbi in strožje definira in sankcionira nasprotje interesov med družbo in
               njenimi organi nadzora in poslovodenja. Glavni cilj predlaganih sprememb in
               dopolnitev je tako odpraviti nejasnosti in administrativna bremena, na katere že dalj
               časa zgoraj navedeni opozarjajo in do katerih je v praksi prihajalo. Vse te omejitve
               so povzročile kar nekaj dvomov in zapletov v postopkih.</p>
               <p>V poslanski skupini Državljanske liste bomo predlog zakona podprli, saj menimo, da so
               predlagane rešitve nujno potrebne in bodo ne le v največji meri odpravile nejasnosti,
               na katere so opozorili zgoraj omenjeni deležniki, pač pa naj bi s tem gospodarskemu
               sektorju odpravili tudi dobršen del nepotrebnih stroškov in administrativnih
               ovir.</p>
            </sp>
            <sp xml:id="SDZ6-Izredna-16-2012-07-17.sp20">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske ljudske stranke, gospod Franc Pukšič.</p>
            </sp>
            <sp xml:id="SDZ6-Izredna-16-2012-07-17.sp21">

               <speaker>FRANC PUKŠIČ (PS SLS):</speaker>

               <p>Kolegice in kolegi, minister, podpredsednica!</p>
               <p>Predlog zakona o spremembah in dopolnitvah Zakona o gospodarskih družbah bomo v
               Slovenski ljudski stranki podprli.</p>
               <p>Pravzaprav gre za nekaj sprememb pri posameznih členih, ki, prvič, skrajšujejo roke
               za izbris iz evidence, potem omogočajo prenos podjetij podjetnika na njegove
               družinske člane in prenašajo določene pristojnosti na Ajpes in še nekatere druge
               spremembe. Tukaj so tudi spremembe na nekaterih področjih kazenskih določb. Pomembno
               pa je tudi višanje mere letnih prihodkov, do katerih bodo lahko podjetniki vodili
               enostavno knjigovodstvo. Pri tej spremembi je zelo zanimiva sprememba 274. člena, ki
               nalaga kandidatu za člana nadzornega sveta, da na skupščini pred svojo izvolitvijo
               predstavi svojo preteklo strokovno izpopolnjevanje in delo, ki ga trenutno opravlja,
               kot da to do zdaj že ne bi bilo. Glede na stanje v kakšnem smo, očitno nadzorni sveti
               svojega dela, svoje naloge v veliki meri niso opravili. To smo lahko slišali tudi pri
               prejšnji točki, ki je bila zaprta za javnost, za kar nas bo še bolela glava.</p>
               <p>Zadnja novost ali pa ena izmed novosti je tudi, da prepovedujemo, črtamo poglavje o
               tako imenovanih tihih družbah. Kot veste, že zdaj ne bi smele tihe družbe delovati z
               javnimi podjetji, ampak še več od tega, če se spomnite, leto nazaj in nekaj, ko smo
               opozarjali, da je bil direktor podjetja v večinske lasti države solastnik tihe
               družbe, tihi solastnik tihe družbe, in ta tiha družba je s tem javnim podjetjem
               poslovala. Ampak ta direktor ni bil samo to, bil je celo predsednik nadzornega sveta
               Nove Kreditne banke Maribor, ki pa je danes tudi v takšnih težavah, da boli glava
               celotno državo, tudi z njegovo odgovornostjo. Upam, ne samo zaradi tega zakona o
               gospodarskih družbah, ampak tudi zaradi vsega ostalega, da bo za svoja nečedna
               dejanja tudi kdo odgovarjal, med njimi tudi Danilo Toplek.</p>
               <p>Na koncu, za gospodarsko rast sigurno niso potrebne samo subvencije in nepovratni
               denar, finančne injekcije in tako dalje, zelo pomembno je, da je zakonodaja tako
               narejena, da poenostavlja postopke ter razbremenjuje in odpravlja nepotrebno
               administracijo. Zato bomo v Slovenski ljudski stranki, kot sem že omenil, zakon
               podprli, se pa zavedamo, da je to eden izmed manjših kamnov v tem mozaiku nadaljnjega
               razvoja. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp22">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenija, gospa Marjana Kotnik
               Poropat.</p>
            </sp>
            <sp xml:id="SDZ6-Izredna-16-2012-07-17.sp23">

               <speaker>MARJANA KOTNIK POROPAT (PS DeSUS):</speaker>

               <p>Hvala, gospa predsednica. Pozdravljeni gospod minister, državni sekretar, pozdravljam
               tudi vse poslanke in poslance!</p>
               <p>Predstavila bom stališče Poslanske skupine DeSUS.</p>
               <p>Predlagane spremembe na področju zakona o gospodarskih družbah ciljajo na izboljšanje
               poslovnega okolja. Predlog zakona upošteva ključna načela za večjo gospodarnost in
               poenostavitev postopkov. Na podlagi predlaganih sprememb se krepi tudi načelo
               preglednosti pri poslovanju družb in sklepanju poslov z drugimi družbami. Načelo
               zmanjšanja administrativnih obremenitev bo uresničeno s prenosom objav, ki jih za
               gospodarske družbe nalaga zakon, iz Uradnega lista na spletno stran Ajpesa, pri čemer
               bodo objave, ki jih nalaga zakon kot obvezne, brezplačne. Ostali akti, ki jih
               gospodarske družbe objavljajo v skladu s svojimi statutarnimi določili, bodo
               plačljive v skladu s plačilno tarifo Ajpesa, ki bo regulirana s strani Ministrstva za
               gospodarstvo. Seveda so tukaj pričakovanja, da bodo potemtakem stroški, ki jih danes
               nosijo poslovni subjekti v zvezi z objavami v uradnih glasilih, bistveno manjši.</p>
               <p>Predlog zakona rešuje nejasnosti na področju še odprtih vprašanj glede nasprotja
               interesov. Nova določba se tako izboljšuje na način, da bodo vsi tisti, ki so vodilni
               v podjetjih, torej poslovodstvo, direktorji, prokuristi, morali za sklepanje poslov z
               družbo, v kateri imajo sami ali njihova družina vsi skupaj desetino lastništva, nujno
               pridobiti soglasje nadzornega oziroma upravnega odbora družbe pa tudi, če je
               lastništva manj kot desetina, bodo morali o poslu obvestiti nadzornike oziroma
               upravni odbor v treh dneh po sklenitvi.</p>
               <p>Naslednja sprememba, ki jo rešuje ta novela, je prenos podjetnika, to je tako
               imenovanega espeja na družinske člane že za časa življenja podjetnika, kar bo precej
               olajšalo nadaljnje poslovanje zainteresiranim bodočim mladim podjetnikom, ki bi
               želeli prevzeti posle prednikov. V izogib manipulacijam v zvezi s prenosom firme je
               treba jasno povedati, da tako podjetnik kot prevzemnik odgovarjata za obveznosti iz
               naslova poslovanja.</p>
               <p>Še več je sprememb v tem zakonu, ki jih v Poslanski skupini DeSUS podpiramo. Zagotovo
               mednje sodi podrobna predstavitev kandidatov za člane nadzornih svetov in upravnih
               odborov, preden jih na mesto potrdi skupščina. Pozdravljamo tudi znižanje meje letnih
               prihodkov, do katerih lahko podjetnik vodi enostavno knjigovodstvo ter sorazmerno
               znižanje nekaterih glob za prekrške majhnih družb. Kar se tiče črtanja oziroma
               ukinitve tihih družb iz zakona in s tem iz našega poslovnega okolja, naj povem, da
               glede na številne zlorabe in izkoriščanja prikritih razmerij med družbeniki, ki se
               zdaj lahko dogajajo, je ukinitev tovrstnih razmerij ustrezna, če si želimo na ta
               način izogniti zlorabam in zagotoviti več transparentnosti v poslovnem okolju.</p>
               <p>Kot že povedano, Poslanska skupina DeSUS podpira rešitve, ki jih prinaša ta zakon.
               Hvala lepa.</p>
            </sp>
            <sp xml:id="SDZ6-Izredna-16-2012-07-17.sp24">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Nove Slovenije, gospod Jožef Horvat.</p>
            </sp>
            <sp xml:id="SDZ6-Izredna-16-2012-07-17.sp25">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovani gospod minister, državni sekretar,
               kolegice in kolegi!</p>
               <p>Dovolite najprej moje iskreno obžalovanje, da tukaj ni skoraj ene tretjine
               slovenskega parlamenta pod imenom Pozitivna Slovenija. Resnično obžalujem
               celotedensko obstrukcijo zelo pomembne seje Državnega zbora. Hvaležen sem vam,
               spoštovana podpredsednica, da vsaj vi predstavljate največjo poslansko skupino v
               Državnem zboru.</p>
               <p>Sedaj pa k zakonu. Gospodarstveniki imajo prav, ko pravijo, da naj jim država omogoči
               predvsem ugodno poslovno okolje, posle pa bodo že lahko sklepali in jih tudi izvajali
               sami. Zelo podobne odzive smo dobivali poslanci Nove Slovenije, ko smo se po
               različnih slovenskih regijah srečevali s podjetniki in jih povprašali po njihovih
               težavah. Pri pripravi novele Zakona o gospodarskih družbah smo zato poskušali slediti
               predvsem temu, da bi v danih okoliščinah z določenimi spremembami gospodarstvu čim
               hitreje zagotovili ustrezno poslovno okolje. S predlogom zakona se zato odpravljajo
               določene nejasnosti in slabosti obstoječe zakonodaje. Spremembe gredo predvsem v
               smeri zmanjševanje administrativnih ovir, na katere so opozorili najprej podjetniki,
               Obrtna zbornica Slovenija, Ajpes in tudi druga zainteresirana javnost.</p>
               <p>Naj naštejem nekatere novosti novele Zakona o gospodarskih družbah. Prvič. Novela
               zakona bo uvedla objavo letnega poročila družb, in sicer ne več v Uradnem listu,
               ampak na spletni strani Ajpesa, nadomestilo za objavo bo znatno nižje, kot je to bilo
               zdaj, plačalo pa se bo šele po objavi. Drugič. Skrajšuje se rok za izbris
               samostojnega podjetnika iz poslovnega registra. Tretjič. Zvišuje se meja letnih
               prihodkov, do katerih lahko podjetnik vodi enostavno knjigovodstvo. Četrtič. Uvaja se
               tudi možnost enostavnega prenosa dela podjetja ali pa podjetja v celoti na
               podjetnikove otroke oziroma njegove najbližje.</p>
               <p>Novela zakona je pripravljena z namenom, da olajša poslovanje tako velikim, kot tudi
               malim podjetjem in jim končno omogočijo okolje, v katerem se bodo lahko posvetili
               predvsem poslovnim idejam in njihovemu uresničevanju. Nova Slovenija bo pri tem
               skušala pomagati tako, da bo zakon v predlagani obliki tudi podprla. Podprli bomo
               tudi predlagani amandma in bomo tudi spremljali izvajanje Zakona o gospodarskih
               družbah v življenju in tudi predlagali morebitne potrebne spremembe v prihodnosti.
               Hvala lepa.</p>
            </sp>
            <sp xml:id="SDZ6-Izredna-16-2012-07-17.sp26">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker ugotavljam, da je bil vložen amandma, prehajamo na razpravo o 8. členu in
               vloženem amandmaju poslanskih skupin SDS, DL, SLS, DeSUS in NSi. V razpravo dajem 8.
               člen ter amandma k temu členu in prosim za prijavo, če bi kdo želel razpravljati. Ne
               vidim želje za razpravo. Ker ne želi nihče razpravljati, zaključujem razpravo.</p>
               <p>O amandmaju bomo v skladu s časovnim potekom seje Državnega zbora odločali jutri v
               okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  PREPREČEVANJU ZAMUD PRI PLAČILIH PO NUJNEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade. Zdaj
               ugotavljam, da predstavnika s strani Ministrstva za finance ni tukaj. Predlog zakona
               je obravnaval Odbor za finance in monetarno politiko, kot matično delovno telo. Za
               predstavitev poročila odbora dajem besedo članu mag. Marku Pogačniku.</p>
            </sp>
            <sp xml:id="SDZ6-Izredna-16-2012-07-17.sp27">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, spoštovani minister, kolegice in kolegi!</p>
               <p>Odbor za finance in monetarno politiko je na 27. nujni seji 13. 7. kot matično
               delovno telo obravnaval Predlog zakona o preprečevanju zamud pri plačilih, ki ga je
               Državnemu zboru v obravnavo predložila Vlada s predlogom za obravnavo in sprejetje po
               nujnem postopku. Kolegij predsednika Državnega zbora je na 23. seji 10. 7. odločil,
               da se predlog zakona obravnava po nujnem postopku.</p>
               <p>Odboru je bilo posredovano tudi mnenje Komisije Državnega sveta za gospodarstvo,
               obrt, turizem in finance, ki predlog zakona podpira.</p>
               <p>Seji odbora so prisostvovali: predstavnice in predstavniki Ministrstva za finance,
               Gospodarske zbornice Slovenije, Državnega sveta in Zakonodajno-pravne službe.</p>
               <p>V uvodni dopolnitvi obrazložitve členov je minister za finance kot predstavnik
               predlagatelja zakona podal podrobnejšo predstavitev namena zakona in predlaganih
               rešitev. Zakon uvaja predvsem dve pomembnejši novosti, in sicer nov instrument
               zavarovanje plačil oziroma izvršnico ter sistem obveznega pobota. Izvršnica je
               listina z nepreklicnim pooblastilom podpisnika dolžnika, da lahko upnik pri banki,
               kjer ima dolžnik svoja sredstva na računu, poplača dolg, ki je na izvršnici naveden.
               Gre za močnejše zavarovanje plačil, saj omogoča poplačilo iz kateregakoli računa
               dolžnika. Zakon tudi predvideva nekaj administrativnih poenostavitev, med drugim je
               odprava najdaljšega dovoljenega 120-dnevnega plačilnega roka. Glede tehničnih
               sprememb, pa je minister omenil predvsem daljši rok za vpis obveznosti v večstranski
               pobot. V obvezni pobot tudi ne bo treba več prijavljati obveznosti, ki so nižje od
               250 evrov.</p>
               <p>V skladu s 130. členom Poslovnika Državnega zbora se je odbor opredelil do vloženih
               amandmajev poslanskih skupin koalicije in jih sprejel.</p>
               <p>Odbor je v skladu s 128. členom Poslovnika Državnega zbora glasoval o členih predloga
               in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, ki je sestavni
               del tega poročila.</p>
            </sp>
            <sp xml:id="SDZ6-Izredna-16-2012-07-17.sp28">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, gospa Romana Tomc.</p>
            </sp>
            <sp xml:id="SDZ6-Izredna-16-2012-07-17.sp29">

               <speaker>ROMANA TOMC (PS SDS):</speaker>

               <p>Hvala lepa, gospa podpredsednica.</p>
               <p>Pred dobrim letom je bil v Državnem zboru sprejet Zakon o preprečevanju zamud pri
               plačilih in ambicija zakona je bila, da bo prispeval k normalizaciji poslovanja
               gospodarstva ter spoštovanju plačilnih rokov. Neplačevanje računov je namreč postalo
               zelo običajen način sodelovanja med poslovnimi partnerji. Razlogov za to je več,
               zakaj do plačevanja v rednih rokih ni prihajalo, in niso vsi špekulativne narave. Ali
               drugače povedano, niso imeli vsi neplačniki v ozadju nečednih oziroma goljufivih
               namenov. Glavni razlog za neplačila je bil takrat in je še vedno pomanjkanje denarja
               v obtoku. Vzroki za plačilno nedisciplino so torej mnogo globlji. Podatki Ajpesa
               kažejo, da se je situacija v gospodarstvu glede zamud pri plačilu od trenutka, ko je
               bil sprejet sedaj veljavni zakon, pa do danes še poslabšala. Povprečni znesek
               neporavnanih obveznosti, ki zapadejo dnevno, znaša skoraj 800 milijonov evrov. In to
               samo tistih, za katere so bili vloženi postopki za izvršbo, dejansko stanje je tako
               še mnogo slabše.</p>
               <p>Ali bo zakon, ki ga danes sprejemamo, prinesel izboljšanje, v tem trenutku še ne
               moremo vedeti, vsekakor pa je to korak naprej, saj odpravlja pomanjkljivosti, ki so
               bile zaznane pri izvajanju veljavnega zakona, med drugim odpravlja tudi maksimalen
               rok za plačilo in uvaja tako imenovano izvršnico kot instrument zavarovanja plačila.
               Izvršnica je zelo močno orodje, ki pa je lahko na drugi strani tudi ničvreden papir,
               če na računu dolžnika ni ustreznega kritja. Zato bodo morali podjetniki ob izdaji ali
               ob prevzemu izvršnice ravnati zelo skrbno in zelo odgovorno. Zavedati se morajo tako
               pozitivnih kot negativnih plati takšnega načina zavarovanja posla.</p>
               <p>V Poslanski skupini SDS ocenjujemo, da je predlog zakona ustrezna nadgradnja
               obstoječega sistema, korak naprej k izboljšanju plačilne discipline, zato ga bomo
               podprli.</p>
            </sp>
            <sp xml:id="SDZ6-Izredna-16-2012-07-17.sp30">

               <speaker>PODPREDSEDNICA RENATA BRUNSKOLE:</speaker>

               <p>Poslanska skupina Socialnih demokratov... Proceduralno.</p>
               <p>Gospod Matjaž Han, izvolite.</p>
            </sp>
            <sp xml:id="SDZ6-Izredna-16-2012-07-17.sp31">

               <speaker>MATJAŽ HAN (PS SD):</speaker>

               <p>Hvala lepa, spoštovana podpredsednica.</p>
               <p>Rad bi opozoril na eno dejstvo. Nam je bilo danes in v teh dneh povedano, da so v
               Sloveniji izredne razmere. Da je treba sprejeti nekatere zakone, ki so odločilni za
               to, da bomo pomagali gospodarstvu. Zato Socialni demokrati tudi vztrajamo na tej
               seji, kljub temu, da bi lahko obstruirali ali se šli določene igre. Vendar najmanj,
               kar pričakujemo od Vlade in pristojnega ministra, da ko gre za tako pomemben zakon,
               kot je reševanje plačilne discipline, da se nam pridružijo. Ta trenutek sem videl
               ministra, zato se mu zahvaljujem. Minister, hvala lepa, da ste prišli.</p>
            </sp>
            <sp xml:id="SDZ6-Izredna-16-2012-07-17.sp32">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Sicer pa, gospod Han, 235. člen Poslovnika govori o tem, da ni obvezna
               prisotnost Vlade na sejah. Tu je jasno opredeljeno, da to ni nujno, je pa pravica
               zahtevati oziroma pogojevati. Zdaj je minister tukaj, ampak vam to vseeno povem.
               Drugače bi pa predlagala v zvezi z obstrukcijo – če se imenuje obstrukcija ali, kot
               pravite, druge igre, je odločitev vsake poslanske skupine, da ne bi bil občutek pri
               javnosti drugačen. Hvala.</p>
               <p>Poslanska skupina Socialnih demokratov, gospod Matevž Frangež, izvolite.</p>
            </sp>
            <sp xml:id="SDZ6-Izredna-16-2012-07-17.sp33">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Glavna značilnost tega predloga zakona je uvedba izvršnice, izvršnice kot listine, ki
               vsebuje nepreklicno pooblastilo dolžnika njegovi banki, da izvršnico plača iz
               sredstev na njegovem računu oziroma da se imetniku, torej upniku, poplača iz sredstev
               na računu dolžnika. Socialni demokrati sicer pozdravljamo ta instrument, ugotavljamo
               pa, da je glede na obsežne pripombe, ki jih ima stroka, dvomiti v izvedljivost tega
               ukrepa. Bojimo se, da morebiti ideja, ki bi lahko pomagala k premagovanju plačilne
               nediscipline, v praksi ne bo zaživela zaradi tega, ker je instrument v zakonu
               izrazito nedodelan.</p>
               <p>Bojimo se tudi, da gre za nadaljevanje napake v diagnozi osnovnega problema. Ali
               imamo v Sloveniji problem s plačilno nedisciplino ali s <q>"neplačevitostjo"</q>, torej z
               vprašanjem nesposobnosti tekoče poravnavati svoje obveznosti. Zaveza izvršnice je
               strožja od menične zaveze, saj z izdajo izvršnice dolžnik soglaša, da lahko upnik
               zahteva izpolnitev obveznosti iz izvršnice v breme denarnih sredstev, ki se vodijo na
               kateremkoli dolžnikovem računu pri kateremkoli ponudniku plačilnih storitev. Z izdajo
               izvršnice dolžnik tudi dopusti, da ponudnik plačilnih storitev, ki mu je bila
               izvršnica predložena v plačilo, na podlagi zakona onemogoči dolžniku razpolaganje z
               njegovimi denarnimi sredstvi, dokler izvršnica ni plačana. Predlog zakona torej uvaja
               novo orodje za zaščito upnikov po zgledu hrvaške zadužnice, četudi velja omeniti
               nekaj pomembnih razlik. Na Hrvaškem je to lahko tudi instrument, ki ga uporabljajo
               fizične osebe pri poravnavanju medsebojnih obveznosti oziroma terjatev.</p>
               <p>Vlada torej na ta instrument polaga veliko upov za izboljšanje plačilne discipline.
               Banka Slovenije na drugi strani pa meni, da predlagani instrument, kot je zasnovan v
               predlogu zakona, ne bo zagotovil boljših pogojev za doseganje večje plačilne
               discipline na trgu, ampak ima lahko številne negativne posledice, predvsem za
               dolžnike, pa tudi za upnike in širšo javnost. Na previdnost pri uvajanju instrumenta
               je nenazadnje opozorila v vladnem postopku obravnave tega zakona tudi Služba Vlade za
               zakonodajo. Previdnost pri uvajanju tega instrumenta svetuje tudi Notarska zbornica
               Slovenije. Očitno rokohitrsko obravnavanje zakona dejansko povzroča škodo
               gospodarstvu, ker dejansko ne upošteva težav iz prakse. Velja opozoriti še na en
               vidik, in sicer da ne bomo dosegali z novimi roki obratnega učinka. Da se torej
               plačilna nedisciplina ne bo zmanjšala, ampak povečala. Glede na super varčevalne
               ukrepe s strani vlade utegne biti namreč učinek ravno obraten. Vlada namreč sama
               povzroča plačilno nedisciplino in glede na dejstvo, da zakon ne omogoča več
               120-dnevnega zgornjega plačilnega roka, se utegne zgoditi, da bodo predvsem večja
               podjetja stiskala manjša podjetja, podaljševala roke plačil in na ta način kljub
               dobrim namenom, velikim upom, ne bomo dosegli nič. Že kmalu se bomo lahko pogovarjali
               o tem, kakšni so učinki tega zakona.</p>
               <p>Socialni demokrati se bojimo, da vanj polagate preveč upov. Vam pa na poti do
               njegovega sprejema ne bomo nasprotovali.</p>
            </sp>
            <sp xml:id="SDZ6-Izredna-16-2012-07-17.sp34">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Državljanske liste, gospod Rihard Braniselj.</p>
            </sp>
            <sp xml:id="SDZ6-Izredna-16-2012-07-17.sp35">

               <speaker>RIHARD BRANISELJ (PS DL):</speaker>

               <p>Spoštovani minister, kolegice, kolegi!</p>
               <p>Glavni cilji, ki jih ambiciozen zakon o preprečevanju zamud pri plačilih želi doseči,
               so zmanjšanje plačilne nediscipline ter hitro in učinkovito poplačilo upnikov z
               uvedbo dodatnega inštrumenta zavarovanja plačil, uskladitev plačilnih rokov z
               določbami direktive, določitev nadzornega organa nad izvajanjem zakona in plačilne
               roke, ki tečejo od prejema računa dalje, zmanjšati administrativno in ekonomsko breme
               gospodarskih subjektov – kar je bila velika slabost dosedanjega zakona in je
               predstavljalo odmik od poslovne prakse –, določiti obveznosti izjem in pravila
               obveznega večstranskega pobota, uvedba mejnega zneska za obveznost pobota na 250
               evrov po načelu ekonomičnosti ter urediti mednarodni element tako, da se zagotovi čim
               višja konkurenčnost slovenskega gospodarstva, urediti register menic protestiranih
               zaradi neplačila ter obveznosti s solidarnimi dolžniki in upniki.</p>
               <p>Nova določitev roka za vpis obveznosti v sistem obveznega večstranskega pobota
               pomembno olajšuje poslovanje računovodskih servisov in služb. Izvršnica nima ambicije
               menice ali akceptnega naloga, pač pa je popolnoma nov instrument, ki oba navedena
               inštrumenta dopolnjuje z vsemi svojimi vrednostmi in slabostmi. Gre za zahteven
               inštrument zavarovanja, za katerim naj posegajo previdno le najbolj prava vešči
               gospodarski subjekti, vsem ostalim pa ga tudi sicer ta zakon ne vsiljuje. Da pa bo
               dolžnik vseeno užival primeren nivo varnostne zaščite pred možnimi zlorabami
               izvršnice, predlog zakona določa strogo obličnost, obvezno overitev podpisa, ter vpis
               v register izvršnic pri Ajpesu. Izvršnica v ničemer ne posega v pravila insolvenčnih
               in izvršilnih postopkov, razen tega, da tudi sama predstavlja izvršilni naslov. In
               res je, gre za unicum v evropskem prostoru, kateremu pa velja dati priložnost. Zakon
               je dober. Obenem v celoti sledi zavezam tako iz koalicijske pogodbe kot programu naše
               stranke, zato bo Državljanska lista ta zakon podprla.</p>
            </sp>
            <sp xml:id="SDZ6-Izredna-16-2012-07-17.sp36">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Izredna-16-2012-07-17.sp37">

               <speaker>JANEZ RIBIČ (PS SLS):</speaker>

               <p>Spoštovani!</p>
               <p>V noveliranem Zakonu o preprečevanju zamud pri plačilih poskušamo poseči v reševanje
               zelo obsežnega problema v slovenskem gospodarstvu – v plačilno nedisciplino. Tako sta
               poglavitni rešitvi tega zakona predvsem uvedba novega instrumenta zavarovanja plačil,
               tako imenovane izvršnice, ki je doslej pri nas nismo poznali. In drugo so spremembe,
               ki pomenijo bolj življenjsko in manj administrativno ureditev sistema obveznega
               pobota.</p>
               <p>Če se nekoliko dotaknem izvršnice, gre pri njej za listino, ki vsebuje nepreklicno
               pooblastilo podpisnika, to je dolžnika, da lahko upnik pri katerikoli slovenski
               banki, kjer ima dolžnik svoja sredstva na računu, poplača svoj dolg, ki je na
               izvršnici naveden. Čeprav gre za neobvezen instrument, pa smo tudi v Poslanski
               skupini Slovenske ljudske stranke prepričani, da bo s tem instrumentom prišlo do
               določenih premikov v samih standardih poslovanja. Z izvršnico se bo vseeno začelo
               ločevati dobre plačnike od tistih malo manj zanesljivih, pričakujemo pa tudi, da se
               bodo nekoliko poenostavili in skrajšali postopki pri medsebojnih dolžniških
               razmerjih. Nekoliko se spreminja tudi uredite obveznega pobota, predvsem na podlagi
               preteklih izkušenj iz prakse, ta ureditev postaja bolj življenjska in praktična.
               Čeprav se mnogi ne navdušujejo nad tovrstnim reševanjem medsebojnih dolžniških
               razmerij in bi ga najraje ukinili, pa je vseeno tovrstni instrument predvsem malim
               podjetjem precej olajšal poslovanje. Spomnimo se, medsebojna zadolženost se je
               zmanjšala na leto za približno 900 milijonov evrov, kar ni zanemarljivo. Zakon kot
               dopolnitve tega instrumenta uvaja nekoliko drugačno vpisovanje obveznosti za pobot in
               določa minimalni znesek. Zelo jasno se določajo tudi nadzorni organi in pristojnosti
               davčne uprave Republike Slovenije. Navkljub številnim dobrim rešitvam velja
               opozoriti, da niti ukrep izvršnice niti popravki obveznega pobota ne rešujejo vseh
               problemov plačilne discipline. Kdor ima slabe namene oziroma se je že vnaprej
               odločil, da se bo izogibal plačilu, mu bo najbrž tudi izvršnica težko prišla do
               živega, kajti, če na računu dolžnika ni denarnih sredstev, potem tudi banke z
               izvršnico nimajo kaj vzeti. Da tistih, ki imajo račune izključno odprte v tujini,
               niti ne omenjam. Vprašanje je tudi problem zavarovanja terjatve v poklicih, kjer
               vlada zelo velika konkurenca, in bo praktično tisti, ki bo izrecno pri poslih
               zahteval izvršnico, manj konkurenčen. Takšne pripombe smo dobili s terena, da
               preprosto pri poslih, kjer za nek posel tekmuje 10, 20 malih podizvajalcev, bo
               preprosto v prednosti tisti, ki izvršnice ne bo zahteval.</p>
               <p>Ob tem v Slovenski ljudski stranki opozarjamo na dva bistvena problema, ki jih ta
               zakon ne zajema. Prvi je redno plačevanje s strani države in njenih družb pa tudi
               posrednih proračunskih porabnikov in občin. Dokler tam ne bo plačilne discipline, jo
               težko pričakujemo tudi drugje. In nenazadnje nujno moramo pospešiti postopke na
               sodiščih. Postopki izvršb in reševanja sodnih sporov s področja neplačil so absolutno
               predolgi. Ljudje še vedno po leto in več čakajo na rešitve primerov, ko na primer
               niso prejeli plačane storitve izdelka oziroma ne morejo sami izterjati dolžnika. Če
               je zadeva evidentna in jasna, da zadeva ni bila plačana, hkrati pa ima dolžnik
               premoženje, potem mora biti rešena po hitrem postopku, ne pa, da s številnimi
               pritožbami lahko dolžnik sam postopek zavleče za več let, ta čas pa lahko podjetje,
               ki ni prejelo plačila, že zdavnaj propade. S tem zakonom in z rešitvijo teh dveh
               problemov bi bili že zelo blizu omejitve plačilne nediscipline.</p>
               <p>V Poslanski skupini Slovenske ljudske stranke pa bomo omenjeni zakon podprli. Hvala.
            </p>
            </sp>
            <sp xml:id="SDZ6-Izredna-16-2012-07-17.sp38">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije gospa Marjana Kotnik
               Poropat.</p>
            </sp>
            <sp xml:id="SDZ6-Izredna-16-2012-07-17.sp39">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica.</p>
               <p>Plačilna nedisciplina postaja vse večji problem, ki se vidno odraža v vsesplošni
               nelikvidnosti poslovnih subjektov. Dlje trajajoča nelikvidnost pri enem podjetju,
               podobno kot pri dominah, na dolgi rok sproži verižni propad več podjetij. Upniki
               zaradi zamud pri plačilih potrebujejo zunanje financiranje, ki je težje dostopno v
               obdobju gospodarskega vpada, zamude pa so lahko celo vzrok za stečaj sicer zdravih
               podjetij. To dogajanje je prisotno že lep čas, še posebej pa je intenzivno v zadnjem
               obdobju, ko nas pesti še finančna oziroma gospodarska kriza. Pri tem so ranljivejša
               mikro, mala in srednja podjetja, ki v naši državi predstavljajo hrbtenico
               gospodarstva, medtem ko imajo veliki poslovni sistemi nekoliko več manevrskega
               prostora za izhod iz likvidnostnih težav.</p>
               <p>V Poslanski skupini DeSUS menimo, da sama podjetja in državni organi naredijo
               bistveno premalo za dosledno spoštovanje plačilnih rokov. Odpiramo pa tudi vprašanje,
               ali se je država oziroma vsakokratna vlada zadosti in ustrezno odzvala glede na zelo
               perečo problematiko in glede na to, da so vseskozi prisotna opozorila strokovnjakov,
               raznih inštitucij in tudi podjetnikov samih. Od osamosvojitve pa do danes je bilo
               sprejetih kar nekaj zakonov, ki urejajo to področje. Očitno pa do sedaj sprejeta
               zakonodaja ni privedla do pričakovanega izboljšanja stanja.</p>
               <p>Pred nami je zakon o preprečevanju zamud pri plačilih, v katerem se na novo lotevamo
               razvoja pravnega in poslovnega okolja z namenom boljšega reševanja problematike zamud
               pri plačilih. Kot izhaja iz predloga novele, se izboljšujejo sedanji ukrepi za boj
               proti plačilni nedisciplini in uvajajo se novi. Tako vpeljuje izvršnico, odpravlja
               omejitve plačilnih rokov pri gospodarskih subjektih in tehnično dopolnjuje sedaj
               veljavni zakon. Vpeljava novega instrumenta v boju zoper plačilno nedisciplino, torej
               izvršnice, je smiselna, saj bo poleg obstoječih to še dodaten inštrument za
               neposredno izterjavo dolga. Izvršnica vsebuje namreč nepreklicno pooblastilo
               podpisnika, torej upnika banki, da izvršnico poplača iz sredstev na kateremkoli
               računu dolžnika.</p>
               <p>V Poslanski skupini DeSUS ne pričakujemo, da bo ta nov zakon kar tako čez noč
               odpravil plačilno nedisciplino, ker je le-ta danes pri nas globoko zakoreninjena in
               še potencirana zaradi krize. Verjamemo pa, da bo pripomogel k izboljšanju stanja.</p>
               <p>V Poslanski skupini DeSUS bomo zakon podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp40">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Nove Slovenije, gospod Jožef Horvat.</p>
            </sp>
            <sp xml:id="SDZ6-Izredna-16-2012-07-17.sp41">

               <speaker>JOŽEF HORVAT (PS NSi):</speaker>

               <p>Najlepša hvala, gospa podpredsednica. Spoštovani kolegice in kolegi, spoštovana
               gospoda ministra!</p>
               <p>Ja, govorimo o plačilni nedisciplini, vendar pri definiciji plačilne nediscipline
               moramo biti gotovo eksaktni. Ali govorimo o plačilni nedisciplini, če podjetje nima
               denarja in ne more svoje obveznosti plačati, denarja pa nima zato, ker nek kupec ni
               poravnal do tega podjetja svoje obveznosti iz tega, ker ta tudi nima denarja ali pa
               zato, ker je plačilno nediscipliniran. Plačilna nedisciplina gotovo negativno vpliva
               na likvidnost, konkurenčnost in razvoj gospodarskih subjektov ter zapleta njihovo
               finančno upravljanje. Upniki potrebujemo zaradi zamud pri plačilih zunanje
               financiranje, ki je težje ali pa težko dostopno v obdobju gospodarskega upada.</p>
               <p>Ob sprejetih ukrepih za oživitev gospodarske rasti je treba posebno pozornost
               posvetiti prav plačilni disciplini. Ob lokalnih obiskih poslancev Poslanske skupine
               Nove Slovenije, ki sem jih že omenjal, nas podjetniki, zlasti v malih in srednjih
               podjetjih, opozarjajo na nujne zakonodajne ukrepe na tem področju. Številna uspešna
               podjetja z dobrimi in perspektivnimi programi so pristala v prisilni poravnavi ali
               celo stečaju zgolj iz razloga neplačil oziroma nepravočasnih plačil njihovih kupcev.
               Sprejetje predloga zakona je torej nujno potrebno, da se zmanjšajo negativne
               posledice plačilne nediscipline za upnike in se tako preprečijo opisane težko
               popravljive posledice za gospodarske subjekte in posledično tudi za delovanje države.
               V zadnjih letih so bili sicer sprejeti številni predpisi, katerih namen je bil
               izboljšati poplačilo terjatev upnikov. Med ostalimi je bil noveliran tudi Zakon o
               izvršbi in zavarovanju. Vendar pa se je pokazalo, da navedene pobude niso bile
               dovolj, saj se težave v plačilni nedisciplini niso zmanjšale. Kot dodaten ukrep se
               zato uvaja izvršnica. Z izvršnico daje podpisnik, to je dolžnik, ki je gospodarski
               subjekt, banki pooblastilo, da plača obveznosti iz sredstev na njegovem računu,
               imetniku izvršnice, to je upniku. Na podlagi izvršnice lahko upnik zahteva izpolnitev
               obveznosti v breme denarnih sredstev, ki se vodijo na kateremkoli dolžnikovem računu,
               pri kateremkoli ponudniku plačilnih storitev. Izvršnica zaostruje položaj dolžnika,
               kljub temu pa dolžnik vseeno uživa primeren nivo varnosti in zaščite pred zlorabami
               izvršnice, saj predlog zakona določa, da izvršnica nima pravnih učinkov, če ni
               vpisana v register pri Ajpesu. Izvršnica se je kot učinkovit instrument za odpravo
               plačilne discipline že pokazala v dosedanji praksi, morda naj navedem tudi sam tukaj
               primere dobre prakse pri sosedih, na Hrvaškem. Zato pričakujemo, da bo v povezavi z
               ostalimi ukrepi za odpravo plačilne nediscipline izvršnica doprinesla k odpravi zamud
               pri plačilih.</p>
               <p>Zakon uvaja tudi nekatere tako imenovane tehnične rešitve, kot na primer glede
               dolžine in teka plačilnih rokov in glede minimalnega zneska za vključitev terjatve v
               obvezni večstranski pobot.</p>
               <p>Vse te novosti bodo po mnenju poslancev Poslanske skupine Nove Slovenije občutno
               pripomogle k izboljšanju razmer za zaposlovanje zlasti malih in srednjih podjetij.
               Zato bomo zakon tudi podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp42">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje zbora opravili jutri v okviru glasovanj. S tem
               prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O GRADITVI OBJEKTOV PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno predložitev
               predloga zakona dajem besedo predstavniku Vlade, tukaj lepo pozdravljam gospoda
               Zvonka Černača, ministra za infrastrukturo in prostor, in mu dajem besedo.</p>
            </sp>
            <sp xml:id="SDZ6-Izredna-16-2012-07-17.sp43">

               <speaker>ZVONKO ČERNAČ:</speaker>

               <p> Spoštovani vsi prisotni, lep pozdrav tudi v mojem imenu!</p>
               <p>Letno poročilo Svetovne banke Slovenijo na področju pridobivanja ustreznih dovoljenj
               za graditev objektov trenutno uvršča na ne najbolj zavidljivo 81. mesto med 183.
               državami sveta. Poročilo Svetovne banke nam očita predvsem prekomerno število
               postopkov, potrebnih za pridobitev gradbenega dovoljenja in nerazumne roke pri tem.
               Ministrstvo za infrastrukturo in prostor je za to pri zakonu o spremembah in
               dopolnitvah Zakona o graditvi objektov izhajalo prav iz razlogov odprave
               administrativnih ovir, skrajševanja in pocenitve postopkov.</p>
               <p>V okviru novele tega zakona mi dovolite, da izpostavim nekaj najpomembnejših
               poudarkov, ki izhajajo iz spremembe določb.</p>
               <p>Prvi poudarek je na odpravi obveznosti pridobitve projektnih pogojev, prepuščeno je
               investitorju, da si projektne pogoje pridobi, če tako oceni.</p>
               <p>Drugi, krajšanje rokov za izdajo soglasij, roki so postavljeni na 15, 30 oziroma 60
               dni in jih ni mogoče podaljševati, kar je uveljavljeno skozi načelo molka organa.
               Dosledna uveljavitev tega načela molka organa tudi pomeni, da bo prišlo po preteku
               roka, v katerem bi se moral ustrezen organ odzvati na izdajo ali neizdajo soglasja,
               do take ali drugačne odločitve. Odločitve več ne bo mogoče upoštevati v samem
               postopku in bo postopek, ki je bil začet in ki bo tekel na podlagi načela molka
               organa, nadaljevan.</p>
               <p>Ena izmed bistvenih sprememb se nanaša na omogočanje večjega števila gradbenih
               posegov, brez da bi bila potrebna ustrezna upravna dovoljenja, gradbena dovoljenja.
               To smo dosegli skozi drugačno definicijo vzdrževalnih del, v okviru katere širimo ta
               nabor investicijsko vzdrževalnih del, poenostavljeno povedano, vse kar ne posega v
               konstrukcijo stavbe, je mogoče upravljati na podlagi vzdrževalnih del in brez
               pridobitve kakršnihkoli dovoljenj. Menimo, da bodo na eni strani ti ukrepi pripomogli
               pri hitrejšemu izvajanju posameznih dejavnosti, pa tudi k pospešitvi gospodarskega
               razvoja na tistem delu, kjer so bile te administrativne ovire prepreka učinkovitemu
               izvajanju oziroma izvrševanju posameznih gradbenih del.</p>
               <p>Pomembna je tudi določba, ki določa gradnjo samooskrbnih stavb. Tehnologija je v
               zadnjem obdobju izrazito napredovala, na drugi strani ni mogoče v vseh okoljih, kjer
               je gradnja mogoča zagotoviti priklop na obstoječe sisteme komunalne oskrbe. Iz tega
               razloga smo v zakonu omogočili gradnjo samooskrbnih stavb, ki v skladu z napredkom
               tehnologije posamezne elemente energetske samooskrbe črpajo iz tega naslova.</p>
               <p>Poenostavili smo postopek pri pridobitvi uporabnih dovoljenj, gre za enostanovanjske
               stavbe, kjer je po dosedanji zakonodaji to uporabno dovoljenje pomenilo nek dokument
               brez neke formalne vsebinske vrednosti. Iz tega razloga je zdaj prepuščeno
               investitorju, da se sam odloči, ali bo tako uporabno dovoljenje zahteval ali ne, ni
               več obveze po pridobitvi uporabnega dovoljenja za enostanovanjske stavbe, objekti se
               lahko uporabljajo brez tega dokumenta.</p>
               <p>Zelo pomembna je določba, ki govori o ukinitvi obveznosti revizije projektne
               dokumentacije. Glede te določbe moram povedati, da je bilo kar nekaj strokovnih
               pomislekov, tudi številne razprave na to temo, vendar je na koncu prevladalo
               prepričanje, da se je ta obveznost revizije v številnih primerih sprevrgla v neke
               postopke, ki so sami sebi namen, ki stanejo veliko, ne pomenijo pa dodatne garancije
               pri boljšemu projektiranju in konec koncev tudi ne odvezujejo odgovornosti
               projektanta za morebitne napake pri projektiranju. Za odpravo obveznosti te revizije
               je prepuščeno investitorjem, da se sami odločajo o tem, ali bodo revizijo projektne
               dokumentacije v primerih, ko menijo, da je to treba, predvsem v primerih ,ko gre za
               bolj zahtevne objekte, zahtevali ali ne.</p>
               <p>Še nekaj je teh določb v tej noveli zakona. Ne delamo si iluzij, da bo samo ta
               sprememba pripomogla k hitrejšemu umeščanju in pridobivanju gradbenih dovoljen,
               vendar menimo, da je to pomemben korak na tej poti. Predlagam vam, da novelo zakona
               podprete. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp44">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Predlog zakona je obravnaval Odbor za infrastrukturo in prostor, kot matično delovno
               telo. Za predstavitev poročila odbora dajem besedo predsedniku, gospodu Danijelu
               Krivcu.</p>
            </sp>
            <sp xml:id="SDZ6-Izredna-16-2012-07-17.sp45">

               <speaker>DANIJEL KRIVEC (PS SDS):</speaker>

               <p>Spoštovana podpredsednica, spoštovana ministra, kolegice in kolegi!</p>
               <p>Odbor za infrastrukturo in prostor je na 10. nujni seji 12. julija kot matično
               delovno telo obravnaval Predlog zakona o spremembah in dopolnitvah Zakona o graditvi
               objektov, ki ga je Državnemu zboru v obravnavo po nujnem postopku predložila
               Vlada.</p>
               <p>Predstavnik predlagatelja je v dopolnilni obrazložitvi členov izpostavil, da so
               predlagane spremembe in dopolnitve zakona usmerjene v ukrepe skrajševanja in
               pocenitve postopkov ter odpravo administrativnih ovir. Poglavitne rešitve je že
               predstavil minister pred menoj.</p>
               <p>Predstavnica Zakonodajno-pravne službe je poudarila, da je Zakonodajno-pravna služba
               h predlogu zakona podala obsežno mnenje, pri čemer nekatere nomotehnične pripombe in
               pripombe pravno sistemske narave z vloženimi amandmaji niso bile v celoti upoštevane.
               Poudarila je, da predlagane rešitve nomotehnično niso v celoti dodelane, česar se ne
               da popraviti z amandmaji, saj bi bilo treba nekatere spremembe, ki jih prinaša
               predlog zakona, spremeniti ali dopolniti tudi člene, ki niso predmet noveliranja in
               vanje ni mogoče posegati.</p>
               <p>Podpredsednik Komisije Državnega sveta za lokalno samoupravo in regionalni razvoj
               Jernej Verbič je poudaril, da komisija predlog zakona podpira, še posebej krajšanje
               rokov za izdajo soglasij ter načelo molka organa, kar je rezultat številnih preteklih
               opozoril na dolgotrajnost postopkov in neodzivnost pristojnih organov.</p>
               <p>Po daljši razpravi so člani iz opozicijskih poslanskih skupin izrazili nasprotovanje
               predlaganim spremembam in dopolnitvam veljavnega zakona. Po njihovem mnenju je
               sprejemanje predloga zakona po nujnem postopku neustrezno. Člani poslanskih skupin
               koalicije pa so v razpravi podprli predlagane rešitve v noveli zakona in izrazili
               prepričanje, da bodo pripomogle k skrajševanju postopkov in odpravi administrativnih
               ovir. Izrazili so prepričanja, da so postopki pridobitve gradbenih in uporabnih
               dovoljenj ter ostale z gradnjo povezane dokumentacije v zdaj veljavni zakonodaji
               nedorečeni in dolgotrajni, kar pa bo po sprejemu predlagane novele zakona ustrezno
               popravljeno. Po njihovem mnenju bodo predlagane rešitve pozitivno učinkovale na
               potencialne investitorje, zlasti tuje, katere so dolgotrajni postopki za pridobitev
               gradbene dokumentacije pogosto odvrnili od vlaganj v Sloveniji.</p>
               <p>V nadaljevanju je odbor sprejel amandmaje koalicijskih poslanskih skupin ter tudi dva
               svoja amandmaja.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih tudi sprejel. Hvala.</p>
            </sp>
            <sp xml:id="SDZ6-Izredna-16-2012-07-17.sp46">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Socialnih
               demokratov, gospod Srečko Meh.</p>
            </sp>
            <sp xml:id="SDZ6-Izredna-16-2012-07-17.sp47">

               <speaker>SREČKO MEH (PS SD):</speaker>

               <p>Spoštovani gospod minister, podpredsednica, gospe in gospodje! Pravzaprav bi bilo o
               tem zakonu treba reči to, da je zakon imel dober namen in da ta namen po vsej
               verjetnosti ne bo dosežen. Da je predlagan hiter postopek, da zaradi tega ni bilo
               možne dovolj strokovne razprave in stroka ima največ pripomb na vse tisto, kar je
               gospod minister zelo dobro povedal. Nekateri pravijo, da je zakon strokovno
               neusklajen in da zaradi tega ne bo zmanjšal rokov in da bo vnesel samo zmedo na to
               področje.</p>
               <p>Bom poskušal nekaj povedati. Predvsem pa gre moja pripomba na kratke naroke, v
               katerih ni bilo možno dovolj uskladiti vse, karkoli je bilo treba uskladiti. Poleg
               tega je gospod minister na odboru povedal, da bomo konec leta ali v začetku
               naslednjega leta zakon celovito spreminjali, kar pomeni, da tokrat ni celovito
               sprejet, saj ta zakon vpliva na Zakon o varstvu okolja, na Zakon o vodah, Zakon o
               prostorskem načrtovanju in na Zakon o umeščanju v prostor, na ureditev državnega
               pomena v prostor. Katere so pripombe? Zakonodajna služba ima na vse te zakone izjemno
               veliko pripomb, ki jih dobimo na same odbore, in zaradi tega ne moreš zelo angažirano
               oziroma dobro pogledati, kakšne so te pripombe. Pripombe pa so približno takšne.
               Javni natečaji, o katerih nekaterih pravijo, da bi morali biti projektni pogoji,
               javni interes. Ali je javni interes zagotovljen? Gradnja v lastni režiji, vzdrževalna
               dela za katera nekateri mislijo, da ni potrebnega gradbenega dovoljenja, da bodo
               zaradi tega vplivala na stabilnost. Potem revizija, o kateri gospod minister pravi,
               da ni bila vselej potrebna, pa se s tem strinja, in nekateri pravijo, da bi bilo
               prav. Gradbeno dovoljenje, od kod oziroma meja, zakaj. Nekateri opozarjajo, da bo
               sprejem zakona povzročil težko popravljive posledice tudi na področju okolja in voda.
               Pravzaprav je vprašanje potem tudi okoli omogočanja samooskrbe na območju, kjer je
               zagotovljena gospodarska javna služba, infrastruktura za oskrbo s pitno vodo,
               čiščenjem komunalne in odpadne vode, torej gre za premajhno izkoriščenost te
               komunalne infrastrukture. Gre tudi za soglasje za postavitev komunalne rabe in za
               nadzor. Pravzaprav pa je najpomembnejše v tem zakonu to, da gre za legalizacijo črnih
               gradenj med 1. 1. leta 1967 in 25. 6. 2003, brez presoje vplivov na okolje. Namreč,
               tukaj bi bilo treba še marsikaj narediti, ker so lahko v tem primeru posledice zelo
               velike. Gre tudi za to, da se pod krinko nujnosti strokovna in splošna javnost
               izključuje iz postopka, delajo se morda usluge interesnim skupinam, resne, kompleksne
               strukturne težave se bodo reševale s spremembami, torej na hitro, in se bodo s tem te
               strukturne težave še povečevale. Predlagane spremembe se le minimalno ukvarjajo s
               skrajšanjem rokov, v katerih bodo soglasodajalci izdali odločbe, torej ni sankcij za
               tiste, ki odločb ne bodo izdali. Že zdaj, ko so roki organov 60 dni, investitorji
               čakajo na soglasja tudi eno leto, recimo na odziv Agencije za okolje.</p>
               <p>Zaradi vsega tega Socialni demokrati tega zakona ne bomo podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp48">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Državljanske liste, gospa Kristina Valenčič.</p>
            </sp>
            <sp xml:id="SDZ6-Izredna-16-2012-07-17.sp49">

               <speaker>KRISTINA VALENČIČ (PS DL):</speaker>

               <p>Hvala za besedo. Spoštovani!</p>
               <p>Že v letu 2010 je Ministrstvo za javno upravo izvedlo projekt Minus 25 %, katerega
               cilj je bil analizirati obstoječe predpise ter pripraviti ukrepe za odpravo
               administrativnih ovir in znižanje administrativnih bremen. Kot najbolj problematično
               se je pokazalo ravno področje okolja in prostora, ki zajema preko 700 predpisov. Tako
               investitorji, gospodarstvo, župani kot občani tarnajo nad togostjo, dolgotrajnostjo
               in kompleksnostjo postopkov za pridobitev gradbene dokumentacije. Obstoječa
               prostorska zakonodaja je prepogosto cokla v razvoju gospodarstva, zato so spremembe
               potrebne.</p>
               <p>Pred nami je prvi paket sprememb prostorske zakonodaje, o kateri bomo odločali v
               nadaljevanju te izredne seje. Spremembe ne predstavljajo revolucije na področju
               umeščanja in graditve objektov, ta nas še čaka, bodo pa te spremembe investitorjem
               pospešile in skrajšale administrativne postopke pridobivanja gradbene dokumentacije
               kot tudi pocenile sam postopek. Tako novela investitorjem ukinja obvezno pridobitev
               projektnih pogojev, investitorju ostaja le obveznost, da pridobi soglasja projektnim
               rešitvam v projektu za pridobitev gradbenega dovoljenja. Poenostavlja in skrajšuje se
               sam upravni postopek izdaja gradbenega dovoljenja, saj se vzpostavlja fikcija
               vročitve vabil in odločb. Ravno tako se šteje, da, če investitor sklene pogodbo z
               lastnikom zemljišča, s katero izkazuje pravico graditi, se ti stranski udeleženci
               strinjajo z gradnjo in se jim gradbena dovoljenja le vroči.</p>
               <p>V Državljanski listi še posebej pozdravljamo rešitve, ki omogočajo gradnjo
               samozadostnih oziroma samooskrbnih objektov tudi na stavbnih zemljiščih, ki še nimajo
               zgrajenih objektov minimalne komunalne oskrbe. Poenostavitev definicije vzdrževalnih
               del, za katere ni treba pridobiti gradbenega dovoljenje, s čim se omogoča enostavno
               energetsko prenovo objektov, ukinitev obveznega pridobivanja uporabnega dovoljenja za
               enostanovanjske objekte in večjo odgovornost projektantov.</p>
               <p>Zaradi vseh omenjenih rešitev bomo poslanci Državljanske liste predlog zakona
               podprli.</p>
               <p>Prava prevetritev in poenostavitev prostorske zakonodaje nas še čaka. Po ministrovih
               besedah se bo le-ta začela jeseni, v pripravo pa bo vključena tako strokovna kot
               druga zainteresirana javnost. V Državljanski listi poudarjamo, da je poleg
               postopkovne optimizacije treba poenostaviti tudi obrazce in vloge, vpeljati
               informatizacijo postopkov, vzpostaviti elektronski sistem izmenjave podatkov o
               postopkih priprave projektne dokumentacije, uvesti centralno zbirko upravnih aktov in
               vzpostaviti ter redno ažurirati celovito prostorsko in nepremičninsko evidenco.</p>
            </sp>
            <sp xml:id="SDZ6-Izredna-16-2012-07-17.sp50">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Izredna-16-2012-07-17.sp51">

               <speaker>JANEZ RIBIČ (PS SLS):</speaker>

               <p>Spoštovani gospe in gospodje!</p>
               <p>Novela Zakona o graditvi objektov je eden izmed pomembnejših zakonov, ki jih
               obravnavamo na tokratni izredni seji, saj bo imela uveljavitev najbolj neposredni
               učinek tako na slovenske kot tudi tuje državljane, ki se nameravajo podati v gradbene
               investicije. Bistveni namen rešitev, predlaganih v noveli Zakona o graditvi objektov,
               je torej poenostavitev in predvsem skrajšanje vseh postopkov, ki so povezani z
               dovoljenji za gradnjo objektov, kar bo po mnenju Slovenske ljudske stranke imelo
               pozitivni učinek predvsem na področju konkurenčnosti slovenskega gospodarstva.
               Tovrstne poenostavitve namreč postavljajo podlago za ponovni zagon investicijskega
               ciklusa ter posledični zagon določenih gospodarskih panog, predvsem gradbeništva,
               poleg tega pa sledijo v načelu odprave administrativnih ovir.</p>
               <p>Kaj konkretno prinaša predlagani zakon? Krajšajo se roki za izdajo vseh vrst
               soglasij, pri čemer se javno uveljavlja načelo molka organa, v kolikor soglasje ni
               izdano v roku. Uveljavlja se fakultativno odločanje investitorja pri pridobivanju
               projektnih pogojev. Pomembne spremembe so tudi na področju stranskih udeležencev v
               postopkih pridobivanja gradbenega dovoljenja. Vzpostavlja se fikcija vročitve vabil
               in odločb, kar bo imelo pozitivne učinke predvsem pri načrtovanju longitudinalnih
               objektov gospodarske javne infrastrukture. Odpravlja se obveznost pridobitve
               gradbenega dovoljenja pri spremembi namembnosti enostavnih in nezahtevnih objektov.
               Omogoča se tudi gradnja samozadostnih stavb na območjih, kjer še ni komunalne
               infrastrukture. S spremembo definicije vzdrževalnih del pa se odpravljajo dileme o
               tem, ali je za izvedbo vzdrževalnih del treba pridobiti gradbeno dovoljenje ali ne,
               kar bo omogočilo enostavnejše vzdrževanje stavb.</p>
               <p>S predlaganimi spremembami se odpravlja tudi obvezna revizija projektne
               dokumentacije, nad čemer v Poslanski skupini Slovenske ljudske stranke sprva nismo
               bili najbolj navdušeni, vendar smo po podrobnejšem razmisleku ocenili, da tovrstna
               ukinitev ne bo imela negativnega vpliva na varnost stavb in oseb, saj morajo že zdaj
               biti vsi projekti pripravljeni v skladu z zakonodajo. Konec koncev pa je za ustrezno
               izvedbo celotnega projekta odgovoren projektant. Naloga strokovnih organizacij, ki so
               pristojne za podeljevanje licenc, pa je, da same skrbijo za čim višji nivo strokovne
               usposobljenosti projektantov.</p>
               <p>V Poslanski skupini Slovenske ljudske stranke se popolnoma zavedamo, da predlagane
               rešitve niso čarobna palica, ki bi rešile vse probleme na področju graditve objektov,
               to zaradi kompleksnosti področja v tako kratkem času tudi ni mogoče. Menimo pa, da te
               rešitve pošiljajo pozitiven signal tako domačim kot tujim investitorjem, da država
               Slovenija odločno koraka v smeri razbremenitve gospodarstva ter izboljšanja njegove
               konkurenčnosti in odpravljanja administrativnih ovir za fizične in pravne osebe.</p>
               <p>Zato bomo poslanci Slovenske ljudske stranke novelo Zakona o graditvi objektov
               podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp52">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije, gospod Franc Jurša.
            </p>
            </sp>
            <sp xml:id="SDZ6-Izredna-16-2012-07-17.sp53">

               <speaker>FRANC JURŠA (PS DeSUS):</speaker>

               <p>Podpredsednica, hvala lepa za besedo. Lep pozdrav ministru, še enkrat tudi vsem
               kolegicam in kolegom!</p>
               <p>Predlog novele Zakona o graditvi objektov spada v sveženj novel okoljskih zakonov, ki
               vsi sledijo cilju, da uporabnik investitor v primeru gradnje manjših, manj zahtevnih
               objektov v razmeroma kratkem času, z manj sredstvi kot doslej za razna soglasja pride
               do želenega cilja, da zgradijo objekt v celoti. Ta novela, ki je pred nami, uvaja
               rešitve, v smeri razbremenitev vseh ravni odločanja v postopkih izdaje dovoljenj
               gradenj. Zakon tako odpravlja obveznosti pridobitve projektnih pogojev, odločitve o
               tem je prepuščena projektantu, skrajšajo se roki za izdajo soglasij, uveljavlja se
               načelo, da specialni predpisi teh rokov ne morejo urejati drugače, ukinja se možnost
               prekinitve postopkov izdaje gradbenega dovoljenja v primeru izdaje soglasja o poteku
               roka, določajo se pravila glede sodelovanja stranskih udeležencev v postopku izdaje
               gradbenega dovoljenja z namenom pospešitve postopkov. Spremembe zakona med drugim
               tudi omogočajo gradnjo stavb, ki se samooskrbujejo, kadar se uporablja energetsko in
               okoljsko učinkovitejše rešitve ali kadar komunalna oprema ni zgrajena. Olajšuje se
               tudi energetska prenova stavba in uvaja pravilo, da se za enostanovanjsko stavbo na
               podlagi gradbenega dovoljenja izda uporabno dovoljenje samo, če investitor to izrecno
               zahteva.</p>
               <p>V naši poslanski skupini smo prepričani, da novela zakona predstavlja enostavnejšo,
               hitrejšo in cenejšo pot do izvedbe gradbene investicije, zato bomo poslanke in
               poslanca Poslanske skupine DeSUS predlog zakona podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp54">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Nove Slovenije, gospod Jožef Horvat.</p>
            </sp>
            <sp xml:id="SDZ6-Izredna-16-2012-07-17.sp55">

               <speaker>JOŽEF HORVAT (NSi):</speaker>

               <p>Hvala lepa za besedo. Spoštovani kolegice in kolegi, spoštovani gospod minister!</p>
               <p>Novela Zakona o graditvi objektov v prvi vrsti predstavlja ukrep odprave
               administrativnih ovir pri pridobivanju soglasij v zvezi z izdajo gradbenega
               dovoljenja. Najpomembnejša novost je skrajšanje rokov za izdajo soglasij pri
               pridobivanju gradbenih dovoljenj in dosledno uveljavljanje načela <q>"molk je
               odobritev"</q>. Kljub temu, da je že sedaj po določilih Zakona o splošnem upravnem
               postopku določen rok za izdajo zaprošenega soglasja, ki je 30 oziroma 60 dni, pa se
               soglasodajalci teh rokov niso držali, ne da bi bili zato kakorkoli sankcionirani. Na
               odločitev o vlogi za izdajo soglasij so morali investitorji čakati celo pol leta ali
               več. Tako je lahko postopek izdaje gradbenega dovoljenja, če je bilo udeleženih več
               soglasodajalcev, trajal celo več let.</p>
               <p>Zakonodajne spremembe za odpravo neupravičeno dolgotrajnih postopkov pri pridobivanju
               dovoljenje so nujne in potrebne, če je naš namen – in upajmo, da je to namen vseh nas
               –, da se kolo gospodarskega razvoja zažene naprej. Možnost pridobivanja gradbenih
               dovoljenj v razumnem času je potrebna tudi zaradi interesa tujih investitorjev, ki
               kot glavni razlog za to, da Slovenija ni zanimiva za tuja vlaganja, navajajo
               zapletene in dolge administrativne postopke pri pridobivanju različnih vrst
               dovoljenj, tudi gradbenih. K hitrejšim postopkom izdaje gradbenih dovoljenj bo
               prispevalo tudi zmanjšanje obremenitve upravnih organov z zadevami v zvezi s
               pridobivanjem dovoljenj za vzdrževalna dela na objektih in odpravo obvezne pridobitve
               uporabnega dovoljenja za enostanovanjsko hišo.</p>
               <p>Pozdravljamo tudi gradnjo samooskrbnih stavb, ki uporabljajo energetsko in okoljsko
               učinkovitejše rešitve. Ta oblika gradnje je glede na tehnološki razvoj možna in
               zaželena, pa tudi okolju prijazna. Po naših pričakovanjih bo veliko pripomogla k
               oživljanju podeželja in ohranjanju poseljenosti krajine. V številnih krajih je bila
               doslej ovira za nove gradnje pomanjkljiva komunalna oprema sicer zazidljivih zemljišč
               z vodovodom in kanalizacijo.</p>
               <p>Torej, dovolj razlogov, ki sem jih naštel, da bomo poslanci Poslanske skupine Nove
               Slovenije novelo Zakona o graditvi objektov podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp56">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske demokratske stranke, gospod Ljubo Žnidar.</p>
            </sp>
            <sp xml:id="SDZ6-Izredna-16-2012-07-17.sp57">

               <speaker>LJUBO ŽNIDAR (PS SDS):</speaker>

               <p>Spoštovana predsedujoča, gospod minister, kolegice in kolegi!</p>
               <p>Poslanska skupina Slovenske demokratske stranke z zadovoljstvom podpira Zakon o
               graditvi objektov, saj se s spremembami in dopolnitvami tega zakona skrajšajo in
               pospešijo administrativni postopki s področja graditve, hkrati pa se ti postopki za
               investitorja pocenijo.</p>
               <p>Kaj so glavne rešitve spremembe zakona. Ukinja se obvezna pridobitev projektnih
               pogojev, investitor oziroma odgovorni projektant se lahko samostojno odloči, ali
               pridobi projektne pogoje vseh soglasodajalcev ali le dela teh. Ukine se možnost
               prekinitve postopka izdaje gradbenega dovoljenja v primeru, da se soglasje izda po
               preteku roka za izdajo tega soglasja in tako uveljavi načelo molka organa po preteku
               roka za izdajo projektnih pogojev in soglasij brez izjem. Določajo se krajši roki za
               izdajo projektnih pogojev. S spremembo se onemogoči, da drugi področni predpisi za
               izdajo soglasij predvidijo drugačne roke. V vseh primerih izdaje gradbenega
               dovoljenja se ukinja obveznost razpisa ustne obravnave, tako da se odločitev o tem
               prepušča upravnemu organu, kar omogoča hitrejši način seznanitve strank z nameravano
               gradnjo. Vzpostavlja se fikcija vročitve vabil in odločb v postopkih izdaje gradbenih
               dovoljenj z objavo na oglasni deski in spletnih straneh stranskim udeležencem, ki jim
               vročitve zaradi različnih razlogov ni bilo mogoče opraviti. Če investitor z lastnikom
               zemljišča sklene pogodbo, s katero izkazuje pravico graditi, se šteje, da se ti
               stranski udeleženci strinjajo z gradnjo in se jim gradbeno dovoljenje le vroči. Sledi
               se evropskim tendencam po gradnji samooskrbnih objektov tako, da se omogoča gradnjo
               objektov na stavbnih zemljiščih, tudi če ta nimajo zgrajenih objektov minimalne
               komunalne oskrbe. Z natančnejšo definicijo objekta in jasnejšo opredelitvijo, kaj se
               šteje za povezanost s tlemi, se zmanjšuje število objektov, za katere je treba
               pridobiti gradbeno dovoljenje, posledično pa se pričakuje manjši pritisk nad gradbeno
               inšpekcijo. Z definicijo vzdrževalnih del se poenostavi razumevanje pojma vzdrževanje
               objekta in odpravi podvajanje definicije vzdrževalnih del. S spremenjeno dikcijo se
               med drugim omogoča enostavna energetska prenova objektov. Investitor lahko za
               odgovornega vodjo projekta imenuje katerokoli osebo, ki izpolnjuje pogoje za
               odgovornega projektanta, prav tako za odgovornega vodjo revidiranja in odgovornega
               vodjo gradbišča. S spremembo se uvaja pravilo, da se za enostanovanjsko stavbo,
               zgrajeno na podlagi gradbenega dovoljenja, izda uporabno dovoljenje le, če investitor
               izrecno to zahteva. Na podlagi tega zakona je omogočena legalizacija nekaterih
               objektov, seveda pod pogoji določb tega zakona.</p>
               <p>Poslanska skupina Slovenske demokratske stranke Zakon o graditvi objektov podpira.
            </p>
            </sp>
            <sp xml:id="SDZ6-Izredna-16-2012-07-17.sp58">

               <speaker>PODPREDSEDNICA RENATA BRUNSKOLE:</speaker>

               <p>Končali smo s predstavitvijo stališč poslanskih skupin.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje zbora opravili jutri v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PROSTORSKEM NAČRTOVANJU PO NUJNEM
                  POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo gospodu ministru Zvonku
               Černaču.</p>
            </sp>
            <sp xml:id="SDZ6-Izredna-16-2012-07-17.sp59">

               <speaker>ZVONKO ČERNAČ:</speaker>

               <p>Še enkrat lep pozdrav vsem prisotnim!</p>
               <p>Pred nami je tudi novela zakona o prostorskem načrtovanju. Cilj te novele je odprava
               nekaterih problemov pri pripravi občinskih prostorskih aktov, predvsem občinskih
               prostorskih načrtov, da bi se omogočila njihova čim hitrejša priprava in njihovo
               poznejše spreminjanje in dopolnjevanje ter s tem zagotovilo ustrezne pravne podlage
               za izvedbo občinskih razvojnih projektov in večja investicijska vlaganja. Namen
               zakona je tudi izboljšati vsebinske plati prostorskega načrtovanja in zagotoviti
               kvalitetno občinsko prostorsko regulacijo, ki se odraža v urejenosti oziroma
               neurejenosti slovenskega prostora.</p>
               <p>Naj omenim samo najbistvenejše spremembe tega zakona. Ukinja se postopek ugotavljanja
               usklajenosti OPN pred njegovim sprejemom. S tem dajemo neko večjo težo in suverenost
               lokalnim oblastem, ki so tako in tako odgovorne za postopke sprejemanja občinskih
               prostorskih načrtov. Ohranjamo pa seveda to regulatorno naravo oziroma nadzorstveno
               funkcijo. Uvajajo se vnaprejšnje splošne smernice državnih nosilcev urejanja prostora
               za pripravo občinskih prostorskih načrtov. Dosedanje smernice za vsak konkreten OPN
               pa bodo fakultativne. Na novo se uvaja presoja individualnih pobud za spremembo
               namembnosti zemljišč pred formalnim začetkom postopka. Na novo se uvaja poseben
               kratek postopek sprememb in dopolnitev občinskih prostorskih načrtov in občinskih
               podrobnih prostorskih načrtov. Pod določenimi pogoji se uvaja možnost spreminjanja
               podrobnejše namenske rabe, ki je določena v OPN z OPPN. Ne glede na veljavno
               sistemsko ureditev se v omejenem časovnem obdobju do 1. 1. 2015 dopušča manjše
               širitve, torej funkcionalne zaokrožitve območij stavbnih zemljišč, brez spreminjanja
               prostorskih aktov na podlagi sklepa občinskega sveta in po predhodnem mnenju dveh
               resornih ministrstev, Ministrstva za kmetijstvo in okolje in ministrstva, pristojnega
               za prostor. Uvaja se državni prostorski red kot zbirka pravil za urejanje prostora.
               In če so izpolnjeni določeni pogoji, lahko investitor zagotovi samooskrbo objekta s
               posamezno vrsto komunalne opreme, o čemer smo govorili že pri noveli zakona o
               graditvi objektov.</p>
               <p>Posebej bi želel izpostaviti 19. člen zakona, glede na to, da je bila tudi na odboru
               včeraj o njem obširna razprava. Na koncu tudi umaknjen amandma, ki je bil vložen s
               strani Poslanske skupine Socialnih demokratov, danes ponovno vložen k 29. členu.
               Mislim, da je bilo in da je verjetno še kar nekaj nerazumevanja okoli teh določb. Te
               določbe, če si jih preberete, so zelo jasne, decidirane in določajo, da je v primeru
               obstoječih pozidav dopuščena širitev tega območja pod pogoji, ki jih določa zakon, če
               se tako odloči občinski svet na pobudo investitorja in če se pridobi predhodno mnenje
               Ministrstva za kmetijstvo in okolje in ministrstva, pristojnega za prostor, pri čemer
               seveda veljajo tudi za območje širitve te pozidave, ki je omenjena na največ 5 tisoč
               kvadratnih metrov, iste določbe kot že veljajo v prostorskih izvedbenih aktih. Jaz
               sem včeraj na roke narisal, danes so mi to pripravili malo lepše, kaj to pomeni. To
               roza barvo vzemite, kot da je oranžna, poznate jo iz prostorskih načrtov. Tako zdaj v
               obstoječem aktu ta zadeva izgleda – obstoječi objekt. Zelena barva vemo, kaj je,
               prepoved posega. Gre za parcelo istega lastnika, gre za parcelo, kjer ta zelena bara
               ne pomeni nekega kvalitetnega kmetijskega zemljišča, pač pa pomeni neko zelenico, ki
               je v prostorskem aktu označena kot K1. In ta investitor želi prizidati objekt k
               obstoječemu. Dobil je neko naročilo, želi povečati proizvodnjo in seveda brez
               spremembe akta v ta zeleni del ne more poseči. Brez spremembe OPN, ki veste, da traja
               dve, tri, pet, sedem let, so mi rekli včeraj nekateri oziroma je bil slišan medklic
               na odboru. Skratka, želimo omogočiti investitorjem, ki imajo realne potrebe, da v
               takih primerih lahko nemoteno opravljajo svojo dejavnost. Ne želimo s to spremembo
               omogočati kakršnihkoli špekulativnih namenov in posegov. Temu je namenjena
               trostopenjska presoja tako na ravni občinskega sveta, presoja javnosti, ki bo v tem
               primeru izražena, in temu je namenjena presoja preko dveh ministrstev in temu je
               nenazadnje namenjena tudi neka nadzorstvena funkcija Državnega zbora, ki jo je
               sprejel včeraj v okviru obravnave tega zakona na ta način, da smo dolžni tekoče
               poročati o tem, kaj se na tem področju dogaja. Jaz moram reči, da osebno bom
               preprečil kakršnokoli zlorabo ali pa špekulacijo, ki bi bila nameravana preko tega
               člena, želim pa omogočiti vsem tistim, ki so zdaj ovirani, da te svoje aktivnosti
               lahko v razumnem času tudi opravijo.</p>
               <p>Vabim vas, da to novelo podprete. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp60">

               <speaker>PODPREDSEDNICA RENATA BRUNSKOLE:</speaker>

               <p>Predlog zakona je obravnaval Odbor za infrastrukturo in prostor kot matično delovno
               telo. Za predstavitev poročila odbora dajem besedo predsedniku gospodu Danijelu
               Krivcu.</p>
            </sp>
            <sp xml:id="SDZ6-Izredna-16-2012-07-17.sp61">

               <speaker>DANIJEL KRIVEC (PS SDS):</speaker>

               <p>Hvala za besedo, še enkrat. Lep pozdrav vsem prisotnim!</p>
               <p>Odbor za infrastrukturo in prostor je na svoji 11. nujni seji, dne 16. 7. kot matično
               delovno telo obravnaval Predlog zakona o spremembah in dopolnitvah Zakona o
               prostorskem načrtovanju, ki ga je Državnemu zboru predložila Vlada s predlogom, da se
               predlog zakona obravnava in sprejme po nujnem postopku. Državni zbor je na 5. redni
               seji, 9. 7., na zahtevo Pozitivne Slovenije ponovno odločal o odločitvi Kolegija
               predsednika Državnega zbora in sklenil, da se predlog zakona obravnava po nujnem
               postopku.</p>
               <p>Odbor je bil seznanjen z mnenjem Zakonodajno-pravne službe, ki je predlog zakona
               proučila z vidika skladnosti z ustavo in pravnim sistemom in z zakonodajnotehničnega
               vidika in podala konkretne pripombe k 5., 7., 15., 26., 29., 30. in 31. členu.</p>
               <p>Na seji odbora je predstavnica Zakonodajno-pravne službe obrazložila mnenje in
               poudarila, da so bile pripombe v večini upoštevane v vloženih amandmajih s strani
               poslanskih skupin koalicije. Uvodno obrazložitev k predlogu zakona je podal minister
               za infrastrukturo in prostor gospod Zvone Černač. Poudaril je, da je osnovni cilj
               Predloga zakona o spremembah in dopolnitvah Zakona o prostorskem načrtovanju
               odpraviti probleme, ki se zaradi nekaterih neustreznih določb veljavnega zakona v
               praksi pojavljajo v postopkih priprave občinskih prostorskih načrtov. S tem bi se
               omogočila njihova čim hitrejša priprava, spreminjanje in dopolnjevanje pa tudi
               priprava, spreminjanje in dopolnjevanje drugih prostorskih aktov, s katerimi bi
               posamezne občine zagotovile ustrezne pravne podlage za izvedbo svojih razvojnih
               projektov ter večja investicijska vlaganja. Namen zakona je tudi izboljšati vsebinske
               plati prostorskega načrtovanja. Novela zakona predvideva racionalizacijo postopkov
               priprave ter spreminjanje in dopolnjevanje prostorskih načrtov in z njo povezane
               posamezne sistemske rešitve, ki bodo občinam pomagale pri pripravi splošnih
               prostorskih aktov v občini. Novela zakona prinaša tudi nekatere nove vsebinske
               sklope, zlasti na ravni države, namenjene uporabi na občinski ravni, predlagajo pa se
               tudi spremembe v sistemu razmerij in vsebin med občinskimi prostorskimi akti. Mnenje
               Državnega sveta je podal državni svetnik gospod Jernej Verbič. Poudaril je, da
               komisija predlog zakona podpira. Poročilo zainteresiranega delovnega telesa, Odbora
               za kmetijstvo, gozdarstvo, prehrano in okolje, je predstavil podpredsednik odbora
               gospod Zvonko Lah. Poudaril je, da odbor svojega amandmaja ni sprejel, je pa sprejel
               mnenje, s katerim matičnemu delovnemu telesu predlaga, da preuči prejete predloge
               strokovnih institucij za amandmaje, ki se nanašajo na problematiko prostorskega
               načrtovanja.</p>
               <p>V razpravi, v kateri so sodelovali nekateri predstavniki strokovnih združenj in
               društev, je bilo izpostavljeno, da so spremembe s področja graditve objektov in
               urejanja prostora sicer potrebne, so bili pa izraženi nekateri pomisleki, predvsem
               zaradi nujnega postopka pri spreminjanju zakonodaje. Odbor je v razpravi največ
               pozornosti namenil določbi 29. člena predloga zakona, ki omogoča, da občina v času,
               ko še nima sprejetega občinskega prostorskega načrta, občinski svet, dopusti manjšo
               širitev območja stavbnih zemljišč, kot so določena z veljavnimi prostorskimi
               planskimi akti občine. S tem bi se omogočila gradnja posamičnih objektov, ki
               predstavljajo funkcionalno zaokrožitev obstoječe prostorske ureditve. Gre za izjemno
               in začasno ureditev, ki velja za določeno obdobje, to je do 1. 1. 2015, kar pomeni,
               da tovrstnih širitev ne bo mogoče ponavljati. Varovalka je tudi 15-dnevni rok, v
               katerem se bo preverila skladnost sklepa občinskega sveta z veljavno ureditvijo.</p>
               <p>Odbor se je v skladu s 130. členom Poslovnika Državnega zbora opredelil do vloženih
               amandmajev.</p>
               <p>Odbor je po obravnavi amandmajev sprejel še naslednji sklep: <q>"Odbor za infrastrukturo
               in prostor poziva Ministrstvo za infrastrukturo in prostor, da vodi evidenco širitev,
               določenih v 29. členu Predloga zakona o spremembah in dopolnitvah Zakona o
               prostorskem načrtovanju, vključno z navedbo investitorja in o tem poroča v roku 6
               mesecev."</q></p>
               <p>Odbor je v skladu s 128. členom Poslovnika Državnega zbora glasoval še o členih
               predloga zakona in jih sprejel.</p>
            </sp>
            <sp xml:id="SDZ6-Izredna-16-2012-07-17.sp62">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina
               Državljanske liste, gospa Kristina Valenčič.</p>
            </sp>
            <sp xml:id="SDZ6-Izredna-16-2012-07-17.sp63">

               <speaker>KRISTINA VALENČIČ (PS DL):</speaker>

               <p> Hvala za besedo. Lep pozdrav še enkrat!</p>
               <p>Izvajanje gradbene zakonodaje, še zlasti umeščanje objektov v prostor, je v večini
               držav dolgotrajno in posledično drago, zato veliko podjetij opusti svojo idejo za
               investicijo. In Slovenija pri tem ni nobena izjema. Tovrstne ovire so lahko tako za
               domače kot za tuje investitorje bolj moteče kot davčni predpisi. Praksa kaže, da se
               težave s pridobivanjem soglasij in časovna zamudnost pojavljata predvsem pri
               postopkih priprave in sprejema prostorskih aktov in pridobivanju okoljevarstvenih
               dovoljenj in soglasij. Nosilci urejanja prostora se pogostokrat ne držijo določenih
               rokov za izdajo smernic in mnenj. Tako postopek razpade v vrsto parcialnih postopkov,
               v katerih nastopajo posamezni soglasodajalci, ki nimajo vedno predpisanih meril za
               odločanje, poleg tega pa se pojavljajo različne prakse in neusklajenost delovanja
               nosilcev prostora. Vse to vpliva na pripravo občinski prostorskih načrtov, ki
               potekajo izredno počasi, saj je po skoraj petih letih od uveljavitve zakona svoj OPN
               sprejelo manj kot 20 % vseh slovenskih občin. Občinske prostorske načrte občine nujno
               potrebujejo za izvedbo svojih razvojnih projektov in za večje investicije na svojem
               območju, ki bodo prinesle nova delovna mesta in večjo razvitost.</p>
               <p>Predlagane rešitve, ki jih prinaša novela, gredo v smeri racionalizacije postopkov
               priprave, kot tudi kasnejšega spreminjanja in dopolnjevanja občinskih prostorskih
               načrtov. Tako se opušča obvezna pridobitev posebnih smernic, le-te postanejo
               fakultativne, pridobivanje prvega mnenja državnih nosilcev urejanja prostora je
               prestavljena v zgodnejšo fazo, v samo pripravo osnutkov OPN. Tako bo na prvi
               razgrnitvi predloga občinskega prostorskega načrta zainteresirana javnost seznanjena
               tudi že z mnenji državnih nosilcev urejanja prostora, kar pomeni večjo verjetnost, da
               bo akt, kakršen se javno razgrinja, na koncu tudi sprejet. Odpravlja se tudi
               ugotavljanje usklajenosti OPN na ministrstvu, pristojnem za prostor, pred njegovim
               sprejemom. Poleg tega se uvaja skrajšan postopek priprave občinskega prostorskega
               načrta in občinskega podrobnega prostorskega načrta. Kot izjema in časovno omejena
               možnost pa se omogočajo tudi manjše širitve območij stavbnih zemljišč za namen
               gradnje posamičnega objekta, ki predstavlja funkcionalno zaokrožitev obstoječe
               pozidave.</p>
               <p>V Državljanski listi smo mnenja, da omenjene rešitve vodijo k poenotenju in
               racionalizaciji regulacije prostora, s čimer povečujemo pravno in investicijsko
               varnost, zato bomo poslanci Državljanske liste predlog zakona podprli.</p>
            </sp>
            <sp xml:id="SDZ6-Izredna-16-2012-07-17.sp64">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske ljudske stranke, gospa Jasmina Opec.</p>
            </sp>
            <sp xml:id="SDZ6-Izredna-16-2012-07-17.sp65">

               <speaker>JASMINA OPEC (PS SLS):</speaker>

               <p> Hvala za besedo in lep pozdrav vsem skupaj!</p>
               <p>Prvi izmed dveh zakonov, s katerima se poskuša pospešiti dolgotrajne postopke
               prostorskega umeščanja tako na lokalnem, regionalnem kot tudi na državnem nivoju je
               predlagani zakon o spremembah in dopolnitvah Zakona o prostorskem načrtovanju, cilj
               katerega je hitrejša priprava in spreminjanje občinskih prostorskih načrtov ter
               ostalih prostorskih aktov, ki predstavljajo pravne podlage za izvedbo razvojnih
               projektov, ter povečevanje investicij na lokalnem nivoju.</p>
               <p>Poslanci Slovenske ljudske stranke se popolnoma zavedamo, da so na področju
               prostorskega načrtovanja potrebni večji in konkretnejši ukrepi, kot jih prinaša
               predlagana sprememba zakona, saj je treba začeti to področje urejati pri temeljih in
               od tam graditi navzgor, da se vzpostavi popolnoma nov sistem prostorskega planiranja,
               ki bo omogočil možnost dolgoročnega prostorskega razvoja Slovenije.</p>
               <p>Trenutno smo v situaciji, ko so potrebna dejanja. Visoko letečih besed brez učinkov
               je bilo v preteklih letih dovolj. Tudi leta 2009, ko smo sprejemali zdaj veljavno
               novelo Zakona o prostorskem načrtovanju, smo ocenjevali, da bodo predlagane rešitve
               pripomogle k pospešitvi postopkov priprave OPN, pa se v praksi zadeve niso kaj
               bistven spremenile in pričakovanih učinkov ni bilo. Tudi v primeru predlagane novele
               ni pričakovati, da se bodo stvari spremenile čez noč, saj je največji problem
               dolgotrajnih postopkov, poleg toge zakonodaje, kadrovska podhranjenost državnih
               nosilcev urejanju prostorov ter preveč birokratsko razmišljanje posameznih uradnikov,
               ki bdijo nad temi postopki.</p>
               <p>Je pa predlagana novela po mnenju poslancev Slovenske ljudske stranke pomemben korak
               k poenostavitvi in skrajšanju postopkov, ki se kaže predvsem v vzpostavitvi splošnih
               in posebnih smernic državnih nosilcev urejanju prostora ter z uveljavitvijo državnega
               prostorskega reda. Tako se bodo splošne smernice, ki jih bodo morali pripravljati vsi
               državni nosilci prostora, izdajale vnaprej in bodo služile kot podlaga za pripravo
               OPN. Izdajale se bodo za posamezna teritorialno zaključena območja in ne za vsako
               občino posebej, kot to velja zdaj. S tem se bodo postopki pred začetkom priprave OPN
               precej poenostavili in tudi občutno skrajšali, poleg tega pa bo to pripomoglo k bolj
               kakovostni regulaciji prostora.</p>
               <p>S ponovno uveljavitvijo državnega prostorskega reda se zagotavlja enotnejši pristop
               do ravnanja s prostorom, s čimer se razbremenjuje občine pri definiranju vsebinskega
               dela priprave OPN ter tudi upravne enote, ki so pristojne za izdajo gradbenih
               dovoljenj. Slednje bodo namreč lahko uporabljale pravila državnega prostorskega
               načrta neposredno.</p>
               <p>Poleg tega se spremembe nanašajo še na uveljavitev kratkega postopka sprememb in
               dopolnitev OPN, uveljavlja pa se tudi kriterialno tehtanje pobud za spremembo
               namenske rabe zemljišč v postopku priprave OPN, kar pomeni, da se bodo v nadaljnji
               postopek priprave OPN uvrstile le tiste pobude, ki bodo to tehtanje prestale.</p>
               <p>V Poslanski skupini Slovenske ljudske stranke sicer podpiramo veliko večino
               predlaganih novosti, ki jih prinaša predlagana novela, edino težavo morda vidimo pri
               predlaganem 29. členu predloga zakona, ki daje občinam, ki še nimajo sprejetega OPN,
               možnost manjše širitve območja stavbnih zemljišč brez spremembe OPN. Po našem mnenju
               in tudi po mnenju strokovnih združenj predstavlja takšen poseg odmik od regulacije
               celotnega sistema. Se pa po drugi strani zavedamo, da obstajajo konkretni primeri
               investitorjev, ki zaradi počasnega postopka sprejemanja OPN po več let čakajo na
               širitev svoje dejavnosti ter posledičnega ustvarjanja novih delovnih mest, pa tega ne
               morejo realizirati.</p>
               <p>Kljub tem pomislekom bomo v Poslanski skupini Slovenske ljudske stranke predlagano
               novelo zakona o prostorskem načrtovanju podprli, saj menimo, da ureja najbolj
               aktualne probleme s tega področja.</p>
            </sp>
            <sp xml:id="SDZ6-Izredna-16-2012-07-17.sp66">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije in gospod Franc Jurša.
            </p>
            </sp>
            <sp xml:id="SDZ6-Izredna-16-2012-07-17.sp67">

               <speaker>FRANC JURŠA (PS DeSUS):</speaker>

               <p>Hvala za besedo in še enkrat lep pozdrav.</p>
               <p>Vsak predlog, ki odpravlja administrativne ovire bomo v naši poslanski skupini z
               veseljem podprli. Tudi s tem predlogom novele veljavnega zakona o prostorskem
               načrtovanju se odpravljajo tovrstne ovire. Ta med drugim predvideva racionalizacijo
               postopkov priprave ter spreminjanja in dopolnjevanja prostorskih načrtov in z njo
               povezane posamezne sistemske rešitve, ki bodo občinam pomagale pri pripravi splošnih
               prostorskih aktov občine in umeščanja konkretnih za občino razvojno pomembnejših
               posegov in prostorskih rešitev v prostor s podrobnejšimi prostorskimi akti. Dejstvo
               je, da postopki priprave občinskih prostorskih načrtov – tudi iz svoje lastne
               izkušnje vam lahko povem, da že več kot pet let tečejo nekateri postopki v lokalni
               skupnosti in je za navadne ljudi, občane, državljane nepojmljivo, da stvari tako
               dolgo tečejo in ne omogočajo razvoja tako lokalne skupnosti kot države, ki jih občine
               nujno potrebujejo za racionalizacijo svojih razvojnih projektov – potekajo prepočasi.
               Prav ta dolgotrajnost ovira hitrejši razvoj občin in posledično tudi razvoj države.
               Zato ta novela zakona, kot že rečeno, prinaša racionalizacijo postopkov, kar v
               Poslanski skupini DeSUS pozdravljamo in upamo, da bo novela resnično dosegla svoj
               namen.</p>
               <p>Kot sem že povedal, poslanke in poslanca Poslanske skupine DeSUS bomo predlog zakona
               podprli.</p>
            </sp>
            <sp xml:id="SDZ6-Izredna-16-2012-07-17.sp68">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Nove Slovenije in gospod Jožef Horvat.</p>
            </sp>
            <sp xml:id="SDZ6-Izredna-16-2012-07-17.sp69">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Kolegice in kolegi, gospod minister!</p>
               <p>Naj spomnim, da smo v koalicijski pogodbi zapisali in se zavezali, da bomo
               poenostavili prostorsko načrtovanje občin ter odpravili administrativne ovire in krč,
               ki se je pojavil pri umeščanju objektov v prostor. Z novelo zakona o prostorskem
               načrtovanju sledimo ravno tem ciljem. Osnovni cilj predloga zakona je namreč odprava
               problemov v postopkih priprave občinskih prostorskih načrtov, ki se v praksi
               pojavljajo zaradi neustrezne obstoječe zakonodaje. S spremembo zakona želimo
               omogočiti čim hitrejšo in lažjo pripravo, spreminjanje ter dopolnjevanje občinskih
               prostorskih aktov, povečuje se prožnost sistema prostorskega načrtovanja, daje pa se
               tudi možnost za zakonito reševanje situacij, ki so jih občine do zdaj reševale
               dolgotrajno ali pa na meji zakonitosti. Posamezne občine si bodo tako lahko dokaj
               hitro zagotovile ustrezne pravne podlage za izvedbo svojih razvojnih projektov in
               večjih investicij. Na novo se uvaja tudi instrument presojanja pobud za spremembo
               namenske rabe zemljišč, ki bo razbremenil občine nadaljnjih postopkov, občanom pa dal
               pošten odgovor o ustreznosti njihove pobude. Med dobrodošle spremembe, ki bodo
               potencialnim investitorjem olajšale gradnjo, pa lahko štejemo tudi manjše širitve
               območij pozidave za industrijske, proizvodne in turistične objekte ter gradnjo
               samooskrbnih objektov na področjih, ki še niso komunalno opremljena. Nova Slovenija
               se je v svojem programu zavezala, da se bo zavzemala za razumno poenostavitev
               upravnih postopkov in debirokratizacijo.</p>
               <p>V luči sprememb, ki jih uvaja omenjena novela zakona, lahko rečemo, da gremo po poti
               uresničitve tega cilja, zato bomo poslanci Nove Slovenije ta zakon tudi podprli.
               Hvala lepa.</p>
            </sp>
            <sp xml:id="SDZ6-Izredna-16-2012-07-17.sp70">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Slovenske demokratske stranke in gospod Danijel Krivec.</p>
            </sp>
            <sp xml:id="SDZ6-Izredna-16-2012-07-17.sp71">

               <speaker>DANIJEL KRIVEC (PS SDS):</speaker>

               <p>Lep pozdrav vsem prisotnim!</p>
               <p>V Slovenski demokratski stranki bomo novelo podprli. Verjamem, da smo vsi, ki sedimo
               v tem državnem zboru v predvolilnem času govorili o tem, da je treba postopke na tem
               področju poenostaviti, da je treba iti v spremembe v tem smislu, da se birokratske
               ovire odpravijo in mislim, da so ti zakoni, ki jih imamo danes po nujnem postopku,
               ravno temu namenjeni. Tudi v dosedanjih razpravah, ki smo jih vodili na odborih, ni
               bilo zaslediti, da je neko načelno nasprotovanje temu, da se ta zakonodaja spreminja,
               največ pripomb je bilo na nujne postopke v primeru sprememb te zakonodaje. Vendar če
               se vprašamo in če pogledamo, da smo s v prejšnjih mandatih vso to zakonodajo
               spreminjali po rednih postopkih in da je to trajalo v nekaterih primerih po leto in
               pol, se boste verjetno vsi strinjali, da glede na naše zagotavljanje pred volitvami,
               da bomo te stvari uredili, nimamo časa eno leto in pol delati na teh spremembah.
               Mislim, da je tudi ministrstvo predvsem upoštevalo pri teh spremembah pripombe, ki so
               prihajale iz lokalnih skupnosti, z upravnih enot in vseh subjektov, ki to zakonodajo
               v resnici tudi uporabljajo.</p>
               <p>Velika razprava, ki se je vodila o 29. členu tudi na odboru, kjer smo pa na nek način
               uspeli vse tiste, ki so nekako dvomili o primernosti tega člena, prepričati, da so
               tudi svoj predlog amandmaja umaknili, daje slutiti, da tudi na plenarni seji ne bo
               težav pri sprejemanju tega zakona, ki bo omogočil dejansko skrajšanje teh postopkov,
               ki jih nekatere občine vodijo že od leta 2007 oziroma 2008, ko je bila ta zakonodaja
               sprejeta. Verjamem, da si vsak predstavlja investitorja, ki je dobil obljubo s strani
               lokalne skupnosti, županov, občinskih svetov, da bo neka zadeva urejena v roku leta,
               dveh, se spustil v kandidiranje na določene razpise – tako državne kot evropske,
               sedaj pa ne more tega objekta dejansko zgraditi, navkljub temu da ga je občinski svet
               in vsa zainteresirana javnost umestila v nek strateški dokument, ki pa še nima pravne
               veljave. Zato je tudi potreben ta 29. člen, da rešimo nekatere primere v Sloveniji,
               verjetno jih ni dosti, vendar so pomembni za nova delovna mesta in za to, da se
               nekatere stvari premaknejo z mrtve točke. Absolutno podpiramo ta zakon o prostorskem
               načrtovanju in tudi ostala dva zakona, ki pospešujeta postopke na tem področju
               umeščanja objektov v prostor in skrajševanja postopkov. Verjetno bo treba na tem
               področju še marsikaj postoriti in verjamem, da je minister na dobri poti, da bomo z
               novimi zakoni, ki jih bo ministrstvo pripravilo v jesenskem času, to zakonodajo še
               dodatno izboljšali in s tem omogočili, da se razvojni potencial v Sloveniji dejansko
               lahko umesti in razvije, tako kot je želja vseh nas, ki sedimo v Državnem zboru.</p>
            </sp>
            <sp xml:id="SDZ6-Izredna-16-2012-07-17.sp72">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Socialnih demokratov ima besedo gospod Srečko Meh.</p>
            </sp>
            <sp xml:id="SDZ6-Izredna-16-2012-07-17.sp73">

               <speaker>SREČKO MEH (PS SD):</speaker>

               <p>Še enkrat prijazen pozdrav, gospod minister in gospa podpredsednica!</p>
               <p>Hiteti, nujni postopki. Do 14. tega meseca so občine kot zainteresirana javnost imele
               možnost poslati pripombe. To je bila sobota. 15. je bila nedelja, 16. smo mi na
               odboru obravnavali spremembe zakona in danes v Državnem zboru obravnavamo zakon. Pri
               celi tej zadevi večino členov, ki jih ni veliko, lahko podpremo. Najbrž tudi sam 29.
               člen ni tako problematičen, če bi imeli analizo, če bi lahko ugotovili, kaj se pri
               tem 29. členu dogaja, kakšni so vplivi, kaj se bo zgodilo, kakšne napake se nam lahko
               zgodijo, kaj v resnici je zadaj. Gre seveda tudi za možnost, jaz sem pri prejšnjem
               zakonu govoril o možnosti legalizacije črnih gradenj, kar se lahko pojavi tudi tukaj
               za legalizacijo črnih gradenj, kar samo po sebi morda niti ni tako problematično, če
               te črne gradnje ne bi bile črne gradnje. Sedaj pa poglejte! 29. člen pravi, ne samo
               da posega na kmetijska zemljišča, kar je lahko problematično, se pa tudi strinjam, da
               so kmetijska zemljišča in so kmetijska zemljišča, pa vendarle to pomeni, da lahko
               občine do najkasneje 1. januarja 2015 dopustijo izjemoma manjšo širitev območja
               stavbnih zemljišč s sklepom občine. Ta širitev je lahko potem velika 5 tisoč
               kvadratnih metrov, ne da bi imeli tukaj neko posebno presojo, dajemo potem
               ministrstvom, s tem pa naredimo nepopravljivo posledico tudi lahko na samem
               zemljišču, ker zemljišča so lahko tudi kako drugače zaščitena.</p>
               <p>Zaradi vsega tega bi bilo prav, da se lahko pripombe, ki so legalne, legitimna in
               tudi dobronamerne, preverijo. To je razlog, zaradi katerega mi mislimo, da bi 29.
               člen bilo treba črtati. Posebej pa še zaradi tega, ker gospod minister napoveduje,
               gospod Krivec je o tem tudi govoril, da bomo v začetku naslednjega leta tudi ta zakon
               posebej preoblikovali in ga ponovno obravnavali in sprejeli. Pravzaprav je treba to
               narediti, ampak vmes se bo zgodilo vse tisto, kar se dogaja pri zakonu o graditvi
               objektov in predvsem kar se dogaja s tem zakonom.</p>
               <p>Ker ima lahko sprejetje tega zakona velika posledice na okolje, tako prostorske kot
               okoljevarstvene, in teh presoj ni, predlagamo sprejetje tega amandmaja, če pa ne, pa
               bomo temu zakonu nasprotovali. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp74">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o členu
               in o vloženem amandmaju. Imamo amandma k 29. členu Poslanske skupine Socialnih
               demokratov. V razpravo dajem ta člen in ta amandma. Prosim za prijavo k razpravi.
               Imamo tri prijavljene za razpravo. Prvi na vrsti je gospod Srečko Meh.</p>
            </sp>
            <sp xml:id="SDZ6-Izredna-16-2012-07-17.sp75">

               <speaker>SREČKO MEH (PS SD):</speaker>

               <p>K črtanju 29. člena sem na nek način svojo obrazložitev povedal, zato predlagam, da
               ta člen črtamo in potem gre lahko zakon tudi v nadaljnjo obravnavo. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp76">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Dejan Židan, izvolite.</p>
            </sp>
            <sp xml:id="SDZ6-Izredna-16-2012-07-17.sp77">

               <speaker>MAG. DEJAN ŽIDAN (PS SD):</speaker>

               <p>Spoštovana predsedujoča, spoštovane kolegice in kolegi, gospod minister in ostali
               prisotni v tej lepi dvorani!</p>
               <p>Tudi Odbor za kmetijstvo, kakor je pred tem predsednik Odbora za infrastrukturo
               povedal, je kot zainteresirano delovno telo govoril o tem členu, govorim torej o 29.
               členu. Razprava je bila zelo burna. Ker ni možno drugače, dovolite, da vam kljub
               vsemu v bistvu povem glavne pomisleke, zakaj je tak člen, kot je, nesprejemljiv.</p>
               <p>Kot prvo, gospod minister, je prej tako lepo povedal, da poseg ne pomeni posega na
               kvalitetno kmetijsko zemljišče, pomeni na zelenice. To ste, gospod minister, v prvi
               verziji zakona tudi definirali kot boniteto do 40 bonitetnih točk. Z vašo čudovito
               koalicijo, ki deluje v tem državnem zboru kot valjar največje teže, moči in hitrosti,
               ste celo to povozili, tako da ste črtali edino resno omejitev, kako preprečiti, da ne
               bo posega na najboljša kmetijska zemljišča, ki jih v Sloveniji skorajda več ni. In je
               črtana edina resna omejitev v tem zakonu pri tem 29. členu, verjetno ste mislili
               takrat, ko ste rekli, ne pomeni kvalitetnih kmetijskih zemljišč, čeprav tudi to so
               kvalitetna kmetijska zemljišča in to je črtano. Dovolite, da vam omenim še stališča
               treh inštitucij, ki jih, predvidevam, spoštujete. Predstavnik Komisije za
               preprečevanje korupcije, ki generalno nasprotuje zaradi velikega tveganja koruptivnih
               dejanj pri tovrstnih posegih, je zelo lepo povedal, da komisija tudi opozarja, da že
               sama velikost površin, ki je zapisna v tej določbi, površina območja širitve
               obstoječe pozidave ne sme presegati 30 % obstoječe pozidave oziroma največ 5 tisoč
               kvadratnih površin, kar kaže na to, da ne gre za zelo omejen in majhen poseg v
               prostor. Tisto, kar je posebej zanimivo, oglasila se je tudi predstavnica varuhinje
               človekovih pravic in povedala, da predvidena rešitev, po kateri občinskega
               prostorskega načrta v prihodnje ne bo več treba usklajevati na pristojnem
               ministrstvu, ni ustrezna. Prav tako ni ustrezna rešitev, po kateri bo spreminjanje
               namenske rabe zemljišč mogoče brez predhodnega spreminjanja občinskega prostorskega
               načrta. Izrazila je tudi prepričanje, da predlagana novela daje zelo veliko
               pristojnost občinam in občinskim svetom, s čimer so vsekakor podane možnosti zlorab.
               Predstavnik partnerstva Odgovorno do prostora, da vas spoštovane poslanke in poslanci
               spomnim, to je nevladna organizacija, ki združuje slovenske strokovnjake s področja
               prostorskega urejanja, ne samo profesorje, ki jih tako zelo ne marate, ampak tudi
               tiste, ki delajo na terenu, je uvodoma poudaril, da njihovo združenje ostro
               nasprotuje sprejemanju novele zakona po nujnem postopku, ki z ničemer ni upravičen,
               temveč je samo onemogočil, da bi lahko strokovna javnost tvorno sodelovala pri
               pripravi besedila predloga zakona in se je strinjal tudi z mnenjem Komisije za
               preprečevanje korupcije, da predlagana določba 29. člena predloga zakona odpira
               široke možnosti za koruptivna dejanja. Spoštovani gospod minister, spoštovane
               poslanke in poslanci, morate vedeti, da tudi mi podpiramo namen in željo, ki je tukaj
               jasno izražena, da se administrativni postopki, ki so v Sloveniji preveč zapleteni,
               preveč oblasti je v rokah uradnikov, administratorjev, spremenijo. Vendar vi ste pa
               zanihali v drugo smer. Vi ste zanihali v to smer, ki je tako znana v sosednji državi,
               ki se imenuje Italija, ki je povzročila nenadzorovane posege v prostor, kar se med
               drugim pokaže tudi pri vsakem potresu, ki se tam zgodi. Hiše se rušijo, kakor da so
               iz papirja ali iz česa podobnega. Prav tako ta zakon kaže, da niste razumeli stališča
               predstavnika OECD, ki je v vaših vladnih prostorih, ta predstavnik pa ni nek uradnik
               tretje stopnje, ampak je bil generalni direktor Direktorata za okolje pri OECD, ki je
               zelo jasno nas vse, ne samo vas, učil, kako se varujejo naravni viri. Delate povsem
               in v celoti v nasprotju s tem, kar ste bili učeni od institucije, ki jo občasno
               navajate v vladnih prostorih.</p>
               <p>To je razlog, zakaj mi mislimo in vam predlagamo, da naš predlog, da ta škodljivi
               člen, dejansko škodljivi člen, ki omogoča in obstaja nevarnost, visoka neravnost, kar
               je tudi protikorupcijska komisija jasno povedala, koruptivnih dejanj v tej državi, da
               ta člen črtamo in na ta način mogoče tudi pokažete to, kar vedno javno in radi
               govorite, da vam včasih celo glas opozicije nekaj pomeni. Hvala.</p>
            </sp>
            <sp xml:id="SDZ6-Izredna-16-2012-07-17.sp78">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Naslednji je na vrsti gospod Danijel Krivec.</p>
            </sp>
            <sp xml:id="SDZ6-Izredna-16-2012-07-17.sp79">

               <speaker>DANIJEL KRIVEC (PS SDS):</speaker>

               <p>Hvala za besedo. Lep pozdrav vsem prisotnim.</p>
               <p>Sedaj se pa res sprašujem, ali smo včeraj sedeli na istem odboru z nekaterimi kolegi,
               ki danes govorijo drugače. Včeraj smo v razpravi na delovnem telesu pojasnili vse
               zadeve in s strani kolegov iz SD je bil umaknjen ta amandma, ker so razumeli zgodbo,
               o kateri želimo tu govoriti. In ne razumem predhodnika, ki govori o koruptivnosti in
               ne vem čem vse. Zanima me, ali občinski svet ne sprejema tudi OPN, podrobnejšega
               prostorskega načrta, se pravi celoten dokument lahko nek občinski svet sprejme, ne
               more pa sprejeti manjšega odmika isti občinski svet. Če mi zna kdo to razložiti,v čem
               je v manjšem delu koruptivnost večja kot v tistem delu, ko sprejema celoten
               prostorski dokument, ki je v pristojnosti občinskega sveta in občine. Upam, da se
               tega zavedamo. In v tem primeru 29. člena gre samo za manjši del, kjer rešujemo
               zatečeno stanje, ki sem ga prej pojasnil. Določene občine so v postopkih že kar nekaj
               let. V postopkih so tudi skozi javne razprave, skozi začetna mnenja soglasodajalcev
               prišle do določenih razširitev tudi v primeru posameznih gospodarskih subjektov ali
               pa drugih, ki jih rešujemo s tem členom, zato so ta območja že umeščena v njihov
               strateški dokument ali pa OPN, kot ga imenujemo, in to so v občinskem svetu na prvi
               fazi že potrdili, vendar v naslednjih fazah niso prišli do potrditve in do
               pravnoformalne veljavnosti tega dokumenta. To pomeni, da mora nek investitor zdaj
               čakati državo, ministrstva in razne soglasodajalce, da se to uredi. V tem primeru s
               tem rešujemo, ne povozimo ne občinskega sveta, ne soglasodajalcev, celo na vaš
               predlog je bila vgrajena še dodatna varovalka, in to kar dve, najprej to, da dve
               ministrstvi, ministrstvo za okolje in prostor oziroma zdajšnje ministrstvo za
               kmetijstvo in okolje da v 15 dneh mnenje na ta predlog občinskega sveta in ravno tako
               ministrstvo za prostor. Se pravi imata še dve dodatni varovalki v takih primerih
               širitve.Nadalje, zaradi jasnosti smo skozi razpravo na odboru umaknili teh 30 %, ki
               so lahko res za nekatere sporni in smo ohranili samo do največ 5 tisoč kvadratov. To
               pa niso tako velike povečave v določenih primerih. In res me čudi, da nekdo govori o
               tem, da je to koruptivno, v primeru, ko občinski svet sprejema celoten plan, je pa to
               v redu. Ne vem, če bi mi to kdo znal pojasniti. Ne vem, za koliko primerov v
               Sloveniji gre. Vemo pa za nekatere primere, kjer dejansko investitorji čakajo,
               pridobili so določena sredstva tako iz Evropske unije kot iz razpisov znotraj države,
               ne morejo pa postaviti manjšega prizidka zraven svoje obrtne delavnice, kamor bi
               postavili stroje. Ravno zaradi teh šrafur, ki jih imamo v prostorskih načrtih.
               Kdorkoli se je ukvarjal, bil župan ali pa bil nek svetnik ali pa podžupan, točno ve,
               kaj pomenijo ti dokumenti. In res se sprašujem, kdo se tukaj zdaj spreneveda. Po
               drugi strani občinski svet sprejme občinski prostorski načrt, na koncu ga izvaja
               upravna enota, ki izda gradbeno dovoljenje. Ampak v primeru, ko ima dvome, ne odloča
               upravna enota. Upravna enota zaprosi občino za mnenje o neki delikatni situaciji. Kdo
               ima torej pristojnost? Občina. Vi bi pa želeli zdaj to odgovornost in pristojnost, ki
               jo ima lokalna skupnost, odvzeti. In gre, še enkrat, za izjemne primere. In varovalke
               so v teh alinejah znotraj 29. člena jasno napisane. Tudi na to ste vi opozarjali in
               se je še dodatno prečistil ta 29. člen, da ima ja vse varovalke in da ne bi kdo
               dvomil o tem. Tudi na vašo pobudo je bilo dano to, da ministrstvo poroča in da
               javnost to spremlja, kje se bo podelilo na osnovi izjeme. Zato ne vem, zakaj ponovno
               vlagate amandma, ki ste ga včeraj po skupni razpravi umaknili in nismo odločali na
               koncu o tem. In vse te alineje dajo odgovore na vse to, kar ste vi zdaj omenjali v
               tej razpravi. In ne gre za nobeno koruptivnost. V nasprotnem primeru, če govorite o
               koruptivnosti v okviru občinskih svetov, je treba občinske svete ukiniti in nimajo
               pristojnosti tudi za osnovni dokument. Jaz upam, da se ne spuščamo tako nizko, da bi
               odvzemali pravice občinskih svetom. Vse varovalke, ki tukaj notri funkcionirajo, so
               zadosten razlog, da lahko tako izjemo dopustimo in omogočimo tistemu, ki dejansko
               čaka leta in leta, da dobi gradbeno dovoljenje, da mu tudi v končni fazi skozi neko
               izjemo, ki jo v ta zakon pripeljemo, tudi omogočimo na ta način. Ključna varovalka,
               ki jo ima občina in tudi ministrstva, je pri sprejemu generalnih prostorskih načrtov.
               In take izjeme, ki morajo iti skozi neko proceduro, ne omogočajo nekega nenačrtnega
               in nekega razvrednotenja v tem primeru.</p>
               <p>Kar se tiče pa tega bonitetnega razreda za kvalitetna in nekvalitetna zemljišča, pa
               vemo, da so to dejansko podatki iz let med 1970 in 1980, in da so določena zemljišča
               ovrednotena zelo visoko po boniteti, pa v resnici ne predstavljajo tako kvalitetnih
               zemljišč. Predstavljajte si eno kmetijo, ki ima 50 hektarjev, nekdo bi rad razširil
               svojo namembnost, hlev, naredil nek silos na svojem zemljišču in pri 50 hektarjih ne
               sme 200 kvadratov dodatno pozidati zraven nekega objekta, ker je tam šrafura in je
               zaščiteno v tem trenutku. Jaz ne vem, kako boste to razložili tistim, ki zdaj čakajo
               na izdajo določenih dokumentov.</p>
               <p>In še enkrat, vse varovalke so v občinskih svetih. Če jim zaupamo pri sprejemanju
               celotnega plana, jim bomo zaupali tudi pri manjši spremembi, pri obeh ministrstvih in
               pri postopku. Dejansko mora biti ta nameravana gradnja že v dokumentih, ki potekajo v
               razpravi na občinskih svetih, že v začetnih dokumentih. Zato tudi pravi v četrti
               alineji, da to ne sme biti v neskladju s strategijo, v nasprotju s strateškimi
               usmeritvami. To pa pomeni, da je že v nekem dokumentu, ki se sprejema, ki je v fazi
               sprejemanja na občinskem svetu in v proceduri. Tem ljudem bi radi omogočili, da
               pridejo do svoje gradnje in do svojega gradbenega dovoljenja. Hvala.</p>
            </sp>
            <sp xml:id="SDZ6-Izredna-16-2012-07-17.sp80">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še minister se je javil k besedi.</p>
               <p>Izvolite, gospod Zvonko Černač.</p>
            </sp>
            <sp xml:id="SDZ6-Izredna-16-2012-07-17.sp81">

               <speaker>ZVONKO ČERNAČ:</speaker>

               <p>Hvala lepa.</p>
               <p>Če bi imeli neko normalno prostorsko zakonodajo, potem gotovo ta člen ne bi bil
               potreben. Vendar je nimamo. Upam, da jo bomo dobili na tak način, kot sem napovedal
               včeraj na odboru, da jo bomo do konca leta skozi javno razpravo stestirali, sprejeli
               in uveljavili v prvi polovici naslednjega leta. Celovita prenova je potrebna. Zaradi
               tega sem zadovoljen, da o tem postopku, ki je zdaj tekel relativno hitro, vendar
               kljub temu javno in ogromno pripomb tako s strani strokovne kot politične in ostale
               javnosti je bilo prejetih in veliko število teh pripomb gre v to smer, da je treba to
               zakonodajo v celoti prenoviti. To me veseli zaradi tega, ker še dva, tri mesece nazaj
               sem poslušal iz teh istih krogov glasove o tem, da to ni potrebno, da imamo dobro
               zakonodajo, samo izvajati jo je treba na ustrezen način. Imamo zelo restriktivno
               zakonodajo na tem področju, izjemno varovalno in zaščitniško, pa mi povejte, ali smo
               ob tej zakonodaji uspeli res zavarovati kmetijska zemljišča v preteklih letih. Ali ni
               bilo ravno ob tej zakonodaji dopuščenih največ sprememb namembnosti največjih
               kompleksov, največjih celo tukaj v okviru Mestne občine Ljubljana? Celi hektarji so
               bili spremenjeni za potrebe pozidave, in to ob tej izjemno restriktivni zakonodaji.
               Ali ni nekaj narobe s tem? In zdaj, ko govorimo o tem, da je treba blokado pri
               tistih, ki ne morejo delati svojih investicij, na nek način preprečiti, da bodo lahko
               vsaj nekaj naredili, je pa takoj v ospredju ta zaščitniški in koruptivni moment.
               Ravno nasprotno počnemo. Odpravljamo mehanizme za koruptivnost. S celovito prenovo
               jih želimo odpraviti do konca in s celovito prenovo, ki bo določala, kdo, v kakšnih
               rokih dobi dovoljenje in zakaj ga ne more dobiti. Sedaj pa je tako, da ni mogoče
               dobiti nekega dovoljenja v nekem okviru, razen če se ne nariše neka študija, utemelji
               itn. Ta študija pa stane nekaj deset, v nekaterih primerih nekaj sto tisoč evrov,
               potem je pa vse mogoče. Potem je pa vse mogoče, in to ob istih restriktivnih
               momentih. Zakaj v teh primerih ne poslušamo besed protikorupcijske komisije o
               dogodkih, ki se dogajajo na tem področju. Zakaj teh besed nismo poslušali pri
               milijonih evrov, ki so šli za revizije projektov, gradbenih dovoljenj na
               infrastrukturnih posegih, ki ne rabijo nobene revizije, kjer gre za sto tisoč evrov,
               da se neka dokumentacija, ki jo je moral izdelati nek projektant, ki ima licenco, ki
               je vpisan v register, da se še dodatno zrevidira. Vas vprašam, ali ima kirurg za
               seboj revidenta, da bo revidiral njegovo operacijo. Ali je odgovoren za to, da posel
               opravi tako, kot je treba. In če ga ne, da odgovarja, če ni strokovno naredil svojega
               posla. Nekaj podobnega mora veljati tudi na tem področju. Povsod po svetu je tako.
               Tisti, ki je izobražen, ki ima za to licenco, ki ima dovoljenje arhitekturne in ne
               vem še kakšne inženirske zbornice, žige, pečate, mora za ta del odgovarjati in tudi
               odgovarja, ne glede na 10 revizij, ki se kasneje lahko zgodijo. Ampak, oprostite,
               gospe in gospodje, ti zneski so šli v milijone evrov iz državnih jasli in iz
               državnega proračuna in vleki so posamezne postopke leta in leta, kajti neka revizija
               na nekem infrastrukturnem projektu, ki se mu reče železnica, traja tudi leto dni,
               zato da nekdo revidira, ali so nekateri dobro sprojektirani ali ne. In nekaj
               podobnega je tukaj glede bonitete 40 in tako naprej.</p>
               <p>Predstavljajte si, spoštovani gospodje, gospod Židan, da je to kmetija. Prej sem
               govoril o proizvodnem objektu, zdaj si pa predstavljajte, da je ta skica kmetija,
               velika 60, 50, 100 hektarjev. In predstavljajte si tega kmeta, ki ima zdaj v planu
               narisan ta del, kjer se lahko razvija, in ta del tukaj, kjer se ne more. Njemu pa
               konfiguracija, potrebe in vse ostalo narekujejo, da s tem manjšim delčkom zaide v K1
               tudi najboljše bonitete. Ampak je to poseg tisoč metrov na 500 tisoč kvadratnih
               metrih. A ga bomo ovirali zaradi tega? Seveda ga oviramo. Po sedanji zakonodaji ga
               oviramo, če gre samo 1 meter v ta zeleni pas, ne sme nič početi. In teh primerov je
               kar nekaj. In to ni prav in tega ni nikjer, ne v Evropi, ne v svetu. Če nekdo na
               svoji zemlji želi nekaj početi in ne ovira in ne obremenjuje bistveno proizvodnje, ki
               se tam dogaja, mu mora biti dopuščeno, da te stvari počne. Normalna prostorska
               zakonodaja bi to morala tudi omogočati brez velikih debat in brez posebnih razprav o
               tem. Normalna prostorska zakonodaja bi morala določati, da v okviru neke kmetije,
               nekega kompleksa, se v okviru objektov, ki se tam dogajajo, lahko dogajajo novi
               posegi, ne glede na to, kakšna barva je nekje v nekem planu narisana, in to do
               določenega procenta. Seveda ne sme zdaj pa celega zemljišča ta kmet pozidati, bog ne
               daj, pa narediti neko turistično naselje, v okviru dejavnosti, dopustne dejavnosti,
               za dopolnitev te dejavnosti. Recimo, predstavljajte si, da je to zdaj en kmet, malo
               bolj napreden, tukaj ima poslopje pa, bi zraven rad naredil še neko gospodarsko
               poslopje, na vrhu pa, bog ne daj, apartmaje, da bi lahko turisti tudi prespali, pa da
               ne rečem še kaj bolj bogokletnega, pa še en bazen. Povsod, kjerkoli hodimo, vemo, da
               te stvari normalno funkcionirajo in se na normalen način odvijajo. V tem primeru
               prostorske zakonodaje, ki jo imamo trenutno mi v veljavi, pomeni, da če zapade v tako
               situacijo, je potrebno spremeniti OPN. To pomeni 5 do 7 let ali pa v najboljšem
               primeru, če bomo res naredili spremembo, računam v letu do dveh. Ampak še vedno je to
               2 leti. Jaz mislim, da tudi ko bomo te spremembe delali, jih moramo napisati na tak
               način, da v takem primeru ta dejavnost ne sme biti otežena ali pa omejena. Ali pa v
               primeru, ko gre za nekoga, ki ima proizvodnjo.</p>
               <p>In kaj govori 29. člen? 29. člen govori, da izjemoma lahko občina dopusti manjšo
               širitev območja stavbnih zemljišč zaradi gradnje posamičnih objektov, ki
               predstavljajo funkcionalno zaokrožitev obstoječe pozidave. Funkcionalno zaokrožitev
               obstoječe pozidave – se pravi nek dodatek k nečemu, kar je že zgrajeno na stavbnih
               zemljiščih, če gre za dejavnosti kmetijske, proizvodne, industrijske, turistične in
               športne in da so izpolnjeni pogoji, da širitev tega območja ne posega v varstvena,
               zavarovana, degradirana, ogrožena in druga območja, na katerih je na podlagi
               predpisov vzpostavljen poseben pravni režim, da ta površina ne presega 5 tisoč, jaz
               ne bi nobene površine predpisal, oprostite, to je stvar občine, da regulira, kako,
               koliko, na kakšen način bo to dopustila v skladu s temi parametri, ampak v redu, 5
               tisoč kvadratnih metrov, da širitev območja ni v nasprotju s strateškimi usmeritvami
               občine, da se o tem izjasnita dve ministrstvi, Ministrstvo za okolje in kmetijstvo in
               Ministrstvo za prostor, in da se te aktivnosti izvajajo v skladu s prostorskimi
               izvedbenimi pogoji, ki veljajo na območju obstoječe pozidave v tej občini. Jaz
               mislim, da je ta člen zelo jasen, zelo transparenten in da bo, žal, v maloprimerih
               olajšal nekatere situacije, ki preprečujejo izvedbo določenih gospodarskih in ostalih
               aktivnosti, ki, če hočete, tudi pomenijo odpiranje novih delovnih mest, ki so zdaj
               zaradi te rigidne zakonodaje na področju prostora zaprta.</p>
            </sp>
            <sp xml:id="SDZ6-Izredna-16-2012-07-17.sp82">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Opazila sem več želja po razpravi, zato bom odprla čas, da se lahko prijavite.
               Izvolite, prijavite se, prosim, za razpravo. Imamo štiri prijavljene.</p>
               <p>Prvi je mag. Dejan Židan.</p>
            </sp>
            <sp xml:id="SDZ6-Izredna-16-2012-07-17.sp83">

               <speaker>MAG. DEJAN ŽIDAN (PS SD):</speaker>

               <p>Hvala, predsedujoča.</p>
               <p>Mislim, minister, da ste vi zadnji, ki bi lahko o kmetih govorili, ker ostale
               poslanke in poslanci vedo, ko ste zakon poslali, ste mislili na vse, samo kmete ste
               izpustili. In smo šele na odboru imeli razpravo, zakaj ste v tem zakonu, ki najbolj
               tangira kmete, ker kmetje so tisti, ki imajo največ potreb, kmete izpustili? In potem
               na podlagi te razprave na odboru je prišlo – moram reči, da je pa tu velika vloga ne
               vaše stranke, ampak predvsem Virantove oziroma gospe Katarine Hočevar in Slovenske
               ljudske stranke oziroma gospoda Romana Žvegliča, da so vas ostali koalicijski
               partnerji uspeli prepričati, da če kdo ima interes, je to slovenski kmet, da se širi.
               In to je dobro. Ne bom več veliko govoril, ampak samo to bi vam rad položil na srce,
               kot se reče, prosim lepo, preberite si, kaj so vam predstavniki OECD govorili v
               vladni palači ne dosti tednov nazaj. Bila sta prisotna sicer dva ministra, vi niste
               bili, res pa je, da je to bilo samo za okolje, minister Turk je bil, pa minister
               Bogovič. Rekli so, da po izkušnjah OECD, kakršnakoli je formalna zaščita naravnih
               virov, vključno s kmetijskimi zemljišči, se izkaže, da se vedno najdejo poti za
               obvoz. To so povedali. In tudi v Sloveniji je bilo na žalost v zadnjih dvajsetih pa
               tudi sto letih zaradi tega dosti primerov izigravanja. Zato so rekli, da tisto, kar
               je nova izkušnja OECD in v katero smer gre sedaj tudi Evropa, je, da če izkoristiš
               naravni vir, moraš za to plačati. V svojem poročilu so poudarili, da Slovenija ima
               zgleden primer, to je Zakon o kmetijskih zemljiščih, ki ste ga pa vmes spremenili in
               tudi ta zgleden primer spremenili.</p>
               <p>Tisto, kar sem navajal o potencialni koruptivnosti, pa sem, spoštovane poslanke in
               poslanci, samo prebiral mnenje protikorupcijske komisije. In verjetno imamo to
               komisijo, dokler je ne ukinete, tudi zato, da včasih tudi poslanke in poslanci kaj
               preberemo. Nekoč verjetno, ko bo pa stopnja demokracije v tej državi še nekoliko
               večja, pa tudi zato, da poslanke in poslanci to tudi upoštevamo. Hvala.</p>
            </sp>
            <sp xml:id="SDZ6-Izredna-16-2012-07-17.sp84">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Janko Veber, izvolite.</p>
            </sp>
            <sp xml:id="SDZ6-Izredna-16-2012-07-17.sp85">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Glede poseganja v kmetijska zemljišča, strinjam se, obstajajo nekje območja, ki imajo
               sicer status kmetijske rabe, vendar v naravi niso ravno najboljša kmetijska
               zemljišča. Ampak ta člen ne govori nič o tem. Ta člen govori zdaj o tem, da je lahko
               tudi najboljše kmetijsko zemljišče, pa se lahko poseže na to zemljišče brez
               težav.</p>
               <p>Vendar želim opozoriti naslednje. Širitev na 5 tisoč kvadratnih metrov ni tako
               majhna. V 3 tisoč kvadratnih metrov veliki proizvodni hali lahko počneš kar zelo
               resne programe, s 5 tisoč kvadratnimi metri se lahko približaš tudi stanovanjski
               soseski, ki pa ni ravno najbolj primerna za to, da ti s strojem pripelje tik do
               stanovanjske hiše ali pa do objekta neko dejavnost in imaš potem težave. V tem členu
               govorite samo o tem, da se upoštevajo prostorski akti in pogoji, ki veljajo za
               industrijsko cono. Ostalih vplivov v tem postopku ni. In to je problem, na katerega
               opozarja strokovna javnost, to je problem, na katerega opozarjamo mi, da postopek, po
               katerem to sprejemamo, ni primeren, ker ne moreš uveljavljati povsod teh izjem. Če pa
               se to sklicuje samo na industrijske, proizvodne, kmetijske, turistične in športne
               dejavnosti – kje so stanovanjske? Te so izključene. Lahko pa s to širitvijo na 5
               tisoč kvadratnih metrov dejansko povečaš vpliv tudi na stanovanjsko sosesko. In to so
               resni problemi, ki jih je v prostoru treba upoštevati, analizirati in se potem temu
               primerno tudi ravnati. Ni problem se odločiti na pamet. Prepričan sem, da bodo
               občinski sveti po tekočem traku to sprejemali, sploh ne dvomim o tem, ampak problem
               nastaja potem dejansko v okolju, ker se bo ta širitev dovolila brez sodelovanja
               strokovne pa tudi ostale zainteresirane javnosti, ki jo bo to tangiralo. To vas pa ne
               zanima, ampak normalno v teh postopkih bi moralo biti, da je to tudi... <stage>/ znak za
               konec razprave/</stage></p>
            </sp>
            <sp xml:id="SDZ6-Izredna-16-2012-07-17.sp86">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospod Franc Pukšič, izvolite.</p>
            </sp>
            <sp xml:id="SDZ6-Izredna-16-2012-07-17.sp87">

               <speaker>FRANC PUKŠIČ (PS SLS):</speaker>

               <p>Hvala lepa.</p>
               <p>Če bi nas ali vas, tiste, ki ste bili na oblasti, vedno tako skrbela, tako bolela
               glava za ohranjanje kmetijskih zemljišč, potem danes ne bi imeli avtoceste po sredi
               Savinjske doline, ampak po obronkih, in še marsičesa drugega ne, tako kot je
               narejeno, če ne bi diktirali posamezni lobiji. Tudi del avtoceste ne bi rabil biti na
               viaduktih, kot je danes, ker je seveda to stalo in ker to pomeni vzdrževanje in tako
               dalje. Ampak vendarle se strinjam, da je treba skrb za kmetijska zemljišča vendarle
               imeti, po eni strani, po drugi strani pa to, kar se je delalo vsaj zadnja dva mandata
               s prostorskimi plani občin, je bil višek svinjarije, ker enostavno niso mogli priti
               skozi. Poznam edino občino v tej državi, ki je sprejela prostorski plan, še preden jo
               je minister podpisal. Sprejela jo je v petek, podpisal je pa sklep v ponedeljek. In
               kaj se je zgodilo? Nič. Nič se ni zgodilo.</p>
               <p>Pa vendarle, da ne bom samo kritičen do tega. Tudi do tega amandmaja sem kritičen.
               Kritičen sem zato, ker ne razumem, zakaj bi moral veljati do leta 2015, ne razumem pa
               tudi, zakaj bi imel maksimalno omejitev tako veliko, to je skoraj eno nogometno
               igrišče, 110 x 60, Izven pa pozidati nekaj takšnega. Kaj pa bi pozidali? Za posamične
               industrijske, proizvodnje, kmetijske, turistične objekte se strinjam, če napišemo
               zraven še kmetijske turistične objekte, da ne damo možnosti mogoče res nekaterim
               špekulacijam, o katerih je tudi kolega Židan govoril.</p>
               <p>Tu bi kazalo spremeniti po mojem površino, leto in mogoče pri turističnih objektih
               omejiti na 20, 30 ležišč, nekaj takšnega. Če pa tako ostane ,pa je preveč splošno
               zapisano.</p>
               <p>Minister, tisto sliko, ki ste jo kazali, ja, se strinjam, meter, dva. Greva dalje,
               naj bo 20 metrov, naj bo 20 metrov po širini in 20 po globini in je to 4 are, ne pa
               200 ali pa 25 metrov, ne pa 250 metrov. S tem pa se že več ne strinjam. 250 x 20 je 5
               tisoč kvadratov, torej pol hektarja. Pol hektarja ni tako malo in ne gre tu po mojem
               samo za intervencijo, kjer niso prostorski plani, da niso, je seveda druga zgodba.
               Jaz verjamem, da bo minister prišel jeseni z zakonodajo, kjer se bodo lahko
               prostorski plani rešili vsaj naslednjega pol leta, kar se občin tiče. Da ne bodo
               nekateri birokrati, namreč 26 jih da soglasje, 1 birokrat pa ti ga ne da in zaradi
               tega ne dobiš prostorskega plana. Vse je urejeno, samo 1 birokrat reče ne, nima
               strokovne podlage, ampak ima neke druge, ker mogoče ni bila neka študija pri pravi
               inštituciji naročena, kjer je kakšen njegov ali njen sorodnik notri. Žal. Vesel sem,
               da se marsikatera bedarija že v tem zakonu ukinja in revizija nad revizijo nad čim
               vse ni potrebna. Res to ni potrebno in se z marsičem seveda strinjam.</p>
               <p>Pri tem amandmaju pa vendarle opozarjam. Pričakujem, da ga bomo znotraj koalicije
               nekoliko oklestili in popravili v tretjem branju. Drugače pa bi bilo seveda škoda,
               ker je pač sprememba dobra, ampak tako kot sem že omenil, gre za nekatere zadeve, ki
               so preohlapne in preširoke. Bojim se pa, če bi bil takšen, kot je, sprejet, pušča
               uzakonjeno sistemsko korupcijo, ki pa smo jo seveda v tej državi že tako ali tako
               navajeni. Prav uživale so prejšnje vlade, ko so sistemsko korupcijo uzakonjevale. In
               zato je danes država na točki, na kateri smo, zato smo danes imeli zaprto sejo in
               poslušali guvernerja Banke Slovenije, ki tudi svojega dela ni v petih letih naredil,
               ki bi ga moral. Kje je država? Saj ne gre za državo, gre za ljudi, ki v tej državi
               živijo. Nekateri že životarijo, nekateri pa še vedno živijo na visoki nogi. Bojim se,
               da bi še kakšen tajkun, ki ima svoje račune, prišel skozi to. Tisto 15-dnevno in
               občinski svet itd. O ja, marsikaj, ampak marsikaj se da za denar dobiti. Te izkušnje
               imamo vsi tisti, ki smo že dlje časa tukaj.</p>
            </sp>
            <sp xml:id="SDZ6-Izredna-16-2012-07-17.sp88">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, želeli ste besedo, izvolite.</p>
            </sp>
            <sp xml:id="SDZ6-Izredna-16-2012-07-17.sp89">

               <speaker>ZVONKO ČERNAČ:</speaker>

               <p>Hvala lepa, še enkrat.</p>
               <p>Nobene sistemske korupcije ne bo zaradi tega 29. člena zakona. Jaz moram povedati, da
               bom naredil vse, da tudi ne bo veljal do 1. 1. 2015, ampak najkasneje do 30. junija
               prihodnje leto. Jaz upam, da bo nova zakonodaja lahko uveljavljena s 1. 7. prihodnje
               leto. Gre le za pomembno področje, ki ga ne bo mogoče sprejeti čez noč, mislim pa, da
               smo ga sposobni sprejeti, razpravo do konca letošnjega leta in ga sprejeti v začetku
               prihodnjega in potem uveljaviti nekje do sredine leta.</p>
               <p>Glede samih dejavnosti. Gospod Židan mi je očital, da ni bilo kmetijske, gospod Veber
               mi je očital, zakaj ni stanovanjske, nekateri so rekli, zakaj ni trgovske dejavnosti
               itd. Še enkrat naj povem, če bi bilo samo od moje volje odvisno, ne bi bilo v tem
               členu nobenih omejitev, ampak bi bila ta suverenost prepuščena lokalnim skupnostim.
               Jaz zaupam lokalnim skupnostim, zaupam županom. Najbolj gospodarno se morajo predvsem
               oni obnašati do svojega prostora, tudi njim je dana pristojnost, da kreirajo in
               sprejemajo občinske načrte. Če se ne obnašajo odgovorno do prostora, imajo največje
               negativne učinke v samem okolju. Vendar zaradi takih in drugačnih razlogov so seveda
               neke omejitve tukaj v zakonu, mislim pa, da je še vedno največja odgovornost na
               občinskih svetih in potem na ministrstvu, ki ga pokrivam sam, in na ministrstvu za
               kmetijstvo in okolje, ker moramo bedeti nad tem, da bi morebitne špekulacije, če bi
               se pri izvajanju tega člena pojavile, preprečili. In to bomo tudi naredili.</p>
               <p>Izključni namen je bil, da se blokade tam, kjer nastajajo, odpravijo in da se omogoča
               razvoj tistim, ki so sedaj v svojem razvoju zaradi predolge priprave v občinskih
               prostorskih načrtov, ki trajajo leta in leta, blokirani in ne vedo, kako in na kakšen
               način naj delajo naprej. To je bil izključni namen. Povedal pa sem konkretne primere,
               gospod Židan, glede kmetijske dejavnosti. Zakaj? Zaradi tega, ker sem v svoji
               poslanski praksi doživel tak konkreten primer. Ne boste verjeli, še zaradi manjše
               zadeve, kot sem jo tukaj omenil, zaradi tega, ker si je nekdo asfaltiral lastno
               dvorišče, ki je bilo, bog ne daj, tam v enem delu na K1, in ker bi potreboval
               gradbeno dovoljenje, ker je bila površina asfalta, ki ga je položil na lastno
               dvorišče sredi kmetije, preobsežna, ni mogel dobiti za to predvidenih evropskih
               sredstev. Drug konkretni primer nekoga, ki ima industrijsko delavnico in bi jo rad
               razširil in ker je en meter ob tem kmetijsko zemljišče, ni uspel dobiti gradbenega
               dovoljenja za to širitev. To so konkretni primeri, ki jih, verjamem, srečujete tudi
               vi sedaj, ko hodite po terenu in kjer vas ljudje opozarjajo, da nekatere stvari niso
               ustrezne in jih je treba na ustrezen način urediti.</p>
               <p>S prenovo zakonodaje pa mislim, da moramo priti do tega, da bo na nek način ta
               zakonodaja mehkejša, bolj fleksibilna v tem smislu, da bo omogočala nek normalen
               razvoj in na drugi strani tudi ustrezno varovanje v prostoru. Prej sem povedal, da
               pri tako restriktivni zakonodaji, kot jo mi imamo danes, se nam sredi posameznih vasi
               dogajajo bloki. Pri tej restriktivni zakonodaji imamo posamezna blokovska naselja v
               vaseh. Z enim samim členom bi lahko to odpravili, ki bi se glasil, da mora tipologija
               pozidave slediti obstoječi pozidavi v takšnem naselju. In ne bi bilo treba nobenih
               podrobnih določb in nobenih izjem in ne vem še česa, kar se sedaj s takšno ali
               drugačno interpretacijo zelo restriktivne zakonodaje omogoča. V tej smeri bo šlo naše
               razmišljanje naprej. Upam, da je ta usmeritev pravilna, seveda pa bomo tudi preko
               kontrolnih mehanizmov bedeli nad tem, da se te anomalije v bodoče ne bodo dogajale.
            </p>
            </sp>
            <sp xml:id="SDZ6-Izredna-16-2012-07-17.sp90">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Zvonko Lah,izvolite.</p>
            </sp>
            <sp xml:id="SDZ6-Izredna-16-2012-07-17.sp91">

               <speaker>ZVONKO LAH (PS SDS):</speaker>

               <p>Hvala lepa za besedo. Spoštovani minister, kolegice in kolegi!</p>
               <p>V zadnjem času smo se nekako zavedli, kako malo imamo kmetijskih površin in pri
               sprejemanju zakona o kmetijskih zemljiščih so skočili vsi. Kar naenkrat imamo premalo
               kmetijskih zemljišč in jih je treba zaščititi kot v Indiji svete krave. A nadomestila
               za spremembo kmetijskega zemljišča, ki je bilo do leta 2002 in potem odpravljeno, do
               lanskega leta nismo potrebovali, in to v času, ko je bilo pozidanih največ
               kvalitetnih kmetijskih zemljišč. V 10 letih naj bi izgubili 19 tisoč hektarjev
               kmetijskih zemljišč, ampak od tega jih je bila kakšna četrtina pozidanih. Kje so pa
               ostalo kmetijska zemljišča, se pa nihče ne sprašuje. Enostavno izginilo je. In povem
               vam, če mislite, da je nadomestilo za spremembo kmetijskega zemljišča edini varuh
               kmetijskih zemljišč, se motite. Ta trend pozidave se je skoraj ustavil in tega trenda
               ne bo več in tega davka z nadomestili tudi ne bo veliko. To, kar je prej minister
               kazal, tak primer imamo v občini, kjer sem bil župan, ko smo sprejeli OPN v nasprotju
               s takratnim ministrstvom, zato je bil tudi spremenjen zakon leta 2009, ker smo
               izkoristili molk organa in smo dali pri perspektivnih kmetijah zeleno <q>"šrafuro"</q>, kdor
               se spozna na prostorske akte, kjer je možno graditi kmetijske objekte. In v moji vasi
               se sedaj gradi hlev za 70 krav ravno po zaslugi občinskega prostorskega načrta, ki je
               bil sprejet v nasprotju s takratnim ministrstvom ali pa vlado. Lahko vam prinesem
               sliko objekta in izsek iz OPN. Ta namen je tudi zdaj, da se omogoči določenim
               investitorjem. Hvala.</p>
            </sp>
            <sp xml:id="SDZ6-Izredna-16-2012-07-17.sp92">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Vidim, da so še želje po razpravi. Želi še kdo razpravljati?</p>
               <p>Gospod Danijel Krivec, imate še nekaj sekund časa, izvolite.</p>
            </sp>
            <sp xml:id="SDZ6-Izredna-16-2012-07-17.sp93">

               <speaker>DANIJEL KRIVEC (PS SDS):</speaker>

               <p>Hvala za besedo še enkrat.</p>
               <p>Malo me čudi razprava nekaterih kolegov, za katere vem, da so bili dolga leta župani,
               da tako malo zaupajo svojim občinskim svetom ali na splošno lokalni samoupravi. Ampak
               v izogib tem vašim dvomom še eno dejstvo. Tudi takšna izjemna gradnja, kot se lahko
               zgodi skozi 29. člen, se mora naknadno umestiti v občinski prostorskih načrt. Se
               pravi, da so občinski sveti v vsakem primeru odgovorni za to, da korektno izpeljejo
               takšno izjemo in da jo kasneje tudi v planu potrdijo. Tako ne vem ,kje vidite vi tu
               strahove. Hvala.</p>
            </sp>
            <sp xml:id="SDZ6-Izredna-16-2012-07-17.sp94">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mislim, da smo izčrpali razpravo. O amandmaju bomo v skladu s časovnim potekom seje
               zbora odločali jutri v okviru glasovanj. S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O UMEŠČANJU PROSTORSKIH UREDITEV DRŽAVNEGA POMENA
                  V PROSTOR PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada in zato za dopolnilno
               obrazložitev predloga zakona dajem besedo predstavniku Vlade.</p>
               <p>Gospod minister, izvolite.</p>
            </sp>
            <sp xml:id="SDZ6-Izredna-16-2012-07-17.sp95">

               <speaker>ZVONKO ČERNAČ:</speaker>

               <p>Hvala lepa. Spoštovani!</p>
               <p>Še zadnjič danes okoli te prostorske zakonodaje. Zakon o umeščanju prostorskih
               ureditev državnega pomena v prostor je zakon, ki je bil sprejet v letu 2010. Namen
               tega zakona je bil takrat, da bi izboljšal, pospešil pripravo umeščanje, sprejetje
               aktov, ki določajo umeščanje prostorskih ureditev državnega pomena v prostor. Namen
               je bil torej dober, jasen, vendar se je žal v času izvajanja tega zakona v teh
               zadnjih dveh letih pokazalo, da na nekaterih delih je bil dosežen napredek, na
               nekaterih pa tudi ne. Na ministrstvu smo na tej osnovi tudi pripravili nekaj najbolj
               nujnih sprememb tega zakona, ki gredo v smeri nadaljnje optimizacije seznama nosilcev
               urejanja prostora in povečanja njihove odgovornosti, v smeri večje odgovornosti
               investitorja za strokovno učinkovito in pravočasno pripravo državnih prostorskih
               načrtov. Potem so spremembe, ki gredo v smeri delitve smernic na splošne in posebne
               smernice, kot je to določeno v zakonu o prostorskem načrtovanju, na skrajšanje
               oziroma poenotenje rokov ter ureditev situacij, ko nosilci urejanja prostora rokov ne
               upoštevajo, se pravi tudi tukaj dosledno spoštovanje postavljenih rokov. Potem so
               spremembe, ki gredo v smeri racionalizacije, tako časovne kot stroškovne, pri
               naročanju strokovnih podlag. Tako je temelj idejna zasnova, če ni postopka presoje
               vplivov na okolje, sicer idejni projekt. Potem so spremembe, ki gredo v smeri sočasne
               obravnave okoljskega poročila s strani varstvenih nosilcev urejanja prostora ter
               javnosti in občin v času javne razgrnitve. Nadalje so spremembe, ki gredo v smeri
               dosledne združitve prostorske in investicijske dokumentacije, spremembe, ki gredo v
               smeri olajšanja dela razlastitvenim upravičencem tako na državnem kot lokalnem
               nivoju, in spremembe, ki gredo v smeri dopolnitev vloge lokalnih skupnosti oziroma
               občin. Tudi te so predvidene, da skupaj z mnenjem podajo ustrezne projektne
               pogoje.</p>
               <p>Novela tega zakona predstavlja prvi korak pri celotni prenovi prostorske in gradbene
               zakonodaje. V okviru pripomb, ki so bile posredovane tako s strani strokovne kot
               politične javnosti in s strani lokalnih skupnosti, v okviru obravnave novele tega
               zakona je bilo zaznati, da je za odpravo vseh problemov, ki izhajajo iz
               nepreglednosti in zapletenosti normativne ureditve na področju prostorskega
               načrtovanja in graditve objektov, potrebna celovita prenova zakonodaje na tem
               področju. Kot sem že omenil, z javno razpravo bomo o tej celoviti prenovi začeli
               letos jeseni. Skušali bomo celotno zakonodajo prenoviti na ta način, da bo enostavna,
               pregledna, uporabna in uveljavljena v letu 2013. Nekatera izhodišča in predloge, ki
               so bili posredovani v okviru te novele, ki jo imamo danes na mizi, pa bomo poskušali
               v največji meri upoštevati in vgraditi v bodočo celovito spremembo zakonodaje na tem
               področju.</p>
               <p>Naj omenim še to, da na tem področju razmišljamo o tem, da bomo izhajali pri
               normativni ureditvi predvsem iz dveh zakonov, ne več, kot je bilo do zdaj. En zakon
               bo, ki bo določal graditev objektov, drugi zakon pa bo določal prostorsko načrtovanje
               in planiranje. Ne glede na to pa smo tudi že v teh dneh, tednih in mesecih vpeljali
               nekatere aktivnosti, katerih skupni cilj in tudi rezultat, ki se zdaj že kaže v teh
               zadnjih dneh, je ta, da so se nekateri postopki priprave prostorskih načrtov na
               državni ravni, se pravi državnih prostorskih načrtov, začeli odvijati hitreje.
               Zadnjič mi je mimogrede kolegica, ki pokriva to področje, dejala, da je bila na nekem
               sestanku in da je nekdo rekel, da zdaj pa to zgleda tako, kot da je začel polž
               galopirati. No, tam še nismo, ampak upam, da bomo počasi prišli do tega, da bomo
               lahko te postopke, ki so zelo pomembni z razvojnega vidika in tudi vidika racionalne
               uporabe investicijskih sredstev, pripeljali do te točke, do trenutka, ko se bo nek
               proces začel in do njegovega zaključka ne bo minilo več kot dve leti oziroma tri
               leta, ne tako, kot smo bili priča temu zdaj, ko so se akti sprejemali v 7 do
               11-letnem obdobju.</p>
               <p>Predlagam, da tudi novelo tega zakona podprete. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp96">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod minister.</p>
               <p>Predlog zakona je obravnaval Odbor za infrastrukturo in prostor kot matično delovno
               telo.</p>
               <p>Za predstavitev poročila odbora dajem besedo gospodu Danijelu Krivcu, predsedniku
               odbora.</p>
            </sp>
            <sp xml:id="SDZ6-Izredna-16-2012-07-17.sp97">

               <speaker>DANIJEL KRIVEC (PS SDS):</speaker>

               <p>Pozdrav vsem prisotnim.</p>
               <p>Odbor za infrastrukturo in prostor je na 11. nujni seji 16. 7. kot matično delovno
               telo obravnaval Predlog zakona o spremembah in dopolnitvah Zakona o umeščanju
               prostorskih ureditev državnega pomena v prostor, ki ga je Državnemu zboru v obravnavo
               po nujnem postopku predložila Vlada.</p>
               <p>Na seji odbora so sodelovali predstavniki Ministrstva za infrastrukturo in prostor,
               Komisije Državnega sveta za lokalno samoupravo in regionalni razvoj,
               Zakonodajno-pravne službe in Gospodarske zbornice Slovenije. Vloženi so bili
               amandmaji poslanskih skupin koalicije. Predstavnik predlagatelja, minister za
               infrastrukturo in prostor Zvonko Černač, je v dodatni obrazložitvi členov poudaril,
               da predlagane spremembe in dopolnitve v predlogu zakona temeljijo na zmanjšanju
               porabe javnih sredstev, na rešitvah in racionalizaciji, ki omogoča časovne prihranke,
               ter na odpravi določenih nejasnosti in nedoslednosti, ki so se pojavile v času
               izvajanja veljavnega zakona in se s predlogom novele zakona odpravljajo. Izpostavil
               je zlasti naslednje predlagane rešitve: optimizacijo seznama nosilcev urejanja
               prostora, večjo odgovornost investitorja za strokovno učinkovito in pravočasno
               pripravo državnega prostorskega načrta, združevanje dokumenta identifikacije
               investicijskega projekta in pobude v izogib podvajanju in nejasnosti, časovno in
               strateško racionalizacijo pri naročanju strokovnih podlag, natančno opredelitev nalog
               pobudnika, izdelovalca, investitorja in koordinatorja, povečanje odgovornosti in
               zahteva po aktivnejšem sodelovanju državnih nosilcev urejanja prostora pri pripravi
               državnega prostorskega načrta, odpravo nejasnosti določb in notranje neusklajenosti
               zakona v zvezi z določbami o pridobivanju nepremičnin v postopkih pridobivanja
               nepremičnin in pravic na njih, odpravo nejasnosti o vlogi ministrstva, v čigar
               delovno področje spada prostorska ureditev.</p>
               <p>Predstavnica Zakonodajno-pravne službe je ob predstavitvi njihovega mnenja poudarila,
               da so pripombe, ki so jih podali k posameznim členom, v pretežnem delu ustrezno
               upoštevane v amandmajih koalicijskih poslanskih skupin. Podpredsednik Komisije
               Državnega sveta za lokalno samoupravo in regionalni razvoj Jernej Verbič je poudaril,
               da se je komisija seznanila s predlogom zakona in podpira v njem predlagane rešitve.
               Predstavnik Gospodarske zbornice je poudaril, da Gospodarska zbornica Slovenije
               podpira predlagane rešitve v noveli zakona, zlati uvajanje večje odgovornosti
               investitorja za strokovno, učinkovito in pravočasno pripravo državnega prostorskega
               načrta, predvideno aktivnejše sodelovanje državnih nosilcev urejanja prostora ter
               racionalizacijo pri naročanju strokovnih podlag. V krajši razpravi so poslanci
               opozicije izpostavili nekatere pomisleke in vprašanja v zvezi s predlaganimi
               rešitvami v noveli zakona, na katere je minister podal dodatna pojasnila.</p>
               <p>V nadaljevanju je odbor sprejel amandmaje poslanskih skupin koalicije. Odbor je v
               skladu s 128. členom Poslovnika Državnega zbora glasoval o vseh členih predloga
               zakona skupaj in jih sprejel.</p>
            </sp>
            <sp xml:id="SDZ6-Izredna-16-2012-07-17.sp98">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sledi predstavitev stališča poslanskih skupin.</p>
               <p>Besedo ima poslanska skupina Slovenske ljudske stranke in gospa Jasmina Opec.</p>
            </sp>
            <sp xml:id="SDZ6-Izredna-16-2012-07-17.sp99">

               <speaker>JASMINA OPEC (PS SLS):</speaker>

               <p>Hvala za besedo. Spoštovani!</p>
               <p>Poslanska skupina Slovenske ljudske stranke bo podprla predlagani zakon, saj
               ocenjujemo novelo kot nujno in rešitve v njej kot pozitivne za zmanjšanje porabe
               javnih sredstev ter kot korak k racionalizaciji postopkov in odpravi določenih
               nejasnosti za lažje izvajanje zakona.</p>
               <p>Prostorsko načrtovanje in umeščanje objektov v prostor je zelo kompleksno in zelo
               pomembno, saj vpliva na kvaliteto življenja ljudi in pušča posledice v okolju, zato
               je zelo pomembno, da so pristojnosti in odgovornost natančno opredeljene in določene.
               Poseganje v prostor pomeni tudi poseganje v lastnino, v nepremičnine državljanov,
               zato zahteva čiste pravne rešitve in pravične postopke, saj lahko hitro trčimo ob
               človekove pravice in svoboščine. V demokratični pravni državi je treba zelo
               rahločutno odločati med tem, kaj je pomembneje, javni interes po razvoju ali
               človekova pravica do zasebne lastnine in nedotakljivosti premoženja. Zato je po našem
               mnenju pozitivno uvajanje večje odgovornosti investitorja za strokovno, učinkovito in
               pa seveda pravočasno pripravo državnega prostorskega načrta ter odpravo podvajanja
               pri pripravi dokumentacije. Veliko racionalizacijo glede časovnega poteka postopkov
               vsekakor pomeni tudi rešitev v 11. členu novele zakona, to je uvedba možnosti sočasne
               obravnave okoljskega poročila s strani varstvenih nosilcev urejanja prostora ter
               javnosti in občin v času javne razgrnitve osnutka državnega prostorskega načrta.
               Prepričani smo, da bi si tako rešitev želeli tudi na nivoju občin, ker se tem
               izgubljajo veliko dragocenega časa v tekmi za pridobitev investicijskih sredstev.</p>
               <p>Kot sem povedala v uvodu, bomo poslanci Slovenske ljudske stranke dopolnjen zakon z
               amandmaji koalicije podprli.</p>
            </sp>
            <sp xml:id="SDZ6-Izredna-16-2012-07-17.sp100">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije in gospod Franc Jurša.
            </p>
            </sp>
            <sp xml:id="SDZ6-Izredna-16-2012-07-17.sp101">

               <speaker>FRANC JURŠA (PS DeSUS):</speaker>

               <p>Hvala za besedo.</p>
               <p>Tudi tokrat pozdravljam vse v dvorani.</p>
               <p>Pred nami je predlog novele zakona o umeščanju prostorske ureditve državnega pomena v
               prostor, katere cilj je dodatna optimizacija že uveljavljenega postopka umeščanja.
               Učinki zakona bodo vidni na povečanju odgovornosti investitorja za pripravo državnega
               prostorskega načrta, ki je eden od ključnih akterjev. Obenem pa predlog zakona
               oziroma predlagane rešitve temeljijo najprej na zmanjšanju porabe javnih sredstev, na
               rešitvah in racionalizaciji, ki omogoča časovne prihranke ter na odpravi določenih
               nejasnosti in nedoslednosti, ki so se pojavile v času izvajanja veljavnega zakona.
               Odpravljene so nejasnosti določbe notranje neusklajenosti zakona v zvezi z določbami
               pridobivanja nepremičnin in pravic na njih. V Poslanski skupini DeSUS pozdravljamo
               določbo, s katero se veča odgovornost investitorjev na strokovno učinkovito in
               pravočasno pripravo državnega prostorskega načrta, ki je eden od ključnih akterjev,
               saj je med drugim odgovoren tudi za pravočasno in strokovno izdelavo potrebnih
               strokovnih podlag. Prav tako menimo, da bo predlagana možnost sočasne obravnave
               okoljskega poročila s strani varstvenih nosilcev urejanja prostora ter javnosti in
               občin v času javne razgrnitve osnutka državnega prostorskega načrta pripomogla k
               hitrejši pripravi državnega prostorskega načrta. Kot ene najbolj pomembnih rešitev pa
               ocenjujemo tiste, s katerimi se povečuje odgovornost in zahteva za aktivnejšim
               sodelovanjem državnih nosilcev urejanja prostora pri pripravi državnega prostorskega
               načrta. Njihovo delo in pristojnosti se ne končajo s pripravo smernic in mnenj, ampak
               mora v celotnem postopku aktivno sodelovati tudi s pripravo konkretnih rešitev in
               predlogov ukrepov, česar pa se mnogi danes ne zavedajo. Delovanje se omeji le na
               tiste nosilce urejanja prostora, katerih sodelovanje je določeno tudi z drugimi
               področnimi predpisi.</p>
               <p>V Poslanski skupini DeSUS na podlagi naštetih in tudi drugih rešitev, ki jih prinaša
               predlog novele, ocenjujemo, da bi ob aktivni participaciji vseh vpletenih v postopek
               priprave državnega prostorskega načrta še dodatno pospešili postopke in zmanjšali
               porabo javnih in drugih financ, zato bomo predlog zakona podprli.</p>
            </sp>
            <sp xml:id="SDZ6-Izredna-16-2012-07-17.sp102">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Nove Slovenije in gospod Janez Vasle.</p>
            </sp>
            <sp xml:id="SDZ6-Izredna-16-2012-07-17.sp103">

               <speaker>JANEZ VASLE (PS NSi):</speaker>

               <p>Spoštovani kolegice, kolegi, spoštovana gospa podpredsednica, vsi prisotni!</p>
               <p>Predlagana novela zakona posega na področje državnega prostorskega načrtovanja in bo
               omogočila predvsem časovne in finančne prihranke. Odpravljajo se pa tudi določene
               nejasnosti in nedoslednosti, ki so se pojavile v času izvajanja sedaj veljavnega
               zakona. Tako se na primer ukinja oddajanje različne dokumentacije v analogni obliki,
               postavlja se nov portal prostorskega informacijskega sistema, ki bo skrbel za
               dostopnost dokumentov v digitalni obliki. Z namenom, da se poveča učinkovitost, je
               Vlada optimizirala tudi seznam državnih nosilcev urejanja prostora in jim dodelila
               večjo odgovornost pri načrtovanju prostorskih načrtov. Pričakuje se, da bodo
               pozitivni učinki sprememb opazni tudi pri koordinaciji med občinami in ministrstvi
               ter drugimi udeleženci v postopkih prostorskega načrtovanja državnega pomena.
               Podobnih pozitivnih sprememb je še kar nekaj.</p>
               <p>V Novi Sloveniji menimo, da je nujno, da se zakonske določbe, ki v praksi ne zaživijo
               oziroma povzročajo več težav kot koristi, čim prej odpravijo in nadomestijo z
               ustreznejšimi rešitvami. Ker gre pri omenjenem zakonu predvsem za takšne vrste
               sprememb in za poenostavitev nekaterih birokratskih postopkov, bomo v Novi Sloveniji
               ta zakon podprli.</p>
            </sp>
            <sp xml:id="SDZ6-Izredna-16-2012-07-17.sp104">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Slovenske demokratske stranke in gospod Zvonko Lah.</p>
            </sp>
            <sp xml:id="SDZ6-Izredna-16-2012-07-17.sp105">

               <speaker>ZVONKO LAH (PS SDS):</speaker>

               <p>Spoštovana podpredsednica, gospod minister, kolegice in kolegi!</p>
               <p>V Sloveniji je prepočasno sprejemanje občinskih prostorskih načrtov in umeščanje
               prostorskih ureditev državnega pomena v prostor velika cokla razvoja. Po sprejetju
               Zakona o prostorskem načrtovanju v letu 2007 naj bi občine v dveh letih, to je do
               leta 2009, sprejele občinske prostorske načrte, vendar do danes, v roku petih let, to
               ni storilo niti 20 % vseh občin. Prejšnja vlada je leta 2009, ko je ugotovila, da je
               oteženo sprejemanje teh prostorskih aktov, sprejela vrsto ukrepov o delovanju
               državnih organov, da bi pospešila sprejemanje teh prostorskih aktov. Tudi Državni
               zbor je koncem leta 2009 sprejel dopolnitev zakona, ki je nekoliko pospešil priprave
               občinskih prostorskih načrtov, vendar pravih rezultatov ni bilo. Zato se sedanja
               vlada odločila korenito poseči v poenostavitev in skrajšanje postopka priprave in
               sprejemanje občinskih prostorskih načrtov s spremembo Zakona o prostorskem
               načrtovanju. Posledica tega pa je nujna sprememba tudi Zakona o umeščanju prostorskih
               ureditev državnega pomena v prostor, ker bi v nasprotnem nastala pravna praznina.
               Novela zakona uvaja sočasno obravnavo okoljskega poročila z razgrnitvijo osnutka
               državnega prostorskega načrta in s tem skrajšuje postopek. Rešuje tudi zapletene in
               dolgotrajne postopke pridobitve zemljišč in omejitve lastninske pravice, ki so bili
               do sedaj največja ovira za pripravo projektov, tudi tistih projektov, s katerimi naj
               bi črpali kohezijska sredstva.</p>
               <p>Poslanska skupina Slovenske demokratske stranke bo podprla spremembo in dopolnitev
               Zakona o uresničevanju prostorskih ureditev državnega pomena v prostor.</p>
            </sp>
            <sp xml:id="SDZ6-Izredna-16-2012-07-17.sp106">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Socialnih demokratov ima besedo gospod Mirko Brulc.</p>
            </sp>
            <sp xml:id="SDZ6-Izredna-16-2012-07-17.sp107">

               <speaker>MIRKO BRULC (PS SD):</speaker>

               <p>Pozdravljeni! Bom zelo mirno nastopil, da ne bo minister na mene kričal, kot je
               kričal na kolega, našega bivšega ministra za kmetijstvo.</p>
               <p>Besedilo novele Zakona o umeščanju prostorskih ureditev državnega pomena v prostor je
               bilo objavljeno od 11. 6. do 14. 6., se pravi tri dni. V obrazložitvi nujnega
               postopka Vlada med drugim piše, da bo uvedba predlaganih rešitev pomenila
               poenostavitev postopkov. Odpravljajo se torej administrativne ovire, ki so bile
               opažene v praksi. Lepo. Ampak v tem dokumentu niso opredeljene niti ni presoje
               posledic na gospodarstvo. Se pravi, ni potrebe po nujnem postopku. Gospodarska
               zbornica Slovenije je v dopisu predsedniku Vlade 11. junija napisala, da pozdravlja
               namero pospešitve odprave administrativnih bremen iz birokratiziranih upravnih
               postopkov, posebej pa poudarja, da se lahko s prenagljenimi, strokovno neutemeljenimi
               spremembami v zakonodaji, ki niso dogovorjene v dejanske upravne postopke umeščanja v
               prostor, ki so že ob veljavni zakonodaji skrajno kritični, naredi veliko škode, dosti
               več kot koristi.</p>
               <p>Poglejte, danes je že 16. izredna seja Državnega zbora in vseh tistih, ki so
               predlagali današnjo sejo, jih ni. Se pravi, niso to tako nujni zakoni, pozicijskih
               poslancev ni in ne bodo vplivali ti zakoni na gospodarsko situacijo v državi, kot je
               napovedano, kajti očitno ni zanimanja za te zakone. Jaz berem, vsako minuto se
               spreminjajo zadeve, tudi na internetu, pred minuto in nekaj, minister Hojs pravi, da
               podaja predlog, da bi višino pokojnine vezali na število otrok. Ne nazadnje bodo
               upokojencem ugotavljali tudi plodnost. To piše. Norca se delate iz te države, Erjavec
               pravi, olimpioniku Miru Cerarju bo treba preveriti stanje in mu potem določiti
               pokojnino. Ljudje dragi, zakaj sedimo danes tukaj, pojdite še vi štirje na morje,
               uživajte in ne imejmo teh ljudi, volivk in volivcev za to, kar vi mislite, da so. Vse
               to se nam bo maščevalo. Ti zakoni niso nujno potrebni, lahko bi jih obravnavali po
               postopkih, kot so v navadi. Minister je napovedal celovito presojo in zdaj delamo
               zakone za dva ali tri mesece. Mi v Poslanski skupini Socialnih demokratov ne moremo
               podpreti takih akcij. Žal mi je. Hvala.</p>
            </sp>
            <sp xml:id="SDZ6-Izredna-16-2012-07-17.sp108">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Poslanska skupina Državljanske liste in gospa Kristina Valenčič.</p>
            </sp>
            <sp xml:id="SDZ6-Izredna-16-2012-07-17.sp109">

               <speaker>KRISTINA VALENČIČ (PS DL):</speaker>

               <p>Hvala za besedo, spoštovani.</p>
               <p>Zadnji v paketu sprememb prostorske zakonodaje, ki ga obravnavamo na tej izredni
               seji, je Predlog zakona o spremembah in dopolnitvah Zakona o umeščanju prostorskih
               ureditev državnega pomena v prostor. Cilj tega predloga je dodatna optimizacija že
               uveljavljenega postopka umeščanja prostorskih ureditev državnega pomena v prostor,
               kar naj bi prineslo nižjo porabo javnih sredstev ter odpravilo določene nejasnosti in
               nedoslednosti, ki so se pojavile v času izvajanja tega zakona in bodo omogočale
               skrajšanje postopkov. Nedopustno je, da traja umeščanje infrastrukturnih projektov v
               prostor več let, celo desetletij, še težje sprejemljivo pa je neodgovorno vodenje
               priprave in same izvedbe posamezne državne investicije, ki se po pravilu konča še z
               bistveno podražitvijo prvotno ocenjene vrednosti projekta. Jasno je, da je treba
               takemu načinu negospodarne porabe javnega denarja narediti konec. S spremembami tega
               predloga zakona se bo povečala odgovornost investitorja za pripravo državnega
               prostorskega načrta, povečala se bo odgovornost državnih nosilcev urejanja prostora,
               hkrati pa se racionalizira tudi postopek celovite presoje vplivov na okolje.
               Odpravlja se podvajanje investicijske in prostorske dokumentacije ter še nekatere
               druge pomanjkljivosti sedanje ureditve, ki bodo pospešile pripravo državnih
               prostorskih načrtov.</p>
               <p>Predlagane spremembe bodo torej omogočale bolj odprto in pregledno umeščanje objektov
               državnega pomena v prostor in povečale odgovornost investitorja za strokovno,
               učinkovito in pravočasno pripravo državnega prostorskega načrta ter za gospodarno
               porabo javnega denarja, zato bomo v Državljanski listi omenjeni predlog zakona
               podprli.</p>
            </sp>
            <sp xml:id="SDZ6-Izredna-16-2012-07-17.sp110">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Končali smo s predstavitvijo stališč poslanskih skupin. Ker v drugi obravnavi
               amandmaji k dopolnjenemu predlogu zakona niso bili vloženi, zaključujemo to drugo
               obravnavo. Odločanje o predlogu zakona bomo v skladu s časovnim potekom seje zbora
               opravili jutri v okviru glasovanj in s tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VARSTVU OKOLJA PO NUJNEM POSTOPKU</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo ministru gospodu Francu Bogoviču.</p>
               <p>Izvolite.</p>
            </sp>
            <sp xml:id="SDZ6-Izredna-16-2012-07-17.sp111">

               <speaker>FRANC BOGOVIČ:</speaker>

               <p>Lep dober dan, spoštovane poslanke in poslanci, spoštovana podpredsednica!</p>
               <p>Kratka obrazložitev ob zakonu o varstvu okolja. Predlog zakona o spremembah in
               dopolnitvah Zakona o varstvu okolja, govorimo o nujnem postopku, vsebuje nekatere
               spremembe in dopolnitve veljavnega zakona o varstvu okolja, ki bodo spodbujale razvoj
               gospodarstva ter pripomogle k zmanjševanju administrativnih ovir in administrativnih
               bremen.</p>
               <p>S predlaganimi spremembami bo podaljšana veljavnost okoljevarstvenih dovoljenj tudi
               za tiste dejavnosti in naprave, ki niso IPPC, s petih na deset let. Iz podatkov iz
               upravnih evidenc Agencije Republike Slovenije za okolje je zdaj veljavnih tisoč 143
               takšnih okoljevarstvenih dovoljenj, izdanih na podlagi 82. in 86. člena Zakona o
               varstvu okolja. Vsa ta dovoljenja bi bilo treba v naslednjih letih podaljševati, kar
               pomeni izjemno administrativno breme tako za Agencijo Republike Slovenije za okolje
               kakor tudi za imetnike dovoljenj.</p>
               <p>Predlagani zakon spreminja ureditev glede ostanka emisijskih kuponov iz rezerve za
               nove naprave iz državnega načrta razdelitve emisijskih kuponov za obdobje 2008–2012,
               ki jih do konca leta 2012 ne bo mogoče razdeliti. Veljavna ureditev je določala, da
               se ti razveljavijo, po novem pa bo o njihovem razpolaganju odločala Vlada Republike
               Slovenije na predlog ministra, pristojnega za varstvo okolja. Razpolaganje z
               emisijskimi kuponi vključuje njihovo uporabo za izpolnitev mednarodno sprejetih
               obveznosti glede zmanjševanja emisij toplogrednih plinov, prenos v naslednje obdobje,
               razveljavitev ali pa tudi prodajo. Vlada bo o načinu razpolaganja odločila glede na
               izpolnjevanje mednarodno sprejetih obveznosti glede zmanjševanja emisij toplogrednih
               vplivov v okviru kjotskega sporazuma in EU.</p>
               <p>S predlagano spremembo bo učinkoviteje urejen tudi javni sektor na področju izvajanja
               obveznih občinskih gospodarskih javnih služb na področju ravnanja s komunalnimi
               odpadki, pri čemer bodo upoštevane možnosti, da se del ravnanja s komunalnimi odpadki
               ureja tudi v okviru proste gospodarske pobude, če to ni v nasprotju z zahtevami
               varstva okolja in zdravja ljudi.</p>
               <p>Predlog zakona je bil v skladu z določbami 34.a člena veljavnega zakona v javni
               obravnavi 14 dni, saj gre za manjše zakonske spremembe. Ministrstvo je pri pripravi
               končnega besedila zakona v največji možni meri upoštevalo mnenja drugih ministrstev
               in vladnih služb pa tudi javnosti, ki so se nanašala na predlagane spremembe.</p>
               <p>Mnenja in predloge, ki so se nanašali na druge dele zakona, bo ministrstvo preučilo
               in ustrezno upoštevalo pri pripravi predloga zakonskih sprememb, ki bodo pripravljene
               jeseni 2012 letos predvsem zaradi prenosa zahtev direktive o sistemu trgovanja s
               pravicami do umestitev toplogrednih vplivov in direktive o industrijskih emisijah ter
               zahtev komisije, ki jih ta uveljavlja v okviru postopkov ugotavljanja kršitev
               evropskega prava. Hvala.</p>
            </sp>
            <sp xml:id="SDZ6-Izredna-16-2012-07-17.sp112">

               <speaker>PODPREDSEDNICA ROMANA TOMC:</speaker>

               <p>Hvala lepa ministru za predstavitev.</p>
               <p>Sledi predstavitev, ki je bila na Odboru za kmetijstvo, gozdarstvo, prehrano in
               okolje, matičnem delovnem telesu. Prosim predsednika mag. Židana, da predstavi
               stališče odbora.</p>
            </sp>
            <sp xml:id="SDZ6-Izredna-16-2012-07-17.sp113">

               <speaker>MAG. DEJAN ŽIDAN (PS SD):</speaker>

               <p>Spoštovana predsedujoča, spoštovane poslanke in poslanci, spoštovani minister s
               sodelavci!</p>
               <p>Odbor za kmetijstvo, gozdarstvo, prehrano in okolje je kot matično delovno telo
               obravnaval Predlog zakona o spremembah in dopolnitvah Zakona o varstvu okolja na 10.
               nujni seji 16. julija 2012. Na seji odbora so poleg predstavnikov ministrstva za
               kmetijstvo in okolje in Zakonodajno-pravne službe sodelovali predstavniki
               zainteresirane javnosti in nevladnih organizacij. V skladu s 145. členom Poslovnika
               Državnega zbora je bil predlog zakona poslan tudi v mnenje lokalnim skupnostim. Do
               izteka roka, to je do 13. julija 2012, nobena od lokalnih skupnosti Državnemu zboru
               svojega mnenja ni posredovala.</p>
               <p>Odbor je sprejel mnenje Komisije Državnega sveta za lokalno samoupravo in regionalni
               razvoj, ki ga je na seji predstavil njen predsednik. Komisija Državnega sveta zakon
               podpira. Posebej pozorno je obrazložil stališče komisije do spremembe 149. člena
               veljavnega zakona o varstvu okolja. Povedal je, da se s predlagano rešitvijo občine
               strinjajo. S spremembo tega člena se namreč med obvezne občinske gospodarske javne
               službe v varstvo okolja uvršča zbiranje in obdelava določenih vrst komunalnih
               odpadkov, s čimer se omogoča, da se bo del ravnanja s komunalnimi odpadki lahko
               urejal tudi v okviru proste gospodarske pobude. Ob tem je ponovil stališče komisije,
               ki ga je podalo ob obravnavi poročila o okolju v Republiki Sloveniji leta 2009, da bi
               morali veljavni sistem spremeniti tako, da bi podjetja, ki imajo dovoljenja za
               ravnanje z odpadno embalažo, del sredstev namenjala izvajalcem gospodarske javne
               službe zbiranja odpadkov za pokrivanje stroškov ločenega zbiranja odpadne
               embalaže.</p>
               <p>Predstavnik Komisije za preprečevanje korupcije je opozoril na zelo kratek čas, ki je
               bil v postopku priprave in sprejemanja predloga zakona namenjen javni razpravi, ter
               da sprejemanje ukrepov za oživljanje gospodarstva ne bi smelo iti na račun
               demokratičnega dialoga med vsemi deležniki v postopku priprave in sprejemanja
               zakonodaje. Predstavnica varuha človekovih pravic je poudarila potrebo po spremembi
               Zakona o varstvu okolja, hkrati pa dodala, da niso najbolj prepričani, ali so
               spremembe, ki jih predvideva predlog zakona, tudi tiste, ki so najbolj nujne, in ali
               so to tisti ukrepi, ki bodo resnično pomagali pri oživljanju gospodarstva. Glede na
               predlagane rešitve za ostanek emisijskih kuponov iz rezerve za nove naprave pa se je
               vprašala, ali takšna prodaja sledi tudi ostalim ciljem, kot so na primer okoljski
               cilji, cilji trajnostnega razvoja in upoštevanje previdnostnega načela.</p>
               <p>Stališče Zveze ekoloških gibanj Slovenije je predstavil njen predsednik. Povedal je,
               da pozdravljajo podaljšanje veljavnosti okoljevarstvenih dovoljenj tudi za tiste
               dejavnosti in naprave, ki niso IPPC, torej ne povzročajo onesnaževanja okolja večjega
               obsega, vendar bi vse skupaj s podaljšanjem s 5 na 10 let morali okrepiti nadzor.
               Nadzor pa bi lahko okrepili samo z reorganizacijo inšpekcijskih služb. Podpirajo tudi
               spremembo ureditve glede na ostanke emisijskih kuponov iz rezerve za nove
               naprave.</p>
               <p>O vsebini posameznih členov in vloženem amandmaju člani odbora niso razpravljali.
               Odbor se je opredelil do vloženega amandmaja koalicijskih poslanskih skupin k 7.
               členu, ki odpravlja nekatere nomotehnične in redakcijske pomanjkljivosti, na katere
               je opozorila Zakonodajno-pravna služba, in ga sprejel. Odbor je glasoval še o členih
               predloga zakona in jih tudi sprejel.</p>
               <p>Glede na sprejeti amandma je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega je
               vključen sprejeti amandma. Hvala.</p>
            </sp>
            <sp xml:id="SDZ6-Izredna-16-2012-07-17.sp114">

               <speaker>PODPREDSEDNICA ROMANA TOMC:</speaker>

               <p>Hvala lepa za vašo predstavitev.</p>
               <p>Sledi predstavitev stališč poslanskih skupin.</p>
               <p>Najprej ima besedo Poslanska skupina Demokratične stranke upokojencev in gospod Franc
               Jurša.</p>
            </sp>
            <sp xml:id="SDZ6-Izredna-16-2012-07-17.sp115">

               <speaker>FRANC JURŠA (PS DeSUS):</speaker>

               <p>Hvala za besedo, gospa podpredsednica. Lep pozdrav ministru in sodelavkama!</p>
               <p>Novela Zakona o varstvu okolja podaljšuje veljavnost okoljevarstvenih dovoljenj tudi
               za tiste dejavnosti in naprave, ki ne sodijo v IPPC, celovito preprečevanje in nadzor
               onesnaževanja, s 5 na 10 let in tako določa poenotenje veljavnosti teh dovoljenj.
               Spreminja se ureditev glede ostanka emisijskih kuponov iz rezerve za nove naprave iz
               državnega načrta razdelitve emisijskih kuponov za obdobje 2008–2012. O njihovem
               razpolaganju bo odločala Vlada glede na izpolnjevanje mednarodno sprejetih obveznosti
               glede zmanjšanja emisij toplogrednih plinov v okviru kjotskega sporazuma in Evropske
               unije. Del ravnanja s komunalnimi odpadki se bo lahko urejal tudi v okviru proste
               gospodarske pobude, če to ne bo v nasprotju z zahtevami varstva okolja in zdravja
               ljudi.</p>
               <p>V Poslanski skupini DeSUS bomo predlog zakona podprli, saj predstavlja enega izmed
               pozitivnih učinkov tudi zmanjšanje obremenitve državnega proračuna, ker bo s
               predlaganim podaljšanjem okoljevarstvenega dovoljenja zmanjšano tudi število upravnih
               postopkov.</p>
            </sp>
            <sp xml:id="SDZ6-Izredna-16-2012-07-17.sp116">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Nove Slovenije ima besedo gospod Janez Vasle.</p>
            </sp>
            <sp xml:id="SDZ6-Izredna-16-2012-07-17.sp117">

               <speaker>JANEZ VASLE (PS NSi):</speaker>

               <p>Še enkrat lepo pozdravljeni! Spoštovane kolegice in kolegi, podpredsednica,
               minister!</p>
               <p>V Poslanski skupini Nove Slovenije skupaj s koalicijskimi partnerji uresničujemo
               obljube, ki smo jih zapisali v koalicijski pogodbi in se zavezali, da jih bomo
               izvedli v tem mandatu. Novela Zakona o varstvu okolja je eden izmed predlogov, ki
               bodo spodbudili razvoj gospodarstva ter pripomogli k zmanjševanju administrativnih
               ovir in bremen. V Novi Sloveniji menimo, da se vloga države izraža v postavitvi
               takšnih pogojev, da postane varovanje okolja in narave za posameznika razvojna
               priložnost in ne breme, ki zavira. Ukrepi, ki so predlagani, in sicer podaljšanje
               okoljevarstvenih dovoljenj za podjetja, ki niso onesnaževalci okolja večjega obsega,
               možnost, da se nepodeljeni emisijski kuponi iz rezerve za nove naprave prodajo na
               trgu in s tem ustvarijo proračunski prihodek ter učinkovitejša ureditev občinskih
               gospodarskih javnih služb varstva okolja, gredo v pravo smer. Pri uveljavljanju
               predlaganih rešitev se nam zdi zelo pomembno tudi, da jih podpirajo občine.</p>
               <p>Zaradi teh navedenih prednosti bomo poslanci Nove Slovenije omenjeno novelo zakona
               podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp118">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Slovenske demokratske stranke in gospod Zvonko Lah.</p>
            </sp>
            <sp xml:id="SDZ6-Izredna-16-2012-07-17.sp119">

               <speaker>ZVONKO LAH (PS SDS):</speaker>

               <p>Še enkrat spoštovana ministra, kolegice in kolegi!</p>
               <p>Zakon o varstvu okolja ZVO-1 je bil sprejet leta 2004 in nato zaradi prenosov
               ustreznih direktiv Evropske unije v pravni red Republike Slovenije z enakim razlogom
               dopolnjen še v letih 2006, 2008 in 2009.</p>
               <p>S tokratno spremembo in dopolnitvijo zakona želi Vlada poenotiti veljavnost
               okoljevarstvenih dovoljenj, bolj racionalno urediti obvezne javne gospodarske službe
               varstva okolja in omogočiti delovanje svobodne gospodarske pobude, kadar je to v
               skladu z zahtevami varstva okolja in zdravja ljudi tudi mogoče. Prav tako je cilj
               predlaganega zakona, da država racionalno in v skladu z mednarodno sprejetimi
               obveznostmi glede zmanjšanja emisij toplogrednih plinov uredi razpolaganje z ostankom
               emisijskih kuponov iz rezerve državnega načrta razdelitve emisijskih kuponov za
               obdobja 2008–2012. Po sedaj veljavnem zakonu je k zahtevi za izdajo okoljevarstvenega
               soglasja treba priložiti idejno zasnovo, ker tako piše v zakonu in upravni organ tudi
               zahteva, kljub temu da je investitor imel izdelan idejni projekt, ki je višjega
               ranga, pa je vseeno moral izdelati tudi idejno zasnovo. Sedaj pa bo k vlogi za
               pridobitev soglasja lahko priložil tudi projekt, ki je izdelan na višji ravni.</p>
               <p>Poslanska skupina Slovenske demokratske stranke bo predlagane spremembe in dopolnitve
               Zakona o varstvu okolja podprla.</p>
            </sp>
            <sp xml:id="SDZ6-Izredna-16-2012-07-17.sp120">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Predsednik odbora mag. Dejan Židan bo predstavil še stališče v imenu Poslanske
               skupine Socialnih demokratov.</p>
            </sp>
            <sp xml:id="SDZ6-Izredna-16-2012-07-17.sp121">

               <speaker>MAG. DEJAN ŽIDAN (PS SD):</speaker>

               <p>Spoštovana podpredsednica, danes mi dajete nekam neobičajno pogosto besedo. Zelo vam
               hvala.</p>
               <p>Poslanska skupina Socialnih demokratov tega zakona ne bo podprla. Dogovorili smo se
               namreč, da pri vseh zakonih, za katere je protikorupcijska komisija dala mnenje, da
               je nujno, da se predlogi zakonov zadržijo, dajo v javno razpravo, postavijo jasni
               roki in pripravijo vsebinske utemeljitve posameznih rešitev, bomo sledili mnenju
               protikorupcijske komisije. Dovolite, da vam nekaj preberem in vas prosim, da me
               pozorno spremljate.</p>
               <p>Ni sporno, da so spremembe zakonodaje s področja urejanja okolja, prostora in tudi
               kmetijstva v nekaterih delih celo nujne, saj so obstoječe rešitve pomanjkljive in
               jasno je, da moramo odpraviti birokratske ovire. Pri tem pa je treba poudariti, da
               morajo biti te spremembe domišljene, predvsem pa sprejete na transparenten način tako
               v smislu medresorskega usklajevanja kot v smislu omogočanja javne razprave. Dejstvo
               je, da sta priprava k uvodu navedenih zakonov in predviden postopek sprejemanja te
               postulate kršila. Komisija skozi svoje postopke ugotavlja, da gre pri regulaciji
               okolja in prostora tako na državni še posebej pa na lokalni ravni za korupcijsko
               izrazito izpostavljeno področje, na katerem deluje veliko zasebnih interesov in
               lobijev. Hkrati pa gre pri okolju in prostoru za problematiko, pri kateri je prisoten
               izrazit javni interes, saj gre za dolgoročna vprašanja, povezana s preskrbo čiste
               pitne vode, življenjskim prostorom, obdelovalno zemljo in podobno. Dolžnost države
               je, da ta tveganja obvladuje in zavaruje javni interes z načinom in pristopom k
               spremembi omejenih zakonov ta dolžnost po mnenju komisijeni izpolnjena. Obenem pa
               tako ravnanje med drugim tudi ni v duhu zakona o integriteti in preprečevanju
               korupcije, ki od vseh državnih organov in nosilcev javnih funkcij zahteva zavzemanje
               za krepitev transparentnosti, vladavine prava ter odpravlja tveganja za nasprotje
               interesov in korupcije. Ob tem pa, spoštovane poslanke in poslanci in spoštovani
               minister, dovolite, da vam še ponovno postavim vprašanje. V času nedomišljene,
               prehitre ukinitve Sveta za zaščito okolja Republike Slovenije v tem državnem zboru,
               ki je posledica napačne odločitve vodstva tega državnega zbora, kateremu je koalicija
               sledila, je bilo namignjeno, da bo pristojno ministrstvo dobilo podoben svet kot
               posvetovalni organ tega ministrstva pri spremembi zakona. To sedaj iz tega zakona ni
               razvidno, in je to tudi dodaten razlog, da tega zakona ne podpiramo. Hvala.</p>
            </sp>
            <sp xml:id="SDZ6-Izredna-16-2012-07-17.sp122">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Katarina Hočevar v imenu Poslanske skupine Državljanske liste, izvolite.</p>
            </sp>
            <sp xml:id="SDZ6-Izredna-16-2012-07-17.sp123">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lepo pozdravljeni tudi z moje strani, ministra, podpredsednica,
               kolegi in kolegice!</p>
               <p>V Državljanski listi spremembe in dopolnitve zakona o varstvu okolja podpiramo, ker
               ocenjujemo, da so le-te pripravljene v smeri spodbujanja gospodarstva in da pomenijo
               manj administrativnih ovir za naša podjetja. Temeljne rešitve v noveli so tri, in
               sicer se v prvi vrsti veljavnost okoljevarstvenih dovoljenj za nekatere naprave in
               obrate iz dosedanjih pet let podaljšuje na deset. Po podatkih ministrstva za
               kmetijstvo in okolje to pomeni tisoč 150 dovoljenj, ki bi jim veljavnost potekla in
               bi jih bilo treba podaljševati. Nadalje se spreminja ureditev in možnost z
               razpolaganjem emisijskih kuponov iz rezerve, teh je prav tako po podatkih pristojnega
               ministrstva 430 tisoč, kar pomeni, da bi se v primeru odprodaje v podnebnih sklad
               vplačalo približno 2 milijona evrov več sredstev. Novela daje možnost sistemske
               podlage, drugačne ureditve gospodarskih javnih služb, in sicer bo zbiranje nekaterih
               vrst komunalnih odpadkov izvzeto iz sistema obvezne gospodarske javne službe in bo ta
               dejavnost urejena v okviru proste gospodarske pobude.</p>
               <p>Te spremembe in dopolnitve v Državljanski listi pozdravljamo, saj pomenijo
               poenostavitev postopkov za naše državljane in podjetja, zato bomo poslanci in
               poslanke Državljanske liste novelo zakona o varstvu okolja podprli.</p>
            </sp>
            <sp xml:id="SDZ6-Izredna-16-2012-07-17.sp124">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Janez Ribič v imenu Poslanske skupine Slovenske ljudske stranke, izvolite.
            </p>
            </sp>
            <sp xml:id="SDZ6-Izredna-16-2012-07-17.sp125">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana gospa podpredsednica Državnega zbora. Spoštovana ministra
               s sodelavci, spoštovani gospe in gospodje poslanci!</p>
               <p>Pred nami je še ena novela zakona iz sklopa ukrepov za spodbujanje gospodarstva in
               administrativne razbremenitve državne in lokalne uprave. V Poslanski skupini
               Slovenske ljudske stranke se strinjamo, da se veljavnost okoljevarstvenih dovoljenj
               podaljša s pet na deset let, saj bo to časovno in finančno razbremenilo podjetja in
               občine in zmanjšalo zamude na Agenciji Republike Slovenije za okolje. Podpiramo tudi
               spremembo ureditve glede dopustnosti prodaje ostanka emisijskih kuponov iz rezerve za
               nove naprave iz državnega načrta razdelitve emisijskih kuponov od leta 2008 do leta
               2012. Prav tako pa novela uvaja sistem, po katerem se bo lahko ravnanje z odpadno
               embalažo uredilo na način, da bi lahko tudi komunalna podjetja na objektih, zgrajenih
               iz evropskih ali občinskih sredstev, opravljala del storitev ravnanja z odpadno
               embalažo, kar seveda podpiramo. Komunalna podjetja imajo namreč veliko stroškov z
               zbiranjem te vrste odpadkov, ki jih običajno prenesejo v ceno storitev.</p>
               <p>V Poslanski skupini Slovenske ljudske stranke bomo predlagano novelo zakona o varstvu
               okolja podprli, ob dejstvu, da se pripravljajo večje spremembe in dopolnitve Zakona o
               varstvu okolja, v okviru katerih se bo še letos uredilo tudi vprašanje
               okoljevarstvenega dovoljenja ter delovanje inšpekcijskih služb. Hvala.</p>
            </sp>
            <sp xml:id="SDZ6-Izredna-16-2012-07-17.sp126">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker v drugi obravnavi
               amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili jutri v okviru glasovanj. S tem prekinjam to točko
               dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VODAH PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo ministru.</p>
               <p>Gospod minister, izvolite.</p>
            </sp>
            <sp xml:id="SDZ6-Izredna-16-2012-07-17.sp127">

               <speaker>FRANC BOGOVIČ:</speaker>

               <p>Pozdravljeni še enkrat!</p>
               <p>Predlagane spremembe in dopolnitve Zakona o vodah sodijo v okvir ukrepov za
               spodbujanje gospodarstva, ki jih je sprejela Vlada Republike Slovenije v letu 2012 in
               se nanašajo na področje voda. Predlagani zakon ureja najbolj pereče vprašanje na
               področju vodovarstvenih območij, poenostavlja postopek podeljevanja in prenosa vodnih
               pravic ter ureja način uveljavljanja izjem od doseganja okoljskih ciljev v primeru
               posegov v javnem interesu v skladu z vodno direktivo 2000/60/ES. Največ sprememb se
               nanaša na postopke podeljevanja vodnih pravic. Zaradi izboljševanja poslovnega okolja
               se za nekatere vrste rabe voda, za katere je treba pridobiti koncesijo, določi
               obveznost pridobitve vodnega dovoljenja. Tako je obveznost pridobitve vodnega
               dovoljenja po novem določena za neposredno rabo vode za pristanišče in sidrišče, ne
               glede na to, ali je zgrajeno v javnem ali zasebnem interesu, prav tako se vodno
               dovoljenje podeli za gojenje tako morskih kot sladkovodnih organizmov ter za gojenje
               teh organizmov v stoječih in tekočih vodah. Iz koncesije se na vodna dovoljenja
               prenašajo tudi nekatere vrste rabe vode za proizvodnjo električne energije. Prenos
               posameznih vrst rabe s koncesij na vodna dovoljenja bo imel za posledico
               poenastavitev izvedbe postopka, pri čemer bo stopnja varovanja ciljev upravljanja
               voda ostala enaka. Namreč pogoji, pod katerimi se vodna pravica lahko podeli,
               ostajajo enaki ne glede na to, ali se vodna pravica podeli z vodnim dovoljenjem ali
               koncesijo. Z novim modelom je odpravljena administrativna ovira s tem, da se vodno
               dovoljenje za posebno rabo vode, kadar ne gre za izvajanje dejavnosti, izdano fizični
               osebi, glasi na vsakokratnega lastnika oskrbovane nepremičnine, vodno dovoljenje se
               prenese avtomatično s pridobitvijo lastninske pravice po samem zakonu. S tem so
               odpravljene težave s spremembami lastništva oskrbovanega objekta. Tako je bilo do
               sedaj treba ob vsakokratni menjavi lastnika pridobiti novo vodno dovoljenje. Novost
               je tudi možnost, da se s podzakonskim predpisom opredeli vrsta rabe, za katere ne bo
               treba pridobiti vodne pravice, temveč bo treba takšno rabo samo evidentirati. Pri tem
               gre za primere vrste in količine vode, ki dejansko nimajo vpliva na vodni režim in
               stanje voda. Tudi ta določba gre v smeri poenostavitve postopkov do uveljavljanja
               posebne rabe vode. Urejena so najbolj pereča vprašanja na področju vodovarstvenih
               območij, ki se nanašajo na neplačevanje nadomestil za izpad dohodka iz kmetijske
               dejavnosti. Obveznost sklepanja pogodb z navedbo rokov je sedaj urejena na zakonski
               ravni, obenem pa je dodana tudi sankcija za prekršek, če do sklenitve pogodbe na
               strani zavezanca ne pride. Obveznost zavezanca je s tem prenesena iz civilne tudi v
               upravnopravno sfero. Novost je tudi opredelitev suhega zadrževalnika in dodana pravna
               podlaga za povrnitev škode v primeru nastopa poplavnega dogodka na območju suhega
               zadrževalnika.</p>
               <p>V veljavni ureditvi področja voda je manjkala tudi ureditev postopka uveljavljanja
               izjem od doseganja okoljskih ciljev v primeru posegov v javnem interesu v skladu z
               vodno direktivo 2000/60/ES, kar je sedaj ustrezno urejeno z novo določbo. Predlagana
               dopolnitev omogoča, da se organizira del javne službe, ki obsega odstranjevanje
               plavja s površinskih voda in čiščenje gladine površinskih voda ter preprečevanje
               onesnaževanja vodnih zemljišč, ki se izvaja na morju oziroma posredovanje v primeru
               nenadnih onesnaženj morja pri Upravi Republike Slovenije za pomorstvo. Uprava
               Republike Slovenije za pomorstvo zagotavlja varnost pomorskega prometa, vzdržuje
               signalizacijo na morju in razpolaga z določenim številom plovil, ki jih je mogoče
               skupno s plavili, s katerimi razpolaga koncesionar, ki sedaj opravlja javno službo
               vzdrževanje vodnih in priobalnih zemljišč, učinkovito in racionalno uporabiti v
               organizaciji Uprave Republike Slovenije za pomorstvo. Na ta način se bodo v večji
               meri izkoristile tudi kadrovske in druge zmogljivosti. Bistveno se bo povečala tudi
               pripravljenost za posredovanje v primeru nenadnega onesnaženja morja oziroma nesreč
               na morju. Na področju vodovarstvenega nadzora pa je upoštevano dejstvo, da so na
               področju nacionalnih poklicnih kvalifikacij pripravljeni poklicni standardi za
               vodovarstvene nadzornike, zato opravljanje izpitov v okviru ministrstva, pristojnega
               za okolje, ne bo več potrebno.</p>
            </sp>
            <sp xml:id="SDZ6-Izredna-16-2012-07-17.sp128">

               <speaker>PODPREDSEDNICA ROMANA TOMC:</speaker>

               <p>Hvala lepa ministru Francu Bogoviču.</p>
               <p>Predlog je obravnaval Odbor za kmetijstvo, gozdarstvo, prehrano in okolje kot matično
               delovno telo.</p>
               <p>Predsednik mag. Dejan Židan ponovno imate besedo za predstavitev stališča odbora.
            </p>
            </sp>
            <sp xml:id="SDZ6-Izredna-16-2012-07-17.sp129">

               <speaker>MAG. DEJAN ŽIDAN:</speaker>

               <p>Spoštovana predsedujoča, še enkrat pozdravljeni poslanke in poslanci, pozdravljena
               oba ministra s sodelavci!</p>
               <p>Odbor za kmetijstvo, gozdarstvo, prehrano in okolje je kot matično delovno telo zakon
               obravnaval na 9. nujni seji 12. 7. 2012. Sodelovali so predstavniki Ministrstva za
               kmetijstvo in okolje, Zakonodajno-pravne službe in predstavniki strokovne in
               zainteresirane javnosti, ki so odboru tudi posredovali svoje pisne pripombe.
               Predsednik Komisije za preprečevanje korupcije je opozoril na postopkovno
               problematičnost, in sicer v smislu samega postopka priprave in sprejemanja predloga
               zakona kot tudi v smislu omejenega časa za javno razpravo. Predstavnika
               Kmetijsko-gozdarske Slovenije sta opozorila, da sta za zbornico ostali nerešeni dve
               vprašanji. Prvo se nanaša na denarna nadomestila za kmetovanje na vodovarstvenem
               območju in zagotavljanja nadomestnih zemljišč, drugo pa kmetovanje na priobalnih
               zemljiščih, kjer je predpisan prav tako vodovarstveni režim. Predstavnik Ribiške
               zveze je povedal, da imajo dve ključni pripombi izraženi v petih amandmajih. Prva se
               nanaša na problematičnost prehoda s koncesij na vodna dovoljenja za hidroelektrarne z
               inštalirano močjo, manjšo od 10 megavatov, druga pa na področju ribiških družin in
               vodnih pravic. Menijo namreč, da za izvajanje ribolova, za katero ima ribiška družina
               koncesijo, ni treba dodatnih vodnih pravic. Predstavnik Komisije Državnega sveta za
               lokalno samoupravo in regionalni razvoj je povedal, da komisija podpira rešitve, s
               katerimi se poenostavljajo postopki podeljevanja vodnih pravic. Predstavnica Zbornice
               kmetijskih in živilskih podjetij je predlagala sprejetje amandmaja, ki določa, da
               izjemoma koncesije ni treba pridobiti za rabo vode, če je pridobljeno vodno
               dovoljenje v skladu s 118. členom zakona. Predstavnica varuha človekovih pravic je
               izpostavila nekaj pomislekom do predloga zakona, ki so predvsem povezani z vprašanjem
               zagotavljanja nadzora nad izvajanjem zakonskih rešitev.</p>
               <p>V razpravi o posameznih členih in vloženih amandmajih so člani odbora iz opozicijskih
               vrst izrazili ogorčenje, da se predlog zakona obravnava in sprejema po nujnem
               postopku, ki da ni niti obrazložen niti utemeljen. Opozarjali so na izključitev
               javnosti iz priprave zakona. Zatrjevali so, da predlog zakona olajšuje ekonomsko
               izrabo vod, na stranski tir pa postavlja druge rabe vod, da je v predlogu zakona zelo
               malo določil, ki ščitijo javni interes, ter da bodo izvajalci javne službe oskrbe s
               pitno vodo nadomestila za izpad dohodkov iz kmetijske dejavnosti na vodovarstvenih
               območjih morali prenesti neposredno v ceno vode. Opozorili so tudi, da predlog zakona
               močno posega v pristojnost lokalnih skupnosti ter da ukinja konferenco za vode, ki
               vključuje širok krog zainteresirane javnosti. Poudarjeno je tudi bilo, da ima zakon
               namen, da rešuje problematiko tisoč 600 hektarjev zemljišč na vodovarstvenih
               območjih, povsem pa spregleda mnogo večji problem, to je 14 tisoč hektarjev zemljišč,
               ki so priobalni in so neusklajeni z drugimi evropskimi državami. Koalicijski poslanci
               pa so opozorili predvsem na dejstvo, da smo do sedaj delali na tem področju počasi,
               po rednih postopkih in šli po poti, ki je bila, žal, napačna. Zastavili so vprašanje,
               zakaj nikogar ne zanima, koliko vlog za male hidroelektrarne je bilo v preteklih
               letih posredovanih pristojnemu ministrstvu, in to za lokacije, kjer so včasih že na
               primer stali mlini, ter zakaj nikogar ne zanima, kako dolgo te vloge čakajo na
               ministrstvu in kakšne odgovore vlagatelji zdaj dobivajo. V teh kriznih časih se
               vodijo nerazumno dolgi postopki, zato je praktično nemogoče priti do ustreznih
               dovoljenj. Izpostavili pa so tudi problematiko nadomestil za kmetovanje na
               vodovarstvenih območjih, saj sedanja praksa v bistvu pomeni, da so lastniki takšnih
               zemljišč dobesedno razlaščeni.</p>
               <p>Odbor je na podlagi pripomb Zbornice kmetijskih in živilskih podjetij v skladu s 113.
               členom Poslovnika sprejel amandma k 12. členu. V imenu Poslanske skupine Pozitivne
               Slovenije so bili predloženi amandmaji Ribiške zveze Slovenije, ki pa niso bili
               sprejeti. V okviru razprave se je odbor opredelil tudi do vloženih amandmajev in
               sprejel vse amandmaje koalicijskih poslanskih skupin, zavrnil pa je amandmaje
               Poslanske skupine Socialnih demokratov. Odbor je glasoval o členih predloga zakona in
               jih tudi sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni vsi sprejeti amandmaji. Hvala.</p>
            </sp>
            <sp xml:id="SDZ6-Izredna-16-2012-07-17.sp130">

               <speaker>PODPREDSEDNICA ROMANA TOMC:</speaker>

               <p>Hvala lepa za vaše poročilo.</p>
               <p>Sledi predstavitev stališč poslanskih skupin. Poslanska skupina Nove Slovenije in
               gospod Jožef Horvat.</p>
            </sp>
            <sp xml:id="SDZ6-Izredna-16-2012-07-17.sp131">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Spoštovane kolegice in kolegi, gospoda
               ministra s sodelavkami!</p>
               <p>V Novi Sloveniji se zavedamo, da smo na področju varstva voda in drugih pomembnih
               okoljskih vprašanjih v preteklosti dosegli pomembne rezultate, hkrati pa smo sprejeli
               zapletene upravne postopke, ki pogosto niso usklajeni z ekonomskega, socialnega in
               ekološkega vidika. Zato smo že pred volitvami obljubili, da si bomo prizadevali za
               njihovo izboljšanje in poenostavitev.</p>
               <p>Novela zakona o vodah, ki sodi v okvir ukrepov za spodbujanje gospodarstva, prinaša
               ravno to – poenostavitve in odpravo težavnih in dolgotrajnih ter dragih postopkov na
               številnih področjih. Ljudje po vsej Sloveniji nam izrekajo podporo pri teh naših
               prizadevanjih, saj zanje to pomeni odpravo nesmiselnih blokad. Poleg poenostavitve
               postopka podelitve vodnega dovoljenja za rabo vode za lastno oskrbo s pitno vodo,
               prenosov določenih vrst rabe vode s koncesij na vodna dovoljenja in uskladitve z
               evropsko zakonodajo v Novi Sloveniji posebej pozdravljamo natančnejšo opredelitev
               obveznosti izplačila nadomestil na vodovarstvenih območjih. S strani upravičencev do
               prejema nadomestil za zmanjšanje dohodkov iz kmetijske dejavnosti na vodovarstvenih
               območjih je namreč v preteklosti prihajalo do večkratnih opozoril na neizvajanje
               obveznosti izplačevanja nadomestil s strani nekaterih zavezancev iz zelo različnih
               razlogov. V Novi Sloveniji menimo, da je prav, da tisti, ki ima izpad dohodka iz
               kmetijske dejavnosti na vodovarstvenih območjih, kjer je kmetijska proizvodnja močno
               omejena, od izvajalca gospodarske javne službe dobi pravično odškodnino. Tisti
               zavezanec, ki se plačilu takšne odškodnine neupravičeno izmika, pa naj bo učinkovito
               sankcioniran.</p>
               <p>Zaradi vsega navedenega bomo poslanci Nove Slovenije novelo zakona o vodah podprli.
               Hvala lepa.</p>
            </sp>
            <sp xml:id="SDZ6-Izredna-16-2012-07-17.sp132">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke ima besedo gospod Tomaž
               Lisec.</p>
            </sp>
            <sp xml:id="SDZ6-Izredna-16-2012-07-17.sp133">

               <speaker>TOMAŽ LISEC (PS SDS):</speaker>

               <p>Spoštovana ministra, podpredsednica, kolegi, kolegice!</p>
               <p>Pred nami je novela zakona o vodah, ki prav tako sodi v okvir ukrepov za spodbujanje
               gospodarstva, ki jih zdaj sprejemamo. Tako se bodo na tem področju uredila najbolj
               pereča vprašanja na področju vodovarstvenih območij, poenostavil se bo postopek
               podeljevanja vodnih pravic in naredila poenostavitev prenosa vodnih pravic ter
               uredila uveljavitev izjem od doseganja okoljskih ciljev v primeru javnega
               interesa.</p>
               <p>Že v koalicijski pogodbi smo se zavezali, da predstavljajo vode dobrino, ki je
               ključnega pomena za zdrav razvoj Slovenije. Prav tako smo se zavezali, da bomo v
               primerih omejitev kmetovanja na vodovarstvenih območjih zagotovili ustrezna
               nadomestna kmetijska zemljišča s strani Sklada kmetijskih zemljišč in gozdov, kjer je
               seveda le-to možno, sicer pa z odškodninami. Prav tako smo se zavezali za izvedbo
               programov poplavne varnosti ter da bomo urejali problematiko vodnih zadrževalnikov.
               Novela, ki jo obravnavamo, se dotika prav teh perečih problemov, ki nastajajo v
               praksi na terenu. Poleg tega je treba posebej izpostaviti, da je bilo upoštevano
               zlasti načelo odprave oziroma zmanjšanje administrativnih ovir. Tako se z zakonom
               poenostavljajo in pospešujejo postopki podelitve vodnih pravic za lastno oskrbo s
               pitno vodo. Izvedel se bo prenos določenih vrst rabe vode s koncesij na vodna
               dovoljenja z namenom izboljšanja poslovnega okolja z odpravo težavnih in dolgotrajnih
               ter dragih postopkov za pridobitev koncesije. Do sprememb prihaja, ker se je v praksi
               izkazalo, da je postopek podelitve koncesije preveč zamuden in predstavlja dokaj
               dolgo in drago administrativno breme za potencialne uporabnike vode in tudi za organ,
               ki ga podeljuje. Tako se vodno dovoljenje po novem podeli za rabo vode za pristanišče
               in sidrišče, ne glede na to, ali je zgrajeno v javnem ali zasebnem interesu. Ravno
               tako se to vodno dovoljenje podeli za vsakršno gojenje, ne glede na to, ali gre za
               gojenje morskih ali sladkovodnih organizmov oziroma ali gre za gojenje v obstoječih
               ali tekočih vodah. Iz koncesij se prav tako izvzamejo tudi vrste rabe voda, pri
               katerih gre za rabo vode za proizvodnjo električne energije v hidroelektrarni z
               instalirano močjo, manjšo 10 megavatov. Naj povem, da stranka SDS ne podpira
               amandmaja SD k temu členu. V Poslanski skupini SDS podpiramo tudi rešitve v smeri, da
               se bo na področju vodovarstvenih območij bolj natančno opredelila obveznost izplačila
               nadomestil. Tako je izplačevanje nadomestil predvideno za izpad dohodka iz kmetijske
               dejavnosti na vodovarstvenih območjih, kjer je zaradi vodovarstvenih režimov
               kmetijska proizvodnja močno omejena in so kmetijska gospodarstva, ki jim je le-ta
               dejavnost osnova za preživetje, zaradi tega v neenakem položaju v primerjavi s
               kmetijskimi gospodarstvi izven teh območij. Upravičenec za ta nadomestila je tisti,
               ki zemljišča dejansko obdeluje, torej najemnik ali zakupnik zemljišča, ki
               izpolnjujejo ukrepe vodovarstvenega režima in so se mu zaradi teh ukrepov bistveno
               poslabšali pogoji za pridobivanje dohodka. Ta nadomestila izplačujejo izvajalci javne
               službe oskrbe s pitno vodo na podlagi pogodb z upravičenci in ne na podlagi določb.
               Te rešitve bodo po našem mnenju prinesle pozitivne spremembe posebej vsem tistim, ki
               živijo oziroma živimo ob vodah, predvsem vsem tistim, ki se vsakodnevno srečujemo z
               različno problematiko ob izgradnji hidroelektrarn na spodnji Savi.</p>
               <p>Ta zakon prinaša pozitivne rešitve, zato ga bomo v stranki SDS podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp134">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Socialnih demokratov ima besedo gospod Janko Veber.</p>
            </sp>
            <sp xml:id="SDZ6-Izredna-16-2012-07-17.sp135">

               <speaker>JANKO VEBER (PS SD):</speaker>

               <p>Hvala za besedo. Lep pozdrav tudi v imenu Poslanske skupine Socialnih demokratov,
               kjer menimo, da Predlog zakona o spremembah in dopolnitvah Zakona o vodah nikakor ne
               bi smeli obravnavati po nujnem postopku in nikakor nismo pričakovali, da bomo
               razpravljali lahko o tem zakonu vsega 10 minut ali mogoče 15, če štejemo še čas za
               poslansko skupino, ki jo imamo za predstavitev svojega stališča.</p>
               <p>Želimo opozoriti na dejstvo, da vendarle je voda vir življenja in če obvladujemo
               problematiko voda, potem se ni bati, da bomo imeli kjerkoli na kakšnem drugem
               področju težave. Dejstvo pa je, da če narediš napako na območju, na katerega ima
               vpliv voda, je dokazano, da je voda še vedno te napake kaznovala. Ti učinki niso
               majhni, ampak so običajno tudi uničujoči. Dejstvo je, da je na spornost nujnega
               postopka in na izključevanje javnosti in še posebej onemogočenje vključevanja
               strokovne javnosti opozorila tudi Komisija za preprečevanje korupcije. In tudi to je
               eden od zakonov, ki bo na široko odprl vrata korupciji in klientalizmu. To je nekaj,
               proti čemur se prav gotovo moramo boriti, kajti dokazano je, da je to dejansko
               najbolj škodljiv način za obvladovanje gospodarstva in tudi sicer interesa države in
               ljudi. Če pa želimo slediti interesu posameznikom, pa seveda je klientalizem in
               koruptivno ravnanje še kako dobrodošlo. Skrbi nas, ker s tem zakonom, trdimo, uvajamo
               tudi sistemsko korupcijo na področju voda. Vse skupaj se dogaja pod pretvezo
               zmanjševanja birokratskih ovir, vendar dejansko gre za bistveno manj transparentno
               odločanje o podeljevanju vodnih pravic ter tukaj odpiramo dejansko tudi vrata
               sistemski korupciji.</p>
               <p>Z zakonom se nekritično dopušča in uničuje kar obsežno okolje, trajno in grobo se bo
               lahko posegalo v okolje in prostor. Naj povem, da izjemno spoštujem vodnogospodarske
               objekte, tudi sam prihajam s tega strokovnega področja, ampak vendarle se tudi
               zavedam, kaj takšen objekt lahko povzroči v okolju, če ga umestimo v prostor zgolj
               zaradi ekonomskih interesov. Popolnoma nesprejemljivo za nas je, da se podeljujejo
               vodne pravice za hidroelektrarne z instalirano močjo do 10 megavatov. To je zelo
               velika kapaciteta, zelo velik poseg v okolje in gre v tem primeru tudi za dejstvo, da
               ne glede samo na to, da se bo uničilo v veliki meri okolje in spremenile bivanjske
               razmere v tistem okolju, tudi občine ne bodo deležne koncesijske dajatve iz naslova
               izkoriščanja vodnega vira. Torej gre tudi za grob poseg v razvojne možnosti občin. Ob
               dejstvu, da ta zakon ni bil posredovan v mnenje lokalnim skupnostim, samo dokazujemo,
               kako neprimeren način obravnavanja tega zakona predlaga Vlada in je bil sprejet tudi
               na Kolegiju s strani vodij poslanskih skupin koalicijskih strank.</p>
               <p>Ne samo, da se degradira okolje, da se lahko ogrozi varnost ljudi in zmanjša število
               obstoja številnih habitatov, zmanjša se tudi prihodek občin iz naslova koncesijske
               dajatve, ki se deli na državo in na občine, vse pa seveda v interesu kapitala.
               Predlagali smo tudi že na matičnem odboru, ki je obravnaval ta zakon, da se sredstva
               sklada za vode ne uporabljajo več za gradnjo vodne infrastrukture, ki se jo gradi v
               okviru energetskih objektov, bodisi akumulacijskih bazenov ali regulacija iztočnih
               odsekov vodotokov do akumulacijskih bazenov, kajti dejstvo je, da z Zakonom o
               ustanovitvi Slovenskega državnega holdinga bo Vlada razprodala energetiko in nam bodo
               ostale neurejene reke, občine brez sredstev in obubožani ljudje brez ustreznih
               ekonomskih podlag, da kakorkoli rešimo interes množic v naši državi.</p>
               <p>Tega zakona ne bomo podprli.</p>
            </sp>
            <sp xml:id="SDZ6-Izredna-16-2012-07-17.sp136">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>V imenu Poslanske skupine Državljanske liste ima besedo mag. Katarina Hočevar.</p>
            </sp>
            <sp xml:id="SDZ6-Izredna-16-2012-07-17.sp137">

               <speaker>MAG. KATARINA HOČEVAR (PS DL):</speaker>

               <p> Lep pozdrav še enkrat.</p>
               <p>V Državljanski listi spremembe Zakona o vodah ocenjujemo kot ustrezne z vidika
               poenostavitev, ki so se pokazale v preteklosti kot problem administrativnih ovir.
               Spremembe se nanašajo na pet področij, ki se s to novelo poenostavljajo. V prvi vrsti
               želi predlog sprememb urediti vprašanje na področju vodovarstvenih območij ter
               poenostaviti postopke podeljevanja vodnih pravic in prenosa vodnih pravic ter urediti
               uveljavitev izjem od doseganja okoljskih ciljev v primeru javnega interesa.
               Poenostavljajo se postopki podeljevanja vodnih pravic za lastno oskrbo s pitno vodo.
               Izveden bo prenos določenih vrst rabe vode s koncesij na vodna dovoljenja z namenom
               izboljšanja poslovnega okolja z odpravo težavnih in dolgotrajnih ter dragih postopkov
               za pridobitev koncesije. Na področju vodovarstvenih območij se natančneje določa in
               opredeljuje obveznost izplačila nadomestil, ki je do sedaj v praksi povzročala
               težave. Gre tako za omejevanje z vidika črpanja vode, se pravi z vidika kmetovanja,
               kakor tudi za novo predvidene posege v izgradnjo suhih zadrževalnikov. V praksi so
               nedorečeni in komplicirani postopki na tem področju povzročali zamik in celo
               odvračanje od investicij na področju rabe vode.</p>
               <p>Tudi pri zakonu o vodah v Državljanski listi vidimo več koristi od morebitnih
               negativnih posledic, ki pa jih ima lahko vsaka sprememba zakonodaje, pa čeprav bi jo
               sprejemali po rednem postopku.</p>
            </sp>
            <sp xml:id="SDZ6-Izredna-16-2012-07-17.sp138">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Janez Ribič ima besedo v imenu Poslanske skupine Slovenske ljudske
               stranke.</p>
            </sp>
            <sp xml:id="SDZ6-Izredna-16-2012-07-17.sp139">

               <speaker>JANEZ RIBIČ (PS SLS):</speaker>

               <p>Spoštovana ministra, gospe in gospodje!</p>
               <p>Naslednja v paketu ukrepov za spodbujanje gospodarstva je novela zakona o vodah,
               glavni namen katere je predvsem poenostavitev postopkov ter odpravljanje
               administrativnih ovir. Tako se poenostavljajo postopki podelitve vodnih pravic za
               lastno oskrbo s pitno vodo, in sicer na način, da se bo vodno dovoljenje avtomatično
               preneslo na lastnika oskrbovalnega objekta, in to takoj po pridobitvi lastninske
               pravice. Naslednja zelo pomembna sprememba je tudi prenos posameznih vrst rabe vode s
               koncesij na vodna dovoljenja, saj je postopek pridobivanja koncesij za rabo vode ena
               izmed večjih težav na okoljskem področju.</p>
               <p>Tako se bodo po novem vodna dovoljenja podeljevala za vsa pristanišča in sidrišča za
               gojenje, bistvena pa je sprememba, da se s koncesij na vodna dovoljenja prenašajo
               tudi hidroelektrarne z instalirano močjo ,manjšo od 10megavatov. Vsi namreč vemo, da
               so na področju koncesij za hidroelektrarne veliki zaostanki, zato je takšna rešitev
               nedvomno dobrodošla. Poleg tega se tudi zaostrujejo sankcije glede neplačevanja
               nadomestil za zmanjšanje dohodka iz kmetijske dejavnosti na vodovarstvenih območjih,
               saj bodo zavezanci za izplačilo nadomestila strožje nadzorovani in tudi dosledneje
               sankcionirani. Prav tako predlagane spremembe opredeljujejo tudi možnost dopustnih
               izjem pri doseganju predpisanih okoljskih ciljev na področju voda za poseganje v
               prostor, če gre za javni interes.</p>
               <p>Poslanci Slovenske ljudske stranke menimo, da se bo s predlaganimi rešitvami ustrezno
               sledilo ciljem zakona, obžalujemo pa, da v predlog zakona ni bila vključena še
               sprememba 65. člena, ki zadeva kmetovanje na priobalnih zemljiščih, na kar je
               opozorila tudi Kmetijsko-gozdarska zbornica.</p>
               <p>Kljub temu ocenjujemo, da je predlagana novela Zakona o vodah dobra in njene rešitve
               odpravljajo marsikateri glavobol, zato jo bomo v Poslanski skupini Slovenske ljudske
               stranke tudi soglasno podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp140">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije ima besedo
               gospod Franc Jurša.</p>
            </sp>
            <sp xml:id="SDZ6-Izredna-16-2012-07-17.sp141">

               <speaker>FRANC JURŠA (PS DeSUS):</speaker>

               <p>Še enkrat prav lepo pozdravljam vse, tudi ministra Žerjava. Prej sem ga pozabil
               pozdraviti.</p>
               <p>Predlagane spremembe Zakona o vodah stremijo k ureditvi najbolj perečih vprašanj na
               področju vodovarstvenih območij, in sicer k poenostavitvi postopka podeljevanja
               vodnih pravic in ureditvi prenosa vodnih pravic ter izjem od dosedanjih okoljskih
               ciljev v primeru javnega interesa. Med drugim se bodo poenostavili tudi postopki
               podeljevanja vodnih pravic za lastno oskrbo s pitno vodo, uredile določene vrste rabe
               vode s koncesij na vodna dovoljenja z namenom odprave težavnih in dolgotrajnih ter
               dragih postopkov za pridobivanje koncesij. Z novelo zakona se tako predlaga, da
               posebna raba vode, zlasti ko gre za rabo vode za osebne namene, nima negativnih
               vplivov na vodni režim. Pristojni organ dovoli njeno rabo z vpisom v register, če pa
               je potrebno vodno dovoljenje, se postopek nadaljuje v skladu že uveljavljeno
               ureditvijo.</p>
               <p>V povezavi z dolgotrajnimi postopki pridobivanja koncesije se je predlagatelj
               odločil, da za določene vrste rabe vode ne bo več treba pridobiti vodne pravice v
               obliki koncesije, ampak bodo zadoščala vodna dovoljenja. Vodno dovoljenje bi se tako
               podelilo za rabo vode za pristanišče in sidrišče, zgrajeno v javnem ali zasebnem
               interesu, za vsakršno gojenje morskih ali sladkovodnih organizmov oziroma gojenje v
               obstoječih ali tekočih vodah. Iz koncesij se izvzemejo tudi vrste rabe voda za
               proizvodnjo električne energije v hidroelektrarnah z instalirano močjo, manjšo od 10
               megavatov.</p>
               <p>V Poslanski skupini DeSUS podpiramo rešitve, ki jih prinaša predlog zakona, še
               posebej pa tiste, s katerimi se poenostavljajo postopki podeljevanja vodnih pravic,
               saj je postopek podeljevanja koncesij prezahteven in velikokrat onemogoča
               investitorje oziroma otežuje prenos vodnih pravic.</p>
            </sp>
            <sp xml:id="SDZ6-Izredna-16-2012-07-17.sp142">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Imamo pa kar nekaj vloženih
               amandmajev, zato prehajamo na razpravo o posameznih členih in vloženih
               amandmajih.</p>
               <p>Najprej odpiram razpravo. 12. člen in spremenjen amandma Poslanske skupine Socialnih
               demokratov. Odpiram čas za prijavo. Prijavljena sta dva razpravljavca, mag. Židan in
               gospod Janko Veber.</p>
               <p>Izvolite, mag. Židan.</p>
            </sp>
            <sp xml:id="SDZ6-Izredna-16-2012-07-17.sp143">

               <speaker>MAG. DEJAN ŽIDAN (PS SD):</speaker>

               <p>Sedaj se slišimo bolje. Še enkrat pozdrav vsem ostalim!</p>
               <p>Poglejte, po naši oceni se ravno pri tem amandmaju vidi, da obstaja nevarnost
               privatizacije naravnih virov, zato je vložen ta amandma. Nas zelo žalosti, namesto da
               se to področje pusti takšno, kakršno je, seveda s tem, da se zmanjšajo
               administrativne obremenitve, naj bi se raje uredilo področje priobalnih pasov, ki so
               desetkrat večja težava za slovenskega kmeta kakor so vodovarstvena območja prvega
               reda. Mi ne sprejemamo tudi stališča, ki je bilo podano na odboru, da je to tako zelo
               zahtevno področje, da je treba imeti izredno veliko časa. Je zahtevno področje, v
               vsakem primeru je pa dosti manj zahtevno področje, kakor je urejanje 10 milijard
               vrednega slovenskega premoženja, ki ga premetavate iz dneva v dan in je možno zakone
               tudi napisati čez noč. Hvala.</p>
            </sp>
            <sp xml:id="SDZ6-Izredna-16-2012-07-17.sp144">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Besedo ima še gospod Veber.</p>
            </sp>
            <sp xml:id="SDZ6-Izredna-16-2012-07-17.sp145">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Če sem prav razumel, 12. člen, amandma. Glede 12. člena moram priznati, da smo bili
               prijetno presenečeni, da se je vsaj Ribiška zveza Slovenije v tem kratkem času, ko
               pravzaprav ni bilo mogoče vključevanje strokovne javnosti v pripravo tega zakona,
               vendarle opredelila do tako pomembnega vprašanja, kot je umeščanje 10 megavatih
               hidroelektrarn v prostor na podlagi vodnega dovoljenja. Dejstvo je, da je podelitev
               koncesije za izgradnjo velike hidroelektrarne, govorimo o veliki hidroelektrarni, ne
               o malih hidroelektrarnah, bistveno bolj zahtevna, hkrati pa tudi veliko bolj
               transparentna in izčisti prenekatera vprašanja, ki jih je treba vendarle uskladiti,
               preden hidroelektrarno umestiš v prostor. Eden od zelo konkretnih predlogov pri tem
               amandmaju je ta, da dejansko ne govorimo o tem, da se vodno dovoljenje lahko dodeli
               za gradnjo 10 megavatnih hidroelektrarn, ampak do enega megavata. S tem bi ostali
               nekako konsistentni s tem, kar mogoče razumemo za malo hidroelektrarno in manj
               zahteven poseg v prostor, hkrati pa seveda tudi bistveno manj prizadenemo lokalne
               skupnosti, ki zagotovo bodo imele zelo velike težave, če bodo prilagajale svoje
               prostorske možnosti hidroelektrarni. Hkrati pa tudi pri gradnji vsakega energetskega
               objekta vsaka lokalna skupnost pričakuje, da bo lahko tudi sodelovala pri delitvi
               dobička. Izkušnje, ki jih zagotovo tudi minister na tem področju, pri energetiki,
               ima, kažejo, da se lokalne skupnosti zelo težko odrečejo dajatvam, ki jih dobivajo
               skozi koncesije in zaradi degradiranega okolja – jedrska elektrarna je samo ena
               tistih, brez katerih, sem prepričan, območje, v katerega so vključene lokalne
               skupnosti, ki so upravičene, da dobijo del sredstev zaradi degradacije tega območja,
               težko izvajajo svoje razvojne naloge in težko ostanejo dovolj zanimive in konkurenčne
               v primerjavi z ostalimi, če ne bi bilo teh sredstev. Ravno s to odločitvijo, da se za
               10 megavatov ne plačuje več koncesijska dajatev, se grobo posega tudi v pristojnosti
               občin.</p>
               <p>Ta zakon, kot sem že povedal tudi ob predstavitvi stališča poslanske skupine, ni bil
               poslan v obravnavo lokalnim skupnostim, kar ocenjujem, da je tudi ena grobih napak
               predsednika Državnega zbora, kajti to je v njegovi pristojnosti, da dodeli zakon v
               mnenje lokalnim skupnostim, če zelo konkretno posega v pristojnosti lokalnih
               skupnosti. In če nekomu odvzameš znaten del prihodkov, je to neposreden poseg tudi v
               pristojnosti lokalnih skupnosti.</p>
               <p>Samo v tem primeru se kaže cela vrsta nedorečenosti in predvsem škodljivosti takšnega
               načina obravnavanja Zakona o vodah, torej po nujnem postopku, brez sodelovanja
               strokovne javnosti, brez sodelovanja lokalnih skupnosti. In če k temu dodamo tudi
               dejstvo, da se sicer ukinjajo konference za vodo, kjer se daje možnost, da tako
               nevladne organizacije, lokalno prebivalstvo kot sicer predstavniki lokalne
               samouprave, gospodarstva, lahko sodelujejo pri obravnavanih posegih v prostor na
               področju voda, govorimo o tem, da bo pravzaprav nekako stihijsko prepuščeno Agenciji
               Republike Slovenije za okolje, da se odloča o tem, s kom bo kontaktirala, na kakšen
               način bo kontaktirala in kako bo pripeljala postopek do konca, ko bo odločala o tem,
               komu bo podelila vodno pravico za izgradnjo 10-megavatne hidroelektrarne.</p>
               <p>Menimo, da če je že kaj potrebno v tem zakonu vendar popraviti in ustaviti ta interes
               kapitala, je pri tem amandmaju to mogoče doseči. Mislim, da smo vsaj tu lahko nekako
               dokazali, da poskušamo vendarle upoštevati pripombe strokovne javnosti in ostalih, ki
               bodo zagotovo prizadeti, če se ta amandma ne bo sprejel. Tako pričakujem, gospod
               minister, da boste podprli ta amandma in se opredelili v korist okolja, v korist
               ohranjanja kvalitete voda, v korist ljudi in ne boste podpirali samo ozkega in
               grobega interesa kapitala. Hvala.</p>
            </sp>
            <sp xml:id="SDZ6-Izredna-16-2012-07-17.sp146">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister je želel besedo.</p>
               <p>Izvolite.</p>
            </sp>
            <sp xml:id="SDZ6-Izredna-16-2012-07-17.sp147">

               <speaker>FRANC BOGOVIČ:</speaker>

               <p>Mislim, da je nujno treba pojasniti nekatere stvari, ki so bile zdaj izrečene.</p>
               <p>Okoljsko ministrstvo se nikakor ne želi in se ne podreja nekim interesom kapitala,
               ampak želimo v postopkih ostati še naprej transparentni, prav tako pa tudi v ničemer
               ne delati kakšnih bližnjic, s katerimi bi se lahko kdo okoriščal, kot ste v svojem
               izvajanju omenili, pa tudi v uvodu ste omenili, da že napol prodajamo slovensko
               energetiko, kar seveda ni res.</p>
               <p>Kar se tiče umeščanja v prostor, tu govorimo o podelitvi vodnega dovoljenja oziroma
               prej je bila za to potrebna koncesija. Postopek v ničemer ne posega v prostorsko
               umeščanje. Tisti, ki bo želel zgraditi malo hidroelektrarno, bo moral najprej z
               občino uskladiti umestitev v prostor, pridobiti gradbeno dovoljenje za ta objekt,
               namesto da bi mu bila prej na Vladi podeljena koncesija, bo sedaj pridobil vodno
               dovoljenje v okviru Agencija Republike Slovenije za okolje. Tudi kar se tiče okolja,
               se v ničemer ne spreminja, kajti iste pogoje je treba zagotoviti tako za vodno
               dovoljenje kakor za koncesije. Ti pogoji so zapisani v 109. členu zakona, in sicer če
               bi ogrožala zdravja ljudi, ogrožala naravno ravnovesje vodnih virov in vodnih
               ekosistemov, omejevala urejanje voda, znatno ovirala splošno rabo ali oskrbo s pitno
               vodo, škodljivo vplivala ali ogrožala območje, varovano po predpisih o upravljanju
               narave in tako dalje. Mi s tem, ko določimo, da se za vodno pravico ni treba več
               prijaviti in pridobiti podeljeno koncesijo, podpisano koncesijsko pogodbo, ampak da
               se dobi ta pravica do rabe vode z vodnim dovoljenjem, v ničemer ne spreminjamo
               umeščanja objekta v prostor. Gre zgolj za upravni postopek, v katerem se dobi pravica
               rabe vode, ki mora izpolniti te pogoje. Tudi kar se tiče nadomestil občinam, v
               ničemer se ne spreminja. Edino v zakonu za spodnjo Savo so v zakonu, opredeljene
               koncesije, sicer pa se v zakonu o vodah določijo vodna povračila in tudi v tem zakonu
               je sedaj s to spremembo urejeno tako, da za tiste objekte, za katere je danes
               podeljena koncesija in se na osnovi stare koncesijske pogodbe plačuje vodno
               povračilo, je šest let časa, da se izda vodno dovoljenje, v vmesnem času pa se po
               sedanji koncesiji plačuje tisti delež, do katerega so upravičene občine. Tako v
               nobenem primeru ne govorimo o tem, da bi na ta način posegali v prostorsko umestitev
               ali pa tudi v vire lokalnih skupnosti na tem področju.</p>
               <p>Naslednje, kar je pomembno glede na izkušnje, glede na vloge, ki so prihajale na
               Ministrstvo za okolje, lahko rečemo, da so te tako imenovane male hidroelektrarne, o
               katerih govorimo in za katere so se doslej vlagale vloge za podelitev koncesije,
               ravno v tem razponu od enega do deset megavatov. Ponavadi dosti bližje enega kot
               deset. Za te večje hidroelektrarne nad deset megavatov pa sta v slovenskem prostoru
               po mojem vedenju zgolj dve reki, ena je Sava, druga je Mura, in da gre praktično za
               kategorijo teh malih hidroelektrarn, znotraj katerih, kot je bilo že rečeno, ne
               prihaja do teh večjih tudi ne okoljskih vplivov, vendar vsa presoja gre po enakem
               postopku, ali se pravica do rabe vode podeli po vodnem dovoljenju ali kot doslej
               koncesijski pogodbi.</p>
               <p>Naj izkoristim tudi to, ker je bilo postavljeno vprašanje glede teh javnih razprav in
               pa Sveta za okolje, ki je bil 14. junija v Državnem zboru ukinjen. Takrat so bili vsi
               naši zakoni že v javni predstavitvi. Mi nismo prejudicirali odločitve Državnega
               zbora, zato nismo vnašali v ta zakon, govorim o zakonu o okolju, je pa bila tam tudi
               pobuda oziroma obljuba, da bomo proučili možnost v okviru zakona, ki ga bomo v
               letošnjem letu še enkrat odprli.</p>
               <p>Se opravičujem, podpredsednica, za ta izhod še malce k drugemu zakonu.</p>
            </sp>
            <sp xml:id="SDZ6-Izredna-16-2012-07-17.sp148">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Je še kakšna želja po razpravi? Vidim dva prijavljena. Bomo vseeno odprli čas za
               razpravo. Prosim, če se prijavite, če je morda še kdo zainteresiran.</p>
               <p>Najprej bo razpravljal gospod Tomaž Lisec in nato Janko Veber.</p>
            </sp>
            <sp xml:id="SDZ6-Izredna-16-2012-07-17.sp149">

               <speaker>TOMAŽ LISEC (PS SDS):</speaker>

               <p>Hvala, predsedujoča.</p>
               <p>Predlagatelji amandmaja so sami zapisali, da postopek podeljevanja koncesije je bolj
               zapleten in dolgotrajen, kot je za vodna dovoljenja. Vsi tisti, ki živimo ob
               hidroelektrarnah, se s tem absolutno strinjamo. Potem pa pridemo do drugega dela
               stavka, kjer govorijo, da je pa bolj pravičen do vseh zainteresiranih koristnikov
               naravnih dobrin. Tukaj pa mi zahajamo na neko splošno argumentacijo, na neko področje
               že malo da ne floskul, kjer v bistvu zmagajo argumenti moči, ne pa nekih posebnih
               argumentov. Čudim se, da v bistvu predlagatelji amandmajev vztrajajo pri obstoječih
               rešitvah, kljub temu da nam okolje, kot je že minister rekel, dovoljuje neke večje
               posege. Vem, da oni nasprotujejo vsem interesom, ker takoj s tem povežejo neko
               korupcijo, ampak me zanima, kje so bili v vseh teh dosedanjih mandatih vladanja, ker
               niso nikjer zaznali nekega interesa in problema korupcije. Hvala bogu, da v Sloveniji
               sploh še obstaja kakšen interes po kakšne kapitalu, da sploh kdo še želi delati na
               kakršnem koli področju, pa tudi če je to na izgradnji malih hidroelektrarn.</p>
               <p>Prej je bilo omenjeno, kako se s tem, da se povečuje moč malih hidroelektrarn,
               omejujejo razvojne možnosti oziroma degradira se okolje. Ravno nasprotno. Če bi
               predlagatelji povedali primere iz sosednjih držav, Nemčije, Švice in Avstrije, bi
               videli ogromno teh primerov v praksi, kako pomembne so male hidroelektrarne pri
               razvoju manjših krajev oziroma manjših naselij. Mislim, da tega argumenta, kako se
               omejujejo razvojne možnosti, v praksi niti nikjer ne zasledimo.</p>
               <p>Potem je bilo tu par očitkov: gre za velik poseg, gre za velike kapacitete, kako je
               številka 10 večja kot 1. Mislim, da to vemo vsi tisti, ki smo naredili vsaj nekaj
               razredov osnovne šole. Gre v bistvu za čisto navadne floskule brez kakršnih koli
               argumentov.</p>
               <p>Potem bi se rad odzval tudi na besede gospoda Vebra glede razprodaje energetike. Tu v
               bistvu nima verjetno nobenih dokazov. Gre za neko famo oziroma neko bojazen, ki pa se
               ne bo uresničila. Ko sta se v Sloveniji ustanavljala dva energetska stebra, so
               marsikateri od tistih, ki sedaj nasprotujete malim hidroelektrarnam, tudi
               nasprotovali tema dvema stebroma, ki sta prinesla v slovenski prostor veliko dobrega.
               Rekli ste, da gre za razprodajo energetiko. Po mojem osebnem mnenju, upam, da bo čim
               prej prišel kakšen tujec v slovensko energetiko, da strici iz ozadja ne bodo več
               lomastili po velikih, manjših ali srednjih elektrarnah, niti po jedrskih elektrarnah.
               Tisti, ki smo se kdaj peljali po Švici, Avstriji, Nemčiji in še kje drugje; če se kje
               ustavite ob kakšni manjši hidroelektrarni, ne gre za degradiran prostor, ampak poleg
               tega, da se urejajo vode, se ureja tudi okolica in lokalni prebivalci – vsaj s
               tistimi, s katerimi sem se jaz srečal v tujini – so vsi zelo zadovoljni zaradi manjše
               cene energije in zaradi boljšega življenja. Ti argumenti, ki jih predlagatelji
               amandmaja navajajo, sem rekel, so včasih za las privlečeni. Hvala.</p>
            </sp>
            <sp xml:id="SDZ6-Izredna-16-2012-07-17.sp150">

               <speaker>PODPREDSEDNICA ROMANA TOMC:</speaker>

               <p>Gospod Janko Veber, izvolite.</p>
            </sp>
            <sp xml:id="SDZ6-Izredna-16-2012-07-17.sp151">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Ravno zaradi razprav koalicijskih poslancev pa tudi ministra bi bilo res dobro, da v
               Državnem zboru ne razpravljamo 10 minut o tako pomembnem zakonu in tako pomembnih
               temah, ampak si vzamemo resnično več časa in sprejemamo po normalnem postopku.</p>
               <p>Če bi sprejemali ta zakon po normalnem postopku, bi se vključevali strokovna javnost
               in vsi zainteresirani. Verjemite mi, danes bi imeli povsem drugačno stališče o tem,
               za kakšno spremembo zakona o vodah gre.</p>
               <p>Kar se tiče energetike. To, kar minister govori, da se ne bo prodalo preko
               slovenskega državnega holdinga in energetike. Poglejte, po čisto enostavni logiki bo
               šlo za naslednje. Energetska podjetja so ta hip blazno donosna v Sloveniji. Najbolj
               donosna podjetja! Če se želi pokriti slabe naložbe bank, če se želi pokriti tajkunske
               kredite, če se želi pokriti interes Rimskokatoliške cerkve, denacionalizacijo, je
               samo holding tisti, ki bo lahko izčrpaval energetska podjetja in ta ne bodo več
               ustvarjala dobička, ampak bodo vse dividende šle in ves dobiček bo šel za poplačilo
               tega. Ko bo energetika izčrpana, jo boste poceni prodali. Tako kot so se prodajala
               vsa naša pomembna podjetja tu v Sloveniji, ki so se privatizirala na podlagi
               tajkunskih prevzemov in podobnih postopkov. Ljudje so na cesti, posamezniki pa so
               obogateli.</p>
               <p>To je sistem reševanja energetike! Zato je zelo pomembno, da tudi pri zakonu o vodah
               ne govorimo o vodnem dovoljenju – ni enako, gospod minister, ni enako niti umestiti v
               prostor niti sicer izpeljati postopek, če je vezan na koncesijo ali pa na podelitev
               vodnega dovoljenja. Ni enako. Če trdite, da je enako, da ni nobenih razlik, potem
               pustite zakon tak, kot je. Ampak ga spreminjate ravno na tem področju. Je tako?</p>
               <p>Če govorimo o tem, da bodo občine dobivale enako, kot če je koncesijska dajatev.
               Oprostite, Zakon o varstvu okolja zelo jasno govori, da se ta koncesijska dajatev
               deli na lokalno skupnost in na državo. Je tako? Če ne, si ga pa preberite, ampak ta
               zakon dejansko o tem govori. Če ne gre za koncesijo, seveda ni treba spoštovati tega
               zakona. In kdo ima interes, da daje manj občini? Kapital. Kapital ima interes, da
               daje čim manj državi, kapital ima interes, da daje čim manj občini; in za to gre,
               kakor koli obračate!</p>
               <p>Resnično bi vas z velikim veseljem soočil z mnogimi argumenti – kdo ima prav, ali
               imate vi ali imamo mi. Še enkrat vas sprašujem, zakaj vlagate ta zakon po nujnem
               postopku, če menite, da je vse tako kristalno jasno in da ni treba vključevati širše
               javnosti niti strokovne javnosti v ta postopek. Zakaj menite, da slovenska stroka pri
               Zakonu o vodah ni potrebna?! Vem, da se je v 20 letih oziroma sploh v obdobju
               samostojne Slovenije na področju voda delalo mačehovsko. Nihče se ni resno ukvarjal s
               problematiko voda. Vsi so ukvarjali s tem, kako je mogoče čim prej izkoristiti bodisi
               za v polnilnice bodisi energetske namene in tako naprej. Nihče se ni ukvarjal s
               poplavno varnostjo, nihče se ni ukvarjal s kvaliteto okolja, nihče se ni ukvarjal
               resno s kvaliteto voda. Samo nadaljujete to, kar je bilo že začeto v Sloveniji; in to
               je slabo in škodljivo.</p>
            </sp>
            <sp xml:id="SDZ6-Izredna-16-2012-07-17.sp152">

               <speaker>PODPREDSEDNICA ROMANA TOMC:</speaker>

               <p>Minister, izvolite, besedo imate.</p>
            </sp>
            <sp xml:id="SDZ6-Izredna-16-2012-07-17.sp153">

               <speaker>FRANC BOGOVIČ:</speaker>

               <p>Spoštovani poslanec Veber, vsaj v enem delu mislim, da imam kar zelo veliko pravico,
               da vam repliciram: v tistem delu, ko govorite o privatizaciji slovenske energetike.
               Prvič. Povedal sem, da ta zakon nima nobene zveze s privatizacijo slovenske
               energetike. Vi v tej razpravi govorite o drugem zakonu. Kar pa se tiče podeljevanja
               koncesij v Republiki Sloveniji. Mislim, da ste bili 1995. leta poslanec, jaz sem bil
               takrat župan v enem okolju, v katerem so nekateri lobisti, ki so bili kasneje celo
               ministri stranke, kateri pripadate, lobirali za avstrijske koncesionarje. Sam sem bil
               predmet tega lobiranja, takrat še ni bilo zakona o lobiranju in v koalicijsko pogodbo
               leta 1996 se je zapisalo na osnovi moje intervencije, da se podeli koncesija za
               izgradnjo spodnje Save v interesu slovenske elektroenergetike. Z imeni in priimki
               naprej ne bom šel; če želite, tudi lahko, vendar pa, oprostite, nisem pravi naslov,
               da mi boste očitali, da želim kakršnemu koli tujemu kapitalu narediti vstop na
               prostor energetike, ker sem doslej, ste že prej omenili tudi že za katero drugo
               področje, ker sem na področju energetike kot lokalni politik kar precej deloval in
               dokazal prav nasprotno. In prav nobene skušnjave nimam, da bi kot minister podlegel
               kakršnim koli skušnjavam korupcije in teh stvari, o čemer toliko govorite tudi vi pri
               sprejemanju tega zakona. V tem delu lahko rečem, da temu močno nasprotujem in tudi
               verjamem, da nimate za to prav nobenega razloga.</p>
               <p>Kot sem že omenil, zakon, ki smo ga pripravili, je posegel v celo vrsto upravnih
               dovoljenj, pri katerih se je v življenju pokazalo, da je cela vrsta postopkov, ki so
               dolgotrajni. V prejšnjem mandatu, ko se pri vodnih dovoljenjih oziroma pri podelitvi
               koncesij za male hidroelektrarne ni uspelo narediti nič drugega, se je sprejela ena
               uredba, s katero se je lahko izdalo 107 negativnih odločb preko noči na eni seji
               vlade že v januarju letošnjega leta.</p>
               <p>Zato mislim, da bi bilo prav, da smo posegali v nekatere stvari, kjer bomo tudi
               Agencijo za okolje razbremenili nekaterih drugih postopkov.</p>
               <p>Danes so bili predstavljeni zaostanki in v sklopu teh ureditev v tem zakonu želimo
               predvsem to, da se ti postopki, kot pri podeljevanju – ne vem, prej smo imeli pri
               predstavitvi, da imamo zakon takšen, da če se lastnik zamenja in ima črpališče za
               vodo, za katero mora dobiti dovoljenje, pa se samo lastnik menja, pa je treba
               obnavljati postopke. Temu so bile v veliki meri namenjene te rešitve. Tudi pri sami
               podelitvi vodne pravice za obratovanje malih hidroelektrarn ne gre za nobene
               bližnjice niti na prostorskem delu niti na okoljskem delu.</p>
               <p>Mislim, da ni nobenega razloga, da bi amandma, ki je bil predlagan in smo ga tudi že
               obrazložili na odboru, tu na seji podprl.</p>
            </sp>
            <sp xml:id="SDZ6-Izredna-16-2012-07-17.sp154">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Je še kakšna želja po razpravi k temu členu oziroma amandmaju? Časa je še omejeno
               malo. Ker ne vidim želje po razpravi, gremo naprej, na naslednji člen. V razpravo
               dajem 17. člen in amandma poslanskih skupin koalicije. Odpiram razpravo za ta člen
               oziroma ta amandma. Tisti, ki imate še čas, se lahko prijavite. Torej, k temu členu
               oziroma o tem amandmaju očitno ne bomo razpravljali in razpravo k temu členu zdaj
               zaključujemo. Prehajamo k novemu členu in v razpravo dajem 26.a člen in amandmaja
               poslanskih skupin koalicije. Sprašujem, če želi kdo še razpravljati. Ne vidim želje
               po razpravi in zato zaključujemo to razpravo in prehajamo na naslednji člen. V
               razpravo dajem 27. člen in amandma poslanskih skupin koalicije. Še enkrat sprašujem,
               če želi na to še kdo razpravljati. Ne vidim želje po razpravi, zato zaključujem...
               Prosim? K 26.a členu sem odprla razpravo, ni bilo želje po razpravi, amandma je bil
               vložen, je bil omenjen, tudi 27. Zaključili smo z odprtimi členi, zaključujemo
               razpravo. O amandmajih bomo v skladu s časovnim potekom seje zbora odločali jutri v
               okviru glasovanj.</p>
               <p>S tem prekinjam tudi to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O KMETIJSTVU, VLOŽENEM PO NUJNEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnitev obrazložitev predloga zakona dajem besedo ministru gospodu Francu
               Bogoviču.</p>
               <p>Izvolite.</p>
            </sp>
            <sp xml:id="SDZ6-Izredna-16-2012-07-17.sp155">

               <speaker>FRANC BOGOVIČ:</speaker>

               <p> Cilj predlaganega zakona je predvsem odprava administrativnih ovir in zmanjševanje
               stroškov za postopke uveljavljanja ukrepov skupne kmetijske politike, hkrati pa
               povečanje učinkovitosti izvajanja ukrepov in zagotavljanja namenske porabe
               sredstev.</p>
               <p>Ključne vsebinske spremembe so sledeče: v celem zakonu se predpisi Skupnosti
               nadomestijo s predpisi Unije, ureja se obveznost kmeta, da ima za vse ukrepe en
               transakcijski račun, če ga ne bo posredoval, pa ima agencija možnost, da ga pridobi
               iz registra transakcijskih računov, nerezidenti lahko sporočijo račun v tujini.
               Določa se procesna določba, ki omogoča predvsem izvajanje predpisov EU, kadar je
               treba stranki odvzeti upravičenje ali zahtevati vračilo sredstev. Podaljšuje se rok s
               6 mesecev na 1 leto, ko lahko agencija v primerih, kadar je odločba izdelana
               samodejno s pomočjo informacijskega sistema in je v njej nepravilno ugotovljeno
               dejansko stanje ali napačno uporabljen materialni predpis, celotno odločbo odpravi in
               izda novo odločbo. Prav tako se agenciji omogoča, da kadar pristojni organ na podlagi
               dokončnega poročila ali drugega končnega akta pristojnega nadzornega ali revizijskega
               organa ugotovi, da so bila sredstva dodeljena v nasprotju s predpisi Unije ali
               predpisi Unije niso bili v celoti pravilno uporabljeni, svojo odločitev odpravi in jo
               nadomesti z odločbo. Podaljšuje se objektivni rok za obnovo pri vseh obnovitvenih
               razlogih s 3 mesecev na 5 mesecev, razlog je v velikem številu primerov. Na novo se
               določa možnost, da stranka svoje obveznosti vračila sredstev poravna v treh
               trimesečnih obrokih in določa tudi postopek, kako se to izvede. Omogoča se, da v
               primeru neupravičeno izplačanih sredstev ali odvzemov neutemeljeno dodeljenih
               upravičenj, ki ne presegajo zneska, določenega v skladu s predpisi Unije, to je 100
               evrov, da se odločba ne izda, kar je tudi v skladu z evropskimi uredbami. Zmanjšujejo
               se sankcije v primeru neizpolnitve obveznosti iz odločbe o pravici do sredstev v
               primeru ukrepov programa razvoja podeželja s 5 na 2 let – prepoved prijave na nove
               razpise, o tem govorimo – in to samo na tisti ukrep, na katerega je bil tudi prvič
               prijavljen. Uvaja se dolžnost stranke, da poroča o uresničevanju ciljev in
               izpolnjevanju obveznosti, prav tako je predvidena možnost, da se s podzakonskim
               predpisom določijo sankcije za neizpolnjevanje obveznosti, ki izhajajo iz pravice do
               sredstev, s tem da so obveznosti določene pri posameznem ukrepu kmetijske politike.
               Omogoča se, da so sheme kakovosti, ki so bile oziroma bodo vzpostavljene na podlagi
               predpisa Unije, priznane tudi po Zakonu o kmetijstvu in da za njih ni treba voditi
               novih postopkov. Določa, da organizacije za kontrolo in certificiranje lahko opravijo
               kot javno pooblastilo tudi izdajanje dovoljenj za uporabo semen ali vegetativnega
               razmnoževalnega materiala, ki niso pridelani s postopki ekološke pridelave. Določa,
               da agencija iz davčnih evidenc lahko pridobi podatke o davčnem in nerezidentskem
               statusu subjekta. Določa se, da ministrstvo v evidenci subjektov vodi in prevzame iz
               zbirk podatkov tudi podatke za fizične osebe o vrsti pokojninskega in invalidskega
               zavarovanja, kadar so obvezno zavarovani kot kmetje, ali člani kmečkih gospodarstev,
               ali kot druge osebe, ki v Republiki Sloveniji samostojno opravljajo kmetijsko
               dejavnost kot edini ali glavni poklic, ali kadar so prostovoljno vključeni v obvezno
               zavarovanje na podlagi opravljanja samostojne kmetijske dejavnosti. Te podatke
               ministrstvo nujno potrebuje predvsem za načrtovanje in kontrolo ukrepov kmetijske
               politike ter za spremljanje in analiziranje ukrepov finančnih pomoči. Nadalje določa,
               da so pridelovalci hmelja dolžni podatke o pridelanih količinah prijaviti do 15.
               oktobra v letu pridelave hmelja. Določa sistem registracije obratov in registracijo
               obratov, ki se ukvarjajo s pridobivanjem olja iz plodov oljk ali iz oljčnih tropin.
            </p>
            </sp>
            <sp xml:id="SDZ6-Izredna-16-2012-07-17.sp156">

               <speaker>PODPREDSEDNICA ROMANA TOMC:</speaker>

               <p>Hvala lepa, minister, za dopolnilno obrazložitev.</p>
               <p>Predlog zakona je obravnaval Odbor za kmetijstvo, gozdarstvo, prehrano in okolje kot
               matično delovno telo. Za predstavitev poročila odbora dajem besedo predsedniku mag.
               Dejanu Židanu.</p>
               <p>Izvolite.</p>
            </sp>
            <sp xml:id="SDZ6-Izredna-16-2012-07-17.sp157">

               <speaker>MAG. DEJAN ŽIDAN (PS SD):</speaker>

               <p>Spoštovana predsedujoča, še enkrat pozdrav poslanke in poslanci, pozdrav obema
               ministroma in sodelavcem!</p>
               <p>Odbor za kmetijstvo, gozdarstvo. prehrano in okolje je Predlog zakona o spremembah in
               dopolnitvah Zakona o kmetijstvu obravnaval na 9. nujni seji 12. 7. 2012. Na seji
               odbora so sodelovali predstavniki Ministrstva za kmetijstvo in okolje,
               Zakonodajno-pravne službe, Komisije Državnega sveta za kmetijstvo, gozdarstvo in
               prehrano in Kmetijsko-gozdarska zbornica Slovenije.</p>
               <p>Odbor je bil seznanjen z mnenjem Zakonodajno-pravno službe, ki je poleg splošnih
               pripomb podala tudi konkretne predloge k predlogu zakona, ki so bili večinoma
               upoštevani v amandmajih koalicijskih poslanskih skupin.</p>
               <p>V razpravi je predstavnica Zakonodajno-pravne službe dodatno pojasnila, da amandmaji
               koalicijskih poslanskih skupin sicer večinoma upoštevajo pisne pripombe iz njihovega
               mnenja, kljub temu pa so nekatera vprašanja ostala še naprej odprta, na primer v 3.,
               4., 7., 8., 13. in k 17. členu predloga zakona.</p>
               <p>Predstavnik predlagatelja zakona v razpravi na seji odbora ni podal dodatnih pojasnil
               k pripombam Zakonodajno-pravne službe v zvezi z navedenimi členi.</p>
               <p>Odbor se je seznanil z mnenjem Komisije Državnega sveta za kmetijstvo, gozdarstvo in
               prehrano, ki predlog zakona podpira.</p>
               <p>Odboru je bil predložen tudi amandmajski predlog Kmetijsko-gozdarske zbornice
               Slovenije za novi 10.a člen, s katerim je zbornica predlagala ureditev financiranja
               javnih služb na področju kmetijstva. V razpravi je predstavnik zbornice opozoril, da
               je zaradi narave dele javne službe kmetijskega svetovanja, ki v prvi polovici leta
               izvaja subvencijsko kampanjo, več kot polovico dela opravljeno že v prvih šestih
               mesecih tekočega leta. Pomanjkanje finančnih sredstev povzroča pri izvedbi nalog
               velike težave tudi zaradi neracionalnega najemanja kreditov in plačila dragih obresti
               komercialnim bankam, da se premosti čas, ko država ne plača opravljenih nalog. Da bi
               rešili nemogoč in diskriminatoren položaj, v katerem se zaradi neurejenega
               financiranja vsako leto znova znajdejo izvajalci javnih služb v okviru
               Kmetijsko-gozdarske zbornice, je zbornica predlagala, da odbor sprejme amandma odbora
               k novemu 10.a členu, s katerim bi vse do sprejetja programa dela javne službe, ki so
               financirane iz proračuna Republike Slovenije na podlagi pogodbe med izvajalci javnih
               služb na področju kmetijstva in ministrstvom, pristojnim za kmetijstvo, zagotovilo
               izvajanje začasnega financiranja v skladu s predpisi, ki urejajo to področje.</p>
               <p>V zvezi s tem predlogom amandmaja je minister za kmetijstvo in okolje pojasnil, da
               ministrstvo takšni rešitvi nasprotuje, ker financiranje zbornice ni predmet tega
               zakona, temveč zakona o Kmetijsko-gozdarski zbornici Slovenije. Tako bo vprašanje
               financiranja zbornice za prihodnje leto urejeno v noveli Zakona o Kmetijsko-gozdarski
               zbornici Slovenije, ki bo v zakonodajni postopek vložen predvidoma prihodnje
               leto.</p>
               <p>V zvezi z navedeno razpravo je odbor soglasno sprejel predlog sklepa, s katerim
               predlaga Ministrstvu za kmetijstvo in okolje, da še v letu 2012 uredi financiranje
               javnih služb na področju kmetijstva, ki jih izvaja Kmetijsko-gozdarska zbornica
               Slovenije, za čas, ko nimajo sprejetega programa dela.</p>
               <p>O vsebini posameznih členov in vloženih amandmajih člani odbora niso razpravljali.
               Odbor je na podlagi pripomb Zakonodajno-pravne službe in Ministrstva za kmetijstvo in
               okolje sprejel dva redakcijska amandmaja. Odbor se je opredelil do vloženih
               amandmajev koalicijskih poslanskih skupin in jih sprejel. Odbor je v skladu s 128.
               členom Poslovnika Državnega zbora glasoval še o členih predloga zakona in jih
               sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerem so
               vključeni sprejeti amandmaji.</p>
               <p>Dopolnjeni predlog zakona je sestavni del poročila odbora. Hvala.</p>
            </sp>
            <sp xml:id="SDZ6-Izredna-16-2012-07-17.sp158">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sledi predstavitev stališč poslanskih skupin. Poslanska skupina Slovenske demokratske
               stranke, gospod Tomaž Lisec.</p>
            </sp>
            <sp xml:id="SDZ6-Izredna-16-2012-07-17.sp159">

               <speaker>TOMAŽ LISEC (PS SDS):</speaker>

               <p>Spoštovani!</p>
               <p>Stranka SDS ima v svojem programu zapisano: <q>"Kmetijstvo mora v Sloveniji postati
               pomembna gospodarska dejavnost, ki bo zagotavljala hrano vsem prebivalcem, nova
               delovna mesta in s tem ohranjanje poseljenega podeželja. Ukrepi na področju
               kmetijstva morajo upoštevati tako tržne zakonitosti kot tudi skrb za zdravje ljudi,
               okolje in socialno ravnovesje."</q> Nadalje imamo v programu predvidene posamezne ukrepe
               in cilje. In kar nekaj teh ciljev in ukrepov povzema tudi sedanji Zakon o kmetijstvu,
               ki je pred nami.</p>
               <p>V Poslanski skupini SDS podpiramo ukrepe, ki izhajajo iz novele zakona, saj menimo,
               da je to še eden v vrsti zakonov s področja kmetijstva, ki so naravnani k razvoju
               oziroma celo obstoju kmetijstva oziroma podeželja. S prejšnji teden sprejetim Zakonom
               o kmetijskih zemljiščih smo dosegli, da se zmanjšajo nadomestila za spremembo
               namembnosti, kar bo olajšalo gradnjo vsem tistim, predvsem mladim, ki želijo ostati
               na podeželju. Kasneje bomo z Zakonom o promociji kmetijskih in živilskih proizvodov
               želeli zaščititi slovenske proizvode oziroma jim dvigniti ceno z ustrezno promocijo.
               S tem zakonom pa olajšujemo, skrajšujemo, poenostavljamo in urejamo marsikatere
               probleme in težave, s katerimi se slovenski kmetje ukvarjajo in jim jemljejo čas,
               namesto da bi se ukvarjali z dejanskim delom na kmetiji.</p>
               <p>V Poslanski skupini SDS podpiramo, da se izplačila ukrepov kmetijske politike
               upravičencem nakazujejo samo na en skupen transakcijski račun. Podpiramo, da se
               določi pristojnost prvostopenjskega organa, da z odločbo odvzame upravičenja ali
               odloča o vračilu sredstev za ukrepe kmetijske politike. Podpiramo, da se določa
               možnost obročnega odplačevanja dolgov upravičencev. Prav tako menimo, da je smotrno,
               da se z zakonom določa, da se za vračilo neupravičeno izplačanih sredstev ali odvzem
               neutemeljeno dodeljenih upravičenj, ki ne presegajo 100 evrov, odločbe ne izda.
               Podpiramo tudi, da se omogoča, da lahko agencija po svoji uradni dolžnosti samodejno
               pridobi podatke o davčnem in rezidentskem statusu subjekta.</p>
               <p>Prav tako podpiramo, da morajo pridelovalci hmelja podatke o pridelanih količinah
               prijaviti do 15. oktobra v letu pridelave hmelja ter da se določa sistem registracije
               obratov, ki se ukvarjajo s pridobivanjem olja iz plodov oljk ali oljčnih tropin.</p>
               <p>V Poslanski skupini SDS smo imeli nekaj pomislekov glede rešitve o podaljšanju
               sedanjega roka s 6 mesecev na eno leto, ko agencija lahko stranki odločbo odpravi in
               izda novo odločbo, a smo s strani pristojnega ministrstva pridobili ustrezne
               odgovore, zakaj do takšne rešitve prihaja, kajti to olajšuje dejansko stanje.</p>
               <p>Prav tako smo zaradi mnogih, predvsem javnih polemik o netransparentnosti porabe
               evropskih subvencij imeli posamezne pomisleke glede skrajševanja obdobja prepovedi
               kandidiranja za ukrepe razvoja podeželja s 5 na 2 leti v primeru namerne vložitve
               napačne vloge, namerne nepravilnosti in kadar stranka sredstva uporablja v nasprotju
               z nameni, za katere so bila dodeljena, ali je pa celo ta sredstva pridobila
               nezakonito.</p>
               <p>Poleg tega se znižujejo tudi sankcije ob neporočanju o doseganju ciljev in
               izpolnjevanju obveznosti iz pogodb o pravici do sredstev. Ampak bili smo pomirjeni,
               ko smo dobili zagotovilo, da gre za ureditev, ki je urejena enako na celotni evropski
               ravni, kar morda kaže na velik vpliv kmetijske politike. Sam osebno bi bil pri tem
               ukrepu glede sankcij pri nepošteni porabi subvencij bolj radikalen, a kot že
               omenjeno, gre za skupno evropsko politiko.</p>
               <p>Da je zakon dober, kaže očitno tudi dejstvo, da poleg nomotehničnih pripomb
               Zakonodajno-pravne službe nanj ni bi bilo vsebinskih pripomb stroke niti
               opozicije.</p>
               <p>Da zaključim: zakon prinaša veliko sprememb, ki bodo slovenskega kmeta razbremenile
               birokratskih postopkov, olajšale delo, zato ga bomo v Poslanski skupini SDS z
               veseljem podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp160">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Dejan Židan v imenu Poslanske skupine Socialnih demokratov.</p>
            </sp>
            <sp xml:id="SDZ6-Izredna-16-2012-07-17.sp161">

               <speaker>MAG. DEJAN ŽIDAN (PS SD):</speaker>

               <p>Spoštovana predsedujoča! Še enkrat pozdrav vsem prisotnim, tudi tebi Katarina.</p>
               <p>Poslanska skupina Socialnih demokratov podpira ta zakon. Dobili boste naše glasove,
               spoštovani minister. Tudi ta zakon ni predmet obravnave protikorupcijske komisije.
               Tudi to je razlog, da boste dobili naše glasove. Ta zakon želi zmanjševati
               administrativne ovire, ki jih je na našem področju, na področju kmetijstva preveč.
               Tukaj boste imeli našo podporo tudi naprej.</p>
               <p>Želimo pa si, gospod minister, da boste storili tudi to, kar ste dali obljubo in
               zavezo tako nam kakor slovenski javnosti v vašem poslanskem odgovoru. Vezano je na to
               akcijo, pri katerih se je slovenskega potrošnika zavajalo, da je jogurt Na planincah
               slovenskega porekla, kar smo potem ugotovili, da ni. Dali ste zavezo, da boste
               spremenili ta zakon, torej Zakon o kmetijstvu, kjer bo bolj jasno napisano, katere
               tovrstne prakse v Sloveniji niso dovoljene. Tako bodo vaši inšpektorji lažje, bolj
               učinkovito in na nek način tudi bolj grobo lahko ukrepali proti tistim, ki mislijo,
               da Slovenija ni del srednje Evrope, ampak je del neke druge Evrope, nekateri temu
               rečejo vzhodne Evrope.</p>
               <p>Tako, gospod minister, predlagam, da čim prej tudi to obljubo izpolnite. Hvala.</p>
            </sp>
            <sp xml:id="SDZ6-Izredna-16-2012-07-17.sp162">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Katarina Hočevar v imenu Poslanske skupine Državljanske liste.</p>
            </sp>
            <sp xml:id="SDZ6-Izredna-16-2012-07-17.sp163">

               <speaker>MAG. KATARINA HOČEVAR (PS DL):</speaker>

               <p>Ponovno lepo pozdravljeni!</p>
               <p>V Državljanski listi spremembe Zakona o kmetijstvu razumemo kot poskus in
               prizadevanje Ministrstva za kmetijstvo in okolje, da se na tem področju odpravijo
               administrativne ovire, ki jih še lahko umestimo v tako imenovani okvir manjših
               sprememb. Upravni postopki v Sloveniji so prenormirani. To gotovo drži, tudi za
               postopke ukrepov skupne kmetijske politike, ki jih izvaja Agencija za kmetijske trge
               in razvoj podeželja. Akreditacija s strani Evropske komisije in dejstvo, da je samo v
               lanskem letu izplačala 224 milijonov evrov našemu kmetijstvu, imata tudi negativen
               predznak. V izogib nepravilnostim pri revizijah in s tem tudi denarnim kaznim ni bila
               prioriteta, katero administrativno oviro odpraviti, temveč se je bolj zasledoval
               cilj, da se ugodi bruseljskim uradnikom in slovenskemu kmetijstvu zagotovi denar.
               Zato nas v Državljanski listi še posebej veseli, da se kar precejšen del sprememb
               Zakona o kmetijstvu nanaša na poslovanje tega organa v sestavi ministrstva in odpravo
               administrativnih ovir med poslovanjem agencije in resornim ministrstvom. Tako se
               določa obveznost upravičencev, da za vsa izplačila v okviru ukrepov skupne kmetijske
               politike uporabljajo samo en transakcijski račun. Hkrati ima agencija možnost, da ga
               pridobi preko registra transakcijskih računov. Nadalje se podaljšuje rok, ko lahko
               agencija odločbo odpravi in jo nadomesti z novo. Ta sprememba je še posebej pomembna
               pri administrativnih postopkih, če povemo podatek, da ta državni organ letno izda
               preko 150 tisoč odločb, te so v velikem delu izdane preko informacijskega sistema in
               je verjetnost raznih nepravilnosti večja. Omogoča se obročno odplačevanje dolga
               upravičencev ter se skrajšuje obdobje prepovedi kandidiranja za ukrepe razvoja
               podeželja s petih na dve leti ter znižuje sankcije v primeru neporočanja o doseganju
               ciljev in izpolnjevanju obveznosti iz pogodb o pravici do sredstev.</p>
               <p>Ker je vodilo Državljanske liste enostavna in debirokratizirana Slovenija, bomo
               spremembe tega zakona z veseljem podprli. Obenem pa opozarjamo, da bo v prihodnosti v
               okviru tega zakona nujno potrebno definirati pravni status kmetije, ki ga v
               slovenskem pravnem redu nimamo urejenega. Takšna pravna praznina v praksi, sploh pa
               ob koriščenju sredstev v okviru ukrepov skupne kmetijske politike, povzroča veliko
               nejasnosti in ne nazadnje zlorab. Nedopustno je namreč, da ob vseh prenormiranih
               zahtevah na tem področju dopuščamo, da se na primer na ukrep diverzifikacije v
               nekmetijske dejavnosti na kmetijah lahko prijavi nekdo, ki na upravi enoti registrira
               KMG-MID na podlagi zemljišč, na katerih redi dve kokoši. Ali poenostavljeno povedano:
               pomagajmo z javnim evropskim in nacionalnim denarjem tistemu, ki prideluje hrano za
               trg.</p>
               <p>Današnje spremembe in dopolnitve Zakona o kmetijstvu pa bomo, kot že rečeno, poslanci
               in poslanke Državljanske liste podprli.</p>
            </sp>
            <sp xml:id="SDZ6-Izredna-16-2012-07-17.sp164">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Janez Ribič v imenu Poslanske skupine Slovenske ljudske stranke.</p>
            </sp>
            <sp xml:id="SDZ6-Izredna-16-2012-07-17.sp165">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana gospa podpredsednica Državnega zbora. Spoštovani gospod
               minister, spoštovani gospod državni sekretar Uroš Rožič, poslanke in poslanci!</p>
               <p>Nocojšnji maraton nadaljujemo z novelo Zakona o kmetijstvu, ki tako kot večina
               današnjih zakonskih predlogov sledi načelu odprave administrativnih ovir in
               razbremenitve gospodarstva, v tem primeru kmetijskih gospodarstev.</p>
               <p>S predlaganim zakonom se tako določa, da se upravičencem do izplačil ukrepov
               kmetijske politike sredstva nakazujejo na samo en transakcijski račun; določa se tudi
               možnost obročnega odplačevanja dolga upravičencev; za vračila neupravičeno izplačanih
               sredstev ali odvzem neutemeljeno dodeljenih upravičenj, ki ne presegajo višine 100
               evrov, se ukinja izdajanje upravnih odločb; skrajšuje se obdobje prepovedi
               kandidiranja za ukrepe razvoja podeželja s petih na dve leti; v primerih odprave in
               nadomeščanja upravnih odločb na podlagi nadzorstvene pravice pa se rok za izdajo
               podaljšuje s šestih mesecev na eno leto, s čimer se finančno in materialno
               razbremenjuje Ministrstvo za kmetijstvo in okolje, ki je v tem primeru
               drugostopenjski organ odločanja. Za pridelovalce hmelja se zaradi učinkovitejšega
               nadzora nad certificiranjem hmelja določa novi rok za prijavo podatkov o pridelanih
               količinah, to je 15. oktober. Za pridelovalce oljčnega olja pa se določa tudi sistem
               registracije obratov, kjer olje pridelujejo.</p>
               <p>Nič novega ne bom povedal, če rečem, da predlagane spremembe v Poslanski skupini
               Slovenske ljudske stranke podpiramo. Ocenjujemo namreč, da se z njimi finančno
               razbremenjuje tako stranke v postopkih kot tudi pristojno ministrstvo, kar je
               nedvomno vredno vseh pohval, zato bomo Predlog zakona o spremembah in dopolnitvah
               Zakona o kmetijstvu soglasno podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp166">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Franc Jurša v imenu Poslanske skupine Demokratične stranke upokojencev
               Slovenije.</p>
            </sp>
            <sp xml:id="SDZ6-Izredna-16-2012-07-17.sp167">

               <speaker>FRANC JURŠA (PS DeSUS):</speaker>

               <p>Hvala za besedo, nocoj je menda že osmič, in dober večer vsem skupaj.</p>
               <p>Novela Zakona o kmetijstvu stremi predvsem k odpravi administrativnih ovir in
               zmanjšanju stroškov za postopke uveljavljanja ukrepov skupne kmetijske politike,
               hkrati pa k povečanju učinkovitosti izvajanja ukrepov in zagotavljanju namenski
               porabi sredstev.</p>
               <p>Predlog zakona je povezan z že veljavnim proračunom, ki zmanjšuje sredstva za
               izvajanje ukrepov. Poleg navedenega novela prinaša tudi zmanjšanje stroškov
               pristojnega ministrstva s prenosom izdajanja odločb na druge pooblaščene organe,
               zmanjšanje števila pritožb na drugi stopnji, odpravo novih postopkov za nekatera
               semena kakovosti, zmanjšanje stroškov agencije, večjo neposredno uporabo uradnih
               evidenc, zmanjšanje števila pozivov k dopolnitvi vlog in podobno.</p>
               <p>Kot smo že večkrat danes rekli, bomo v naši poslanski skupini predlog zakona podprli,
               predvsem v tem primeru, ko zmanjšujemo birokratske ovire, saj menimo, da bodo
               predlagane spremembe omogočale zmanjšanje stroškov državnega proračuna za izvedbo
               ukrepov kmetijske politike ter predvsem zmanjšale stroške za stranke, saj nekaterih
               podatkov ne bo treba pošiljati. Kmetje bodo enostavno in preprosto lahko več delali
               na svoji kmetiji pa manj v svojih pisarnah oziroma kuhinjah, kjer izpolnjuje te
               papirje.</p>
            </sp>
            <sp xml:id="SDZ6-Izredna-16-2012-07-17.sp168">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še gospod Janez Vasle v imenu Poslanske skupine Nove Slovenije.</p>
            </sp>
            <sp xml:id="SDZ6-Izredna-16-2012-07-17.sp169">

               <speaker>JANEZ VASLE (PS NSi):</speaker>

               <p>Upam, da bodo maratonci kmalu stekli svoj zadnji rok. Še enkrat, pozdravljeni!</p>
               <p>Predlagana novela Zakona o kmetijstvu spada v tisti paket zakonov, za katere menimo,
               da imajo možnost vpliva na odpravo administrativnih ovir in zmanjševanje stroškov
               oziroma odpravljajo nekatere pomanjkljivosti dosedanje zakonodaje. V Novi Sloveniji
               se zavzemamo za sodobno kmetijstvo, ki bo zagotovilo največjo stopnjo prehranske
               samooskrbe v Sloveniji. Zavzemamo se za proizvodnjo kmetijskih pridelkov, ki bo
               zagotavljala kakovostno in cenovno dostopno hrano za vso prebivalstvo. Te cilje pa
               trenutno veljava zakonodajo ovira, saj na mnogih področjih uvaja nadstandard na
               prehranskem področju s strožjimi predpisi kot v sosednjih državah in v EU. Poleg tega
               je sama zakonodaja preobsežna in s tem nepregledna za uporabnika.</p>
               <p>Rešitev je v uskladitvi zakonodaje z EU in omejitvi postavljanja dodatnih zahtev.
               Posamezniki in podjetja bodo tako imeli pri poslovanju manj ovir, s tem nižje
               stroške, hkrati se bodo ob preglednejši zakonodaji lažje držali pravil, ki jih ta
               nalaga.</p>
               <p>V Poslanski skupini Nove Slovenije pozdravljamo predloge sprememb Zakona o
               kmetijstvu, ki bodo našim kmetom končno olajšali administrativne postopke in uvedli
               bolj normalne razmere.</p>
               <p>Med drugimi ukrepi bi tukaj izpostavil predvsem skrajšane prepovedi prijave na nove
               razpise v primeru neizpolnitve obveznosti iz odločbe o pravici do sredstev v primeru
               ukrepov razvoja podeželja s petih na dve leti. Znižuje se tudi sankcije v primeru
               neporočanja o doseganju ciljev in izpolnjevanju obveznosti iz pogodb po pravici do
               sredstev, in sicer z 10 % na 5 % dobljenih sredstev. Nekateri kmetje, ki so bili
               podvrženi tem sankcijam, je zaradi nenamerne napake ali zamude to nesorazmerno
               obremenilo in jih postavljajo v neenak položaj v primerjavi z ostalimi.</p>
               <p>Med drugim se bo poenostavil tudi sistem shem kakovosti za živila, kjer ne bo več
               podvajanja postopkov, organizacije za kontrolo in certificiranje pa bodo lahko
               izvajale kot javno pooblastilo tudi izdajanje dovoljen za uporabo semen ali
               vegetativnega razmnoževalnega materiala, ki niso pridelani s postopkom ekološke
               pridelave.</p>
               <p>Zakon prinaša mnogo dobrih rešitev, predvsem pa olajšav za slovenskega kmeta, zato ga
               bomo poslanci Nove Slovenije podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp170">

               <speaker>PODPREDSEDNICA ROMANA TOMC:</speaker>

               <p>Hvala, gospod Vasle.</p>
               <p>Končali smo predstavitev stališč poslanskih skupin. Ker v drugi obravnavi amandmaji k
               dopolnjenemu predlogu zakona niso bili vloženi, zaključujemo drugo obravnavo predloga
               zakona. Odločanje o predlogu zakona bomo v skladu s časovnim potekom seje opravili
               jutri v okviru glasovanj. S tem prekinjam to točko dnevnega reda.</p>
               <p>Prehajamo na <title>9. TOČKO, TO JE NA OBRAVNAVO PREDLOGA ZAKONA O SPREMEMBAH ZAKONA O
                  PROMOCIJI KMETIJSKIH IN ŽIVILSKIH PROIZVODOV, KI JE BIL VLOŽEN PO NUJNEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada in za dopolnilno
               obrazložitev predloga zakona dajem besedo ministru gospodu Francu Bogoviču.</p>
               <p>Izvolite.</p>
            </sp>
            <sp xml:id="SDZ6-Izredna-16-2012-07-17.sp171">

               <speaker>FRANC BOGOVIČ:</speaker>

               <p>Glede na to, da prihajam iz Krškega, kjer je poleg nuklearne tudi spidvej, lahko
               rečem, da tečem zadnji, četrti krog, tako kakor je bilo rečeno nocoj. In v tem
               četrtem krogu vam podam osnovne konture Zakona o promociji kmetijskih in živilskih
               proizvodov.</p>
               <p>S Predlogom zakona o spremembah Zakona o promociji kmetijskih in živilskih proizvodov
               se na novo ureja opravljanje strokovnih nalog, določenih v 27. členu veljavnega
               zakona. Ministrstvo za kmetijstvo in okolje predvideva, da bo na način, kot ga
               predpisuje v noveli zakona, lažje operativno izpeljal izvedbo zakona.</p>
               <p>Spremembe zakona določajo, da strokovne naloge iz 27. člena zakona izvaja Ministrstvo
               za kmetijstvo in okolje. Ministrstvo pa lahko posamezne strokovne naloge iz prvega
               odstavka 27. člena zakona izvede tudi s pomočjo zunanjega izvajalca, ki bo izbran na
               podlagi predpisov, ki urejajo javna naročila. Taka rešitev nadomešča veljavno, ki je
               predvidevala, da se izvajalca celega paketa strokovnih nalog iz 27.a člena za obdobje
               6 let izbere na javnem razpisu.</p>
               <p>Glede na to, da se izvajanje strokovnih nalog iz 27. člena Zakona prenese na
               ministrstvo, pa posledično nekaterih strokovnih nalog ministrstvo ne more izvajati,
               ker je to v koliziji z ostalimi veljavnimi predpisi z delovnega področja ministrstva.
               Tako se iz obsega strokovnih nalog po 27. členu zakona črtajo naslednje strokovne
               naloge: priprava specifikacij iz nacionalne sheme kakovosti in prostovoljne označbe
               ter razvoj in tržno upravljanje pridobljenih označb za nacionalne sheme kakovosti in
               prostovoljne označbe. Te naloge bodo prevzela združenja proizvajalcev. Tak postopek
               je na ministrstvu, neodvisen od zakona, predviden že z obstoječo zakonodajo v Zakonu
               o kmetijstvu in Pravilniku o postopkih zaščite kmetijskih pridelkov.</p>
               <p>Glede na spremenjene pristojnosti ministrstva kot izvajalca strokovnih nalog se
               posledično spreminja tudi vloga Sveta za promocijo kmetijskih in živilskih proizvodov
               pri pripravi strateškega načrta in izvedbe programa promocije. Svet med svojimi
               nalogami nima več priprave usklajenega predloga strateškega načrta promocije, ker
               tega pripravi ministrstvo, pač pa predloži ministrstvo usmeritve za pripravo
               strateškega načrta in za program promocije. Prav tako bo po novem zaradi spremenjenih
               vlog pri izvajanju promocije Svet za promocijo na podlagi letnega poročila, ki ga
               pripravi ministrstvo, spremljal izvajanje programa promocije. V veljavnem zakonu pa
               svet predlaga ministru letno poročilo o izvajanju programa promocije.</p>
            </sp>
            <sp xml:id="SDZ6-Izredna-16-2012-07-17.sp172">

               <speaker>PREDSEDNIK DR. GREGOR VIRANT:</speaker>

               <p>Predlog zakona je kot matično delovno telo obravnaval Odbor za kmetijstvo,
               gozdarstvo, prehrano in okolje.</p>
               <p>Za predstavitev poročila dajem besedo mag. Dejanu Židanu, predsedniku odbora.</p>
            </sp>
            <sp xml:id="SDZ6-Izredna-16-2012-07-17.sp173">

               <speaker>MAG. DEJAN ŽIDAN (PS SD):</speaker>

               <p>Hvala, spoštovani predsednik.</p>
               <p>Odbor za kmetijstvo, gozdarstvo, prehrano in okolje je Predlog zakona o spremembah
               Zakona o promociji kmetijskih in živilskih proizvodov kot matično delovno telo
               obravnaval na 10. nujni seji 16. 7. 2012. Na seji odbora so sodelovali predstavniki
               Ministrstva za kmetijstvo in okolje, Zakonodajno-pravne službe, Komisije Državnega
               sveta za kmetijstvo, gozdarstvo in prehrano, Kmetijsko-gozdarske zbornice in Zadružne
               zveze Slovenije.</p>
               <p>Odbor je bil seznanjen z mnenjem Zakonodajno-pravne službe, ki je podala konkretne
               pripombe k 1., 2. in 3. členu predloga zakona, pripombe so bile ustrezno upoštevane v
               amandmajih koalicijskih skupin in jih je odbor tudi sprejel.</p>
               <p>Odbor se je seznanil tudi z mnenjem Komisije Državnega sveta za kmetijstvo,
               gozdarstvo in prehrano, ki predlog zakona podpira. Člani komisije so izrazili
               prepričanje, da so bile nekatere realizirane promocije slovenske hrane v preteklosti
               zelo uspešne in so prispevale k temu, da je slovenski potrošnik spremenil svoje odnos
               do slovenskih proizvodov in do v Sloveniji pridelane hrane.</p>
               <p>V razpravi je sodeloval tudi predsednik Zadružne zveze Slovenije, ki predlog zakona
               prav tako podpira. Opozoril pa je, da obstaja sicer nekaj pomislekov predvsem glede
               poseganja v segment trženja mleka, ki sedaj poteka organizirano preko zadrug.
               Stališče Kmetijsko-gozdarske zbornice je predstavil njen direktor, zbornica predlog
               zakona podpira, izraža pa pomislek glede amandmaja koalicijskih poslanskih skupin k
               3. členu, s katerim se črta določba, po kateri izvajalce posameznih strokovnih nalog
               lahko izbira ministrstvo na podlagi predpisov, ki urejajo javna naročila. Zaradi
               črtanja te določbe bi po mnenju zbornice lahko bil zakon manj operativen. V okviru
               razprave so člani odbora podprli novelo zakona in poudarili, da je ta nujna, da bi se
               lahko veljavni zakon začel dejansko izvajati v praksi in na ta način prispeval k
               vzpostavitvi konkurenčne sposobnosti slovenskih agroživilskih podjetij in kmetijstva
               ter posledično povečanju ravni prehranske samooskrbe v Sloveniji. Nekateri člani
               odbora, ki predlog zakona sicer podpirajo, pa so izrazili bojazen, da bi lahko
               prihajalo v praksi do težav pri zbiranju prispevkov od primarnih kmetijskih
               proizvodov, ki so namenska sredstva za skupno splošno promocijo in sredstva za
               promocijo kakovosti in prostovoljnih označb. Nekateri so tudi izrazili dvom o tem, da
               bo samo s spremembo štirih členov, kolikor jih vsebuje novela zakona, mogoče doseči
               cilj, ki ga zasleduje novela zakona, to je čim hitrejše izvajanje določb zakona v
               praksi. V razpravi so bila postavljena tudi nekatera vprašanja, na katera je državni
               sekretar z Ministrstva za kmetijstvo in okolje podal obširna pojasnila. Odbor se je
               opredelil do vloženih amandmajev koalicijskih poslanskih skupin in jih sprejel. Odbor
               iz razprave ni oblikoval in sprejel svojih amandmajev. Odbor je glasoval še o členih
               predloga zakona in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjeni predlog zakona je sestavni del poročila
               odbora. Hvala.</p>
            </sp>
            <sp xml:id="SDZ6-Izredna-16-2012-07-17.sp174">

               <speaker>PREDSEDNIK DR. GREGOR VIRANT:</speaker>

               <p>Stališča poslanskih skupin. V imenu Poslanske skupine Slovenske demokratske stranke
               gospod Robert Hrovat.</p>
            </sp>
            <sp xml:id="SDZ6-Izredna-16-2012-07-17.sp175">

               <speaker>ROBERT HROVAT (PS SDS):</speaker>

               <p>Hvala lepa za besedo. Spoštovani!</p>
               <p>Proizvodnja, pridelava in predelava kmetijskih in živilskih proizvodov v Sloveniji
               predstavlja pomemben ekonomsko-družbeni dejavnik. Z vstopom Slovenije v Evropsko
               unijo se je povečal uvoz agroživilskih proizvodov na slovenski trg, tako da so
               konkurenčni pritiski na domače ponudnike že povzročili poslabšanje ekonomskega
               položaja nekaterih proizvodnih sektorjev. Vstop Slovenije v Evropsko unijo pa je po
               drugi strani spodbudil tudi nove možnosti intenzivnejšega nastopa slovenskih
               ponudnikov agroživilskih proizvodov na enotnem trgu Evropske unije, vendar so
               zaenkrat rezultati skromni. Pada nam število kmetijskih gospodarstev, razdrobljeno
               imamo parcelno strukturo, pada nam delež samooskrbe, zarašča se kulturna in
               kultivirana krajina. Skratka, večina kazalcev, če ne celo skoraj vsi, so na področju
               kmetijstva negativni ali pa vsaj blizu temu.</p>
               <p>Lansko leto smo sprejeli Zakon o promociji kmetijskih in živilskih proizvodov. V
               Slovenski demokratski stranki smo bili veseli, da se dolgoročno vzpostavlja
               konkurenčna sposobnost slovenskih agroživilskih podjetij in kmetijstva, na drugi
               strani pa bi se povečala tudi samooskrba Slovenije na področju hrane. Žal je bila
               rešitev, da izvedbeni del promocije izvede organizacija, ki bo izbrana na razpisu,
               nedomišljena in v praksi očitno neizvedljiva. Svet za promocijo je sicer sestavljen
               iz predstavnikov nevladnih organizacij, in sicer so trije predstavniki s strani
               kmetijskega prostora, trije predstavniki s strani živilskopredelovalne industrije in
               dva predstavnika Vlade. Kje pa se zadeva zaplete – na delu, kjer v zakonu piše, da
               operativno najbolj pomembno dokumentacijo, to je strateško promocijo in potem
               izvedbeni načrt, pripravi organizacija, ki bo izbrana na javnem razpisu oziroma
               natečaju. Razpis je bil. Prijavili sta se dve organizaciji, vendar je prejšnji
               minister razpis razveljavil zaradi domnevne kolizije interesa.</p>
               <p>Če želimo, da sicer dober zakon zaživi v praksi, je treba sprejeti spremembo zakona,
               ki izvedbeni del promocije prenaša na zaposlene na ministrstvu. Zavedamo se, da ta
               rešitev ni najoptimalnejša, vendar v danih razmerah edina realno mogoča, če želimo,
               da se v Sloveniji začne s pravo promocijo kmetijskih in živilskih proizvodov.</p>
               <p>V Slovenski demokratski stranki bomo zakon podprli.</p>
            </sp>
            <sp xml:id="SDZ6-Izredna-16-2012-07-17.sp176">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Socialnih demokratov mag. Dejan Židan.</p>
            </sp>
            <sp xml:id="SDZ6-Izredna-16-2012-07-17.sp177">

               <speaker>MAG. DEJAN ŽIDAN (PS SD):</speaker>

               <p>Še enkrat pozdravljeni prisotni in prisotne!</p>
               <p>V Poslanski skupini Socialnih demokratov bomo tudi ta zakon podprli. Strinjamo se, da
               je ta rešitev kompromis, ampak izkazalo se je, da med tremi možnostmi. Ena možnost je
               ustanovitev samostojne agencije za promocijo hrane, kateri smo Socialni demokrati
               nasprotovali, saj bi glede na majhnost slovenskega prostora porabila preveč zbranega
               denarja za svoje delovanje. Rešitev z javnim razpisom se v slovenskem prostoru ne
               izkaže kot dobra, saj so javni razpisi prezapleteni, mogočih je preveč pritožb, tako
               da je ta rešitev, ki jo zdaj minister in ministrstvo predlagajo, za nas sprejemljiva
               in jo podpiramo.</p>
               <p>Ob tem bi radi poudarili naslednje podatke. V zadnjih letih se je občutljivost
               slovenskega potrošnika, kar je dobro, do slovenskih kmetijskih proizvodov,
               prehranskih proizvodov, bistveno izboljšala. Verjetno poznate podatek, da če je pred
               dvema letoma bilo za 34 % Slovencev pomembno, da je proizvod domač, da je slovenskega
               porekla, je v tem trenutku nas, kot takšnih kupcev že 46 %. Upamo, da se bo ta trend
               nadaljeval in potem bo slovenska kmetijska in prehranska proizvodnja varna. Prav tako
               nas je razveselil podatek, ki ga je pred nekaj dnevni objavil Eurostat, in to je
               naslednje, da 72 % Slovencev resno razmišlja o hrani in zlasti o nevarnosti, ki jo
               lahko povzroči prehranska kriza.</p>
               <p>Verjamem, da bo ta sprememba zakona, podobno, kot je bilo tudi prvič, sprejeta
               soglasno v Državnem zboru. S tem bo slovensko kmetijstvo in proizvodnja hrane dobila
               pozitiven signal, da se vsaj na tem področju politične stranke ne prepirajo, ampak
               skupno podpirajo slovensko kmetijstvo in slovenskega kmeta. Hkrati pa pričakujem, da
               bo Vlada dala na postavko promocije nekaj denarja. Nam nič ne pomaga sprejeti
               program, sprejeti Zakon o promociji slovenskih kmetijskih proizvodov, če pristojni
               minister kmetijskemu ministru pobere ves denar za promocijo.</p>
               <p>Tako, gospod minister, upam, da bo tudi minister za finance nekoč spoznal, kako
               pomembna je promocija slovenskih proizvodov in kako pomembna je slovenska hrana za
               slovenski prostor. Hvala.</p>
            </sp>
            <sp xml:id="SDZ6-Izredna-16-2012-07-17.sp178">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Državljanske liste gospa Polonca Komar.</p>
            </sp>
            <sp xml:id="SDZ6-Izredna-16-2012-07-17.sp179">

               <speaker>POLONCA KOMAR (PS DL):</speaker>

               <p>Spoštovani kolegice in kolegi, ki danes še vztrajate tukaj!</p>
               <p>Promocija je pomembna, pa če so še tako težki finančni časi, si mačehovskega odnosa
               do promocije enostavno ne smemo in ne moremo privoščiti. Tista podjetja, ki se tega
               zelo dobro zavedajo, so običajno tržno uspešnejša, prodornejša in bolj prepoznavna.
               Ohraniti blagovno znamko, povečati tržni delež, odkriti tržno nišo ali pa zgolj
               spomniti kupce, da nam ni vseeno za njihovo odločitev. Vse to zmoremo s pravilnim
               promoviranjem izdelkov in storitev in ko govorimo o kmetijskih in živilskih
               proizvodih, ni nič drugače. Potrebna je celo veliko večja mera senzibilnosti in
               občutja varnosti.</p>
               <p>Imamo Zakon o promociji kmetijskih in živilskih proizvodov, vendar ga ne moremo
               izvajati. Nespretnost?! Neznanje?! Kakor koli že, za zdaj je zakon le napisana
               beseda. Z javni razpisom je bilo nemogoče izbrati ponudnika, ki bi bil sposoben
               opraviti zelo zahtevne naloge iz naslova promocije. Zato se je zakonodajalec odločil,
               da pospeši in omogoči izvedbo zakona na način, da strokovne naloge iz zakona, ki so
               zapisane v 27. členu, prenese na Ministrstvo za kmetijstvo in okolje. Na ta način bo
               najhitreje in s čim manj dodatnimi finančnimi sredstvi omogočena konkurenčnost
               slovenskim agroživilskim podjetjem.</p>
               <p>Promocija je naložba za prihodnost. Tega se v Državljanski listi zelo dobro zavedamo.
               Z zaupanjem, da bo Ministrstvo za kmetijstvo in okolje v najboljši mogoči meri
               izvajalo določila zakona in tako omogočilo jasen, transparentne, pravičen in
               učinkovit način promoviranja kmetijskih in živilskih proizvodov, bomo predlog zakona
               v Državljanski listi podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp180">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke gospod Janez Ribič.</p>
            </sp>
            <sp xml:id="SDZ6-Izredna-16-2012-07-17.sp181">

               <speaker>JANEZ RIBIČ (PS SLS):</speaker>

               <p>Spoštovani!</p>
               <p>Poslanci Slovenske ljudske stranke bomo podprli novelo zakona, saj se bo z njo sploh
               omogočilo izvajanje lani sprejetega Zakona o promociji kmetijskih in živilskih
               proizvodov.</p>
               <p>S tem bo strokovne naloge iz 27. člena zakona prevzelo ministrstvo, kar je trenutno
               najboljša in najhitrejša rešitev. Zato pa je treba nekatere naloge prenesti na
               združenje proizvajalcev, da ne bo izvajanje teh nalog v koliziji z drugimi
               pristojnimi ministrstvi. Tako bodo združenja proizvajalcev odgovorna za pripravo
               specifikacij za nacionalne sheme kakovosti in prostovoljne označbe ter razvoj in
               tržno upravljanje pridobljenih označb za nacionalne sheme kakovosti in prostovoljne
               označbe.</p>
               <p>Glede na spremenjene pristojnosti ministrstva je zato nujno spremeniti tudi vlogo
               Sveta za promocijo pri pripravi strateškega načrta in izvedbenega programa promocije.
               Svet med svojimi nalogami tako ne bo imel več priprave usklajenega predloga
               strateškega načrta promocije, ampak bo pripravil ministru le usmeritve za pripravo
               strateškega načrta in za program promocije ter namesto predložitve poročila le
               spremljal izvajanje programa promocije.</p>
               <p>Najpomembnejše pri noveli tega zakona pa je, da se omogoči učinkovita in hitra
               izvedba zakona, saj praksa iz preteklosti kaže, da promocija učinkovito spodbuja
               potrošnika, da bo raje posegel po slovenskih proizvodih in mu bo slovenska hrana
               postala pomembnejša od cenenih uvoženih izdelkov. Pravilno in hitro izpeljana
               promocija slovenskih izdelkov je zato zelo pomembna za slovenskega kmeta in za vse
               pridelovalce slovenske hrane, ki težko konkurirajo v poplavi cenejših živilskih
               proizvodov.</p>
               <p>Nekateri pomisleki, ki se pojavljajo glede poseganja v že ustaljeno organizacijo
               proizvodnje mleka in mesa, ne smejo pomeniti ovire za hitro in učinkovito izvajanje
               zakona in promocijo slovenskih proizvodov, ki bo pospešila samooskrbo Slovenije, kar
               je trenutno za nas strateškega pomena. Kasneje, ob izvajanju zakona pa bo mogoče
               oceniti, ali so potrebne še dodatne spremembe in dopolnitve.</p>
               <p>V Poslanski skupini Slovenske ljudske stranke torej želimo, da novela čim prej zaživi
               in jo bomo z veseljem podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp182">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine DeSUS gospod Franc Jurša.</p>
            </sp>
            <sp xml:id="SDZ6-Izredna-16-2012-07-17.sp183">

               <speaker>FRANC JURŠA (PS DeSUS):</speaker>

               <p>Predsednik, hvala za besedo.</p>
               <p>Pred nami je novela Zakona o promociji kmetijskih in živilskih proizvodov, s katerim
               se na novo ureja opravljanje strokovnih nalog.</p>
               <p>Za načrtovanje in izvajanje promocije kmetijskih in živilskih proizvodov ter
               obveščenost potrošnikov, kar je v javnem interesu, se z zakonom pooblasti
               ministrstvo. Od predhodnika pa smo že slišali, da brez tega, da bi Ministrstvo za
               kmetijstvo in okolje dobilo ustrezna sredstva od Ministrstva za finance, ne bo
               promocije. Za posamezne strokovne naloge promocije pa zakon vseeno še vedno
               predvideva izbor izvajalcev z javnim razpisom, kljub temu da v preteklosti izbira
               izvajalca strokovnih nalog za promocijo za 6-letno obdobje na podlagi javnega
               naročila ni bila izvedljiva, saj se je na trgu z javnim razpisom ni našlo ustreznega
               izvajalca, ki bi v eni osebi lahko opravil vse razpisane strokovne naloge, določene z
               zakonom.</p>
               <p>Predlagatelj, z njim pa vsi mi, ki želimo, da bi ta zakon končno zaživel in dosegel
               postavljene cilje, upamo, da se bo vsaj za posamezne strokovne naloge promocije našlo
               ustreznega izvajalca preko javnega razpisa. Sicer pa se v predlogu novele natančneje
               določajo pristojnosti Sveta za promocijo pri pripravi strateškega načrta
               promocije.</p>
               <p>V Poslanski skupini DeSUS bomo predlog zakona podprli v upanju, da čim prej doseže
               svoj namen.</p>
            </sp>
            <sp xml:id="SDZ6-Izredna-16-2012-07-17.sp184">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Še Poslanska skupina Nove Slovenije, gospod Janez Vasle.</p>
            </sp>
            <sp xml:id="SDZ6-Izredna-16-2012-07-17.sp185">

               <speaker>JANEZ VASLE (PS NSi):</speaker>

               <p>Ko mi štirje krožimo, je to živ primer kolobarjenja, kar se tudi uporablja v
               kmetijstvu. In če dobro kolobarimo, potem imamo tudi dobre pridelke. Vprašam vas – za
               Dejana vem, da sam prideluje zelenjavo, tako jo ima blizu in takrat, ko je zelenjava
               najbolj bogata in ko si jo sam utrgaš, ampak nekateri jo moramo pa tudi kupiti ali pa
               jo pridelamo na svojem vrtu. Lahko jo tudi kupimo pri bližnjem kmetu ali pa nam jo
               celo dostavijo na dom. Lahko gremo ponjo tudi v nakupovalne centre in v teh centrih
               pa prevladuje španska, italijanska zelenjava, prevladuje z drugih celin, iz južne
               Afrike, iz Azije, iz Južne Amerike in tako naprej. Tukaj preide pa ta stvar zdaj v
               igro, da zahteva našo pozornost na poreklo, na bližino te hrane in da pri tej hrani
               damo prednost domačim, slovenskim proizvodom.</p>
               <p>V Novi Sloveniji vseskozi poudarjamo, da smo predvsem posamezniki, potrošniki tisti,
               ki bomo odločilno prispevali k napredku in razvoju slovenskega kmetijstva, najprej pa
               moramo spremeniti svojo miselnost, prenehati kupovati drugorazredne, uvožene živilske
               proizvode in se odločiti za nakup veliko kvalitetnejše domače hrane, ki je gotovo
               bolj zdrava in ima nižji ogljični odtis.</p>
               <p>S sprejemom predlagane novele Zakona o promociji kmetijskih in živilskih proizvodov
               bomo omogočili in pomagali, da bo slovenski potrošnik skozi različne oblike promocije
               domačih pridelkov in proizvodov razvil pozitiven odnos do domače hrane. V Novi
               Sloveniji ocenjujemo, da ima Ministrstvo za kmetijstvo in okolje usposobljene ljudi
               in dovolj resursov, da bo lahko kompetentno izpeljalo te naloge, ki pa žal v času
               trenutno veljavnega zakona v praksi niso bile nikoli izvedene. Nesmiselno bi bilo
               podaljševati čakanje in ponavljati razpis po sedaj veljavnem zakonu, saj bi to
               pomenilo izgubljen čas in priložnost za slovenske pridelovalce hrane.</p>
               <p>Zakon v postopku uživa široko podporo nevladnih organizacij, naj tu omenim le
               Kmetijsko-gozdarsko zbornico Slovenije in Zadružno zvezo Slovenije, in tudi zato ga
               bomo poslanci Nove Slovenije podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp186">

               <speaker>PREDSEDNIK DR. GREGOR VIRANT:</speaker>

               <p> Hvala.</p>
               <p>Tako samo končali s predstavitvijo stališč poslanskih skupin. Amandmajev nimamo, tako
               da zaključujem drugo obravnavo predloga zakona. Odločanje o predlogu zakona bomo
               opravili jutri zvečer v okviru glasovanj.</p>
               <p>Prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O SPODBUJANJU SKLADNEGA REGIONALNEGA RAZVOJA</title>
               </p>
               <p>Predlog zakona je po nujnem postopku v obravnavo Državnemu zboru predložila
               Vlada.</p>
               <p>Besedo za dodatno obrazložitev dajem predstavniku Vlade, ministru mag. Radovanu
               Žerjavu.</p>
            </sp>
            <sp xml:id="SDZ6-Izredna-16-2012-07-17.sp187">

               <speaker>MAG. RADOVAN ŽERJAV:</speaker>

               <p> Hvala lepa, predsednik, za besedo. Spoštovane poslanske in poslanci!</p>
               <p>Spremembe Zakona o spodbujanju skladnega regionalnega razvoja so predlagane na treh
               področjih, in sicer na racionalizaciji administrativnih postopkov, na izboljšanju
               sistemskih rešitev, ki so se po uveljavitvi tega zakona marca lani izkazale kot težko
               izvedljive, praktično neizvedljive, in pod tretje, kot nadgradnja regionalne politike
               za potrebe črpanja evropskih sredstev v novem programskem obdobju 2014–2020.</p>
               <p>Racionalizacija administrativnih postopkov bo dosežena na naslednje načine: z
               vzpostavitvijo pravnih podlag za združitev dveh skladov, Slovenskega
               regionalno-razvojnega sklada in Slovenskega podjetniškega sklada v en javni sklad; z
               odpravo evidence regionalnih menedžerjev, ki se v zakonitem roku ni vzpostavila –
               torej, ta evidenca –; z odpravo Sveta za teritorialno usklajevanje razvojnih pobud,
               ki na ministrski ravni sploh ni zaživel, njegove naloge prevzame Ministrstvo za
               gospodarski razvoj in tehnologijo, ki je ves čas to tudi počelo; s črtanjem
               obveznosti občin, da ustanovijo regionalne razvojne agencije kot javni zavod, saj bi
               to pomenilo dodatne stroške za občino, česar pa v luči te finančne krize preprosto ni
               mogoče zahtevati. Uvajamo pa obveznost večinskega javnega deleža v lastniški sestavi
               regionalnih razvojnih agencij. In z določbo, da dogovore za razvoj regij sklepata
               ministrstvo, pristojno za regionalni razvoj, in razvojni svet regije. Doslej je
               moralo to čez daljšo vladno proceduro, kar je vse skupaj samo še zapletalo. Sistemske
               rešitve bodo izboljšane pri oblikovanju razvojnega sveta regije. Odpravljeno je
               namreč obvezno sprejemanje odloka o ustanovitvi razvojnega sveta regije na občinskih
               svetih ter poenostavljanje volitev članov sveta. Izboljšanje bo pri načinu odločanja
               razvojnega sveta regije. Spremenjeno je namreč dosedanje razmerje glasov med
               predstavniki občin, gospodarstva in nevladnega sektorja. In pod tretje, s ponovno
               uvedbo sveta regije, v katerem so zastopani vsi župani v regiji in potrjujejo ključne
               odločitve, ki imajo tudi finančne posledice za proračune občin.</p>
               <p>Pod tretje sem navedel nadgradnjo regionalne politike za črpanje evropskih sredstev v
               obdobju 2014–2020, in ta bo zagotovljena z uvedbo kohezijskih regij na teritorialni
               ravni NUTS 2 – torej, vzhodna in zahodna kohezijska regija bosta zaživeli ne le na
               papirju, ampak tudi dejansko v praksi. Zagotovljena bo z uvedbo razvojnega sveta
               kohezijske regije, ki bo imel vpliv na sprejemanje odločitev o vsebini in izvajanju
               programov EU v kohezijski regiji in njegovega sekretariata, ki sicer spada pod
               ministrstvo, pristojno za regionalno politiko. Obstaja pa tudi možnost prenosa
               organov uprave na za določene programe Evropske unije v eno ali drugo kohezijsko
               regijo.</p>
               <p>S tem mislimo predvsem uveljavljati načelo decentralizacije tudi na tem področju.
               Hvala lepa.</p>
            </sp>
            <sp xml:id="SDZ6-Izredna-16-2012-07-17.sp188">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Predlog zakona je kot matično delovno telo obravnaval Odbor za gospodarstvo.</p>
               <p>Za predstavitev poročila odbora dajem besedo gospodu Matjažu Hanu.</p>
            </sp>
            <sp xml:id="SDZ6-Izredna-16-2012-07-17.sp189">

               <speaker>MATJAŽ HAN (PS SD):</speaker>

               <p>Hvala lepa, spoštovani predsednik. Dober večer!</p>
               <p>Če je bilo prej malo kmetijstva, bo sedaj še malo gospodarstva.</p>
               <p>Odbor za gospodarstvo je na 13. nujni seji 16. tega meseca kot matično delovno telo
               obravnaval Predlog zakona o spremembah in dopolnitvah Zakona o spodbujanju skladnega
               regionalnega razvoja. Odbor je bil pred sejo seznanjen z mnenjem Zakonodajno-pravne
               službe, z mnenjem Sveta Pomurske madžarske samoupravne narodne skupnosti, mnenjem
               Komisije Državnega sveta za gospodarstvo, mnenjem Komisije Državnega sveta za lokalno
               samoupravo in regionalni razvoj, pripombami Skupnosti občin Slovenije, mnenjem
               Združenja občin Slovenije in s predlogom amandmaja Zavoda Centra za informiranje,
               sodelovanje in razvoj nevladnih organizacij. Predsednik Državnega zbora je predlog
               zakona poslal tudi v mnenje italijanski in madžarski narodni skupnosti ter lokalnim
               skupnostim.</p>
               <p>Zakonodajno-pravna služba je v mnenju opozorila, da predlog zakona vnaša pomembne
               sistemske spremembe v veljavni zakon glede subjektov oziroma nosilcev spodbujanja
               skladnega regionalnega razvoja in posledično spreminja oziroma posega v razmerje med
               njimi. Na podlagi konkretnih pripomb ZPS so koalicijski poslanske skupine vložile
               amandmaje k predlogu zakona, za katere je Zakonodajno-pravna služba ocenila, da
               večinoma sledijo njenim pripombam.</p>
               <p>Na odboru so bile v razpravi izražena različna mnenja. Člani opozicijskih poslanskih
               skupin pa so nasprotovali sprejemanju hitrih odločitev brez predhodnih temeljnih
               analiz stanja in širše razprave v okviru strokovne javnosti. Prav tako so menili, da
               združevanje treh agencij v novo agencijo ali dveh skladov v nov sklad, v konkretnem
               primeru Javnega sklada Republike Slovenije za podjetništvo in Javnega sklada
               Republike Slovenije za regionalni razvoj in razvoj podeželja ne bo vplival na
               zmanjševanje stroškov ali povečevanje konkurenčnosti gospodarstva, na večjo podpor
               razvoju in raziskavam ter učinkovitejšemu črpanju evropskih sredstev s ciljem višje
               stopnje gospodarske rasti. Namesto s spodbujanjem razvoja se bodo te institucije, po
               njihovem mnenju, ukvarjale predvsem z reorganizacijo in z administriranjem.</p>
               <p>Na seji so posebej opozorili tudi na neustrezno zastopanost predstavnikov
               gospodarstva in nevladnih organizacij v regijskih razvojnih svetih, vendar je
               prevladovalo mnenje, da se v občinah ne želijo prevladujoče vloge tujih subjektov ali
               preglasovanja pri ključnih odločitvah o regionalnem razvojnem programu in odločanje o
               prioritetah, za katere občine prevzemajo tudi politično odgovornost pri izvajanju
               regionalnih razvojnih programov.</p>
               <p>Člani koalicijskih poslanskih skupin so na drugi strani menili, da novela zakona
               prispeva k racionalizaciji administrativnih postopkov, prinaša izboljšanje sistemskih
               rešitev in spremembe na področju nadgradnje regionalne politike za potrebe črpanja
               evropskih sredstev v programskem obdobju 2014–2020. Podprli so tudi oblikovanje
               pravnih podlag za združitev Slovenskega regionalnega razvojnega sklada in Slovenskega
               podjetniškega sklada v en javni sklad, s čimer se bo po njihovih ocenah namensko
               premoženje povečalo za okoli 150 milijonov evrov. Podprli so tudi druge predlagane
               spremembe, še posebej uvedbo dveh kohezijskih regij za uspešno vključevanje Slovenije
               v kohezijsko politiko Evropske unije.</p>
               <p>Odbor je sprejel koalicijske amandmaje in svoj amandma ter zagotovil usklajenost med
               seboj povezane novele Zakona o spodbujanju skladnega regionalnega razvoja in novele
               Zakona o podpornem okolju za podjetništvo. Hkrati je zagotovil tudi njihovo istočasno
               uveljavitev.</p>
               <p>Odbor je sprejel vse člene predloga zakona. Glede na sprejete amandmaje je
               pripravljeno besedilo dopolnjenega predloga zakona, v katerem pa so vključeni tudi
               sprejeti amandmaji. Lepa hvala.</p>
            </sp>
            <sp xml:id="SDZ6-Izredna-16-2012-07-17.sp190">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Na vrsti so stališča poslanskih skupin. Najprej gospod Srečko Meh v imenu Poslanske
               skupine Socialnih demokratov.</p>
            </sp>
            <sp xml:id="SDZ6-Izredna-16-2012-07-17.sp191">

               <speaker>SREČKO MEH (PS SD):</speaker>

               <p>Spoštovani gospod predsednik, gospod minister, gospe in gospodje!</p>
               <p>To pa je zakon, ki bi ga lahko sprejeli po hitrem ali nujnem postopku, zato ker
               dejansko lahko vpliva na razvoj, na odpiranje novih delovnih mest in ker omogoča tudi
               občinam oziroma regionalnim svetom, da lahko posegajo v tisto, kar v posameznem
               območju menijo, da je pomembno za ta razvoj. Zato predlog zakona o spodbujanju
               skladnega razvoja omogoča združitev obeh skladov v enoten sklad, kar se nam zdi dobra
               rešitev. Gre torej za aktivnost v okviru prizadevanja Vlade Republike Slovenije za
               racionalnejšo organiziranost ministrstev, organov v sestavi vladnih služb, javnih
               agencij in javnih zavodov. Na tem področju so torej nujne sistemske spremembe, tako
               da sta združena javna sklada korak v nakazano smer. V to bi bili prepričani tudi
               Socialni demokrati.</p>
               <p>Zakon tudi predlaga spremembe, ki bodo omogočile lažje oblikovanje in učinkovitejše
               odločanje organov regije ter delovanje regionalnih in razvojnih agencij; seveda ob
               tem, če bodo te agencije, kot je že bilo rečeno, imele tudi prave programe in
               menedžerje. To pa je tudi po mnenju Vlade potrebno, da so pri oblikovanju razvojnih
               svetov in pri oblikovanju regionalnih razvojnih agencij po letu in pol izvajanja
               Zakona o spodbujanju skladnega regionalnega razvoja rešitve tako zahtevne, da v
               zakonskem roku ni bil oblikovan noben razvojni svet regije in v skladu z zakonom ni
               bila ustanovljena nobena regionalna razvojna agencija. Večinoma gre torej za
               poenostavitve. Predlaga se črtanje evidence regionalnih menedžerjev, ki v zakonitem
               roku zaradi zahtevnosti pogojev tudi ni bila vzpostavljena.</p>
               <p>Socialni demokrati podpiramo predlagano združitev skladov pod pogojem, da ne bo
               združitev skladov povzročila spremembe načina financiranja regij. Glede vključitve
               regionalne politike v kohezijsko politiko EU, ki predlaga dopolnitve sistema na ravni
               dveh kohezijskih regij, pa Socialni demokrati menimo, da je možnost za črpanje
               evropskih sredstev v manj razvitih kohezijskih regij. Predlagano rešitev Socialni
               demokrati podpiramo, Vlado pa opozarjamo, da če ne bo pripravljenih večjih projektov,
               ki bodo črpala kohezijska sredstva, potem večjih koristi za delitev kohezijskih regij
               ne bo. Glede na novo finančno perspektivo 2013–2020 je delitev na dve kohezijski
               regiji smiselna.</p>
               <p>Socialni demokrati bomo podprli Predlog zakona o spremembah in dopolnitvah Zakona o
               spodbujanju skladnega regionalnega razvoja, vendar pričakujemo, da bo Vlada tudi
               pripravila nove ukrepe za spodbujanje skladnega regionalnega razvoja. Hvala lepa.
            </p>
            </sp>
            <sp xml:id="SDZ6-Izredna-16-2012-07-17.sp192">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Državljanske liste mag. Truda Pepelnik.</p>
            </sp>
            <sp xml:id="SDZ6-Izredna-16-2012-07-17.sp193">

               <speaker>MAG. TRUDA PEPELNIK (PS DL):</speaker>

               <p>Spoštovane kolegice, kolegi, predsedujoči, minister!</p>
               <p>Pristopi držav, ki so danes uspešne v zmanjševanju razvojnih razlik, so usmerjeni
               predvsem v ustvarjanje pogojev za izboljšanje gospodarske vitalnosti regij. Prav tak
               pristop spodbuja nastajanje in rast novih podjetij, spodbuja poslovno fleksibilnost,
               fleksibilnost zaposlovanja in pridobivanja potrebnih znanj ter partnerstvo med
               gospodarskimi subjekti in regionalni in nacionalnimi institucijami znanja. Med drugim
               je nova regionalna politika usmerjena tudi na razvoj institucionalne podpore
               posameznikom, lokalnim skupnostim in regijam za hitro in uspešno prilagajanje
               spremembam.</p>
               <p>Cilj predlaganega zakona, ki je danes pred nami, sledi ciljem lani sprejeta zakona o
               spodbujanju skladnega regionalnega razvoja, to je krepitev razvojne moči regij na
               podlagi lastnih razvojnih potencialov in globalnih priložnosti. Del sprememb, ki jih
               je predvidel lani sprejeti zakon, se je v določeni meri začel izvajati, a velik del
               je obstal zaradi neuresničljivosti in nadgradenj v praksi.</p>
               <p>Naj na kratko naštejem nekaj bistvenih ciljev nove zakonodaje o spodbujanju skladnega
               regionalnega razvoja. Eden od ciljev je racionalizacija administrativnih postopkov in
               dodatno varčevanje pri uporabi javnih sredstev; nadalje izboljšanje sistemskih
               rešitev, ki so se po uveljavitvi lani v marcu sprejeta Zakona o spodbujanju skladnega
               regionalnega razvoja izkazale za težko izvedljive, in ne nazadnje nadgradnja
               regionalne politike za njeno vključitev v kohezijsko politiko Evropske unije v novem
               programskem obdobju 2014–2020. Med drugim bo sprejem predloga zakona omogočil
               združitev Javnega sklada Republike Slovenije za regionalni razvoj in razvoj podeželja
               in Javnega sklada Republike Slovenije za podjetništvo v notranji javni sklad.</p>
               <p>V Poslanski skupini Državljanska lista smo prepričani, da bodo spremembe, ki jih
               prinaša novela, še kako dobrodošle, zato bomo glasovali za predlo zakona. Hvala.</p>
            </sp>
            <sp xml:id="SDZ6-Izredna-16-2012-07-17.sp194">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke gospod Janez Ribič.</p>
            </sp>
            <sp xml:id="SDZ6-Izredna-16-2012-07-17.sp195">

               <speaker>JANEZ RIBIČ (PS SLS):</speaker>

               <p>Hvala za besedo, predsednik Državnega zbora. Spoštovani minister s sodelavcema, gospe
               in gospodje poslanci!</p>
               <p>Novela Zakona o spodbujanju skladnega regionalnega razvoja je še eden v vrsti
               zakonskih sprememb v smeri racionalizacije administrativnih postopkov in porabe
               javnih sredstev. Spremembe so dokaj obsežne in še izboljšujejo sistemske rešitve
               zakona ter odpravljajo nekatere ugotovljene pomanjkljivosti iz prakse. Zakonska
               novela je tudi usklajena z Združenjem občin Slovenije, ki je aktivno sodelovalo pri
               pripravi zakona. Zakon podpira tudi Državni svet, kar je glede na naravo zakona še
               posebej pomembno.</p>
               <p>Poleg administrativnih sprememb, ki so bile že omenjene v predstavitvi, je ena izmed
               bistvenih značilnosti tega zakona tudi priprava pravne podlage za pripojitev Javnega
               sklada Republike Slovenije za podjetništvo k Javnemu skladu Republike Slovenije za
               regionalni razvoj in razvoj podeželja. Tu je vredno izpostaviti, da se na tem mestu
               izpolnjuje tudi ena izmed zavez koalicije, da bo z združevanji poskušala iskati tako
               administrativne kot organizacijske prihranke. Čeprav je bilo na omenjeno združitev iz
               tega zakonskega predloga veliko negodovanja, predvsem, da ne gre za podobno materijo,
               se v Poslanski skupini Slovenske ljudske stranke s tem ne moremo strinjati. Novi
               javni sklad bo aktivno vpet tako v podjetništvo kot v regionalni razvoj in razvoj
               podeželja, kar gre velikokrat z roko v roki. Bistveno pri združitvi pa je združevanje
               sredstev skladov. Namreč, s slabimi 150 milijoni evrov sredstev oblikujemo bistveno
               močnejši sklad, ki bo tudi lažje konkuriral za sredstva pri tujih bančnih
               institucijah. Multiplikacijski učinek spodbud, ki jih bo podeljeval skupni sklad pa
               se bo še povečeval.</p>
               <p>Sklada ostajata locirana v Ribnici in Mariboru. Tako bosta zaradi združitve
               aktivnosti omogočila še ugodnejšo dostopnost svojih storitev.</p>
               <p>Tretja, za poslance Slovenske ljudske stranke zelo pomembna sprememba je nadgradnja
               regionalne politike za njeno uspešno vključitev v kohezijsko politiko Evropske unije
               v novem programskem obdobju 2014–2020. Takšna sprememba obsega določitev omejitev pri
               prestopanju mejnih občin v drugo razvojno regijo ter uvedbo razvojnega sveta
               kohezijske regije kot organa odločanja. Končno pa bosta zaživeli tudi vzhodna in
               zahodna kohezijska regija, ki sta do sedaj veljali samo na papirju. Pri zelo slabem
               izkoriščanju evropskih sredstev v zadnjih letih je zelo pomembno, da smo obrnili
               fokus in namenjamo črpanju evropskih sredstev že danes veliko več pozornosti z
               usmerjenostjo tudi v prihodnjo finančno perspektivo. Kot je bilo že večkrat rečeno,
               so v teh finančno zaostrenih časih dobro izkoriščena evropska sredstva še kako
               pomembna pri novem zagonu slovenskega gospodarstva.</p>
               <p>Poslanci Slovenske ljudske stranke bomo zakonski predlog podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp196">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine DeSUS gospa Marjana Kotnik Poropat.</p>
            </sp>
            <sp xml:id="SDZ6-Izredna-16-2012-07-17.sp197">

               <speaker>MARJANA KOTNIK POROPAT (PS DeSUS):</speaker>

               <p>Lep dober večer, gospod predsednik, minister in sodelavci, lepo pozdravljeni tudi
               poslanke in poslanci!</p>
               <p>Pred nami je novela veljavnega zakona o skladnem regionalnem razvoju, ki jo je Vlada
               pripravila po komaj enem letu njegove veljavnosti. V tem letu se je pri izvajanju
               zakona pokazalo kar nekaj slabih oziroma nefunkcionalnih določb, zato se Vlada loteva
               njihovih popravkov.</p>
               <p>Zakonska novela tako med drugim predvideva oblikovanje pravnih podlag za združitev
               slovenskega regionalnega razvojnega sklada in slovenskega podjetniškega sklada v en
               javni sklad. S tem se bo namensko premoženje povečalo za 150 milijonov evrov. Novela
               predvideva tudi odpravo evidence regionalnih menedžerjev, odpravo sveta za
               teritorialno usklajevanje razvojnih pobud, črtanje obveznosti občin za ustanovitev
               regionalnih razvojnih agencij kot javnih zavodov ter določbo, po kateri dogovore za
               razvoj regij sklepata ministrstvo, pristojno za regionalni razvoj, in razvojni svet
               regije.</p>
               <p>Novela Zakona o spodbujanju skladnega regionalnega razvoja predvideva tudi
               izboljšanih sistemskih rešitev, ki so se po uveljavitvi zdaj veljavnega zakona
               izkazale za težko izvedljive. Sistemske rešitve bodo tako med drugim izboljšane pri
               načinu oblikovanja razvojnega sveta regije z odpravo sprejemanja odloka o ustanovitvi
               razvojnega sveta regije na občinskih svetih ter poenostavitvijo volitev članov
               sveta.</p>
               <p>Izboljšave se obetajo tudi pri načinu odločanja razvojnega sveta regije s spremembo
               dosedanjega razmerja glasov med predstavniki občin, gospodarstva in nevladnega
               sektorja. Po spremembi bo javnemu interesu, ki ga zastopajo predstavniki občin,
               zagotovljena večina. Ponovno se uvaja tudi svet regije, v katerem so zastopani vsi
               župani v regiji. Svet potrjuje ključne odločitve, ki imajo tudi finančne posledice za
               proračun občine.</p>
               <p>Izgradnja regionalne politike za njeno uspešno vključitev v kohezijsko politiko
               Evropske unije v novem programskem obdobju 2014–2020 bo zagotovljena z določitvijo
               omejitev pri prestopanju mejnih občin v drugo razvojno regijo, z uvedbo dveh
               kohezijskih regij na teritorialni ravni NUTS 2, vzhodna in zahodna, ter z uvedbo
               razvojnega sveta kohezijske regije kot organa odločanja na ravni kohezijske regije in
               njegovega sekretariata.</p>
               <p>V Poslanski skupini DeSUS bomo predlog zakona podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp198">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Nove Slovenije gospod Jožef Horvat.</p>
            </sp>
            <sp xml:id="SDZ6-Izredna-16-2012-07-17.sp199">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Dober večer voščim, kolegice in kolegi, spoštovani
               gospod minister s sodelavcema!</p>
               <p>V obdobju krize so posamične slovenske regije, zlasti obmejna področja, utrpela
               veliko izgubo delovnih mest, posledično je prišlo celo do povečanja razvojnih razlik
               med posameznimi regijami. Sedanje zaostrene gospodarske razmere v državi zahtevajo
               prilagoditev upravnega okvira na področju spodbujanja skladnega regionalnega razvoja.
               Skrb za skladen regionalni razvoj nosijo država in lokalne skupnosti, in sicer država
               preko skladov, lokalne skupnosti pa preko regionalnih razvojnih agencij. Slovenija
               ima pravzaprav srečo, da v tem mandatu skrb za skladen regionalni razvoj pokriva
               minister, ki prihaja iz tipične periferne slovenske regije, ki tako zelo dobro pozna
               vse pluse in minuse takih regij.</p>
               <p>Zakon o spremembah in dopolnitvah Zakona o spodbujanju skladnega regionalnega razvoja
               vzpostavlja ustrezno pravno podlago za racionalizacijo administrativnih postopkov in
               dodatno varčevanje. Ena izmed novosti – teh je kar nekaj in nimam časa, da bi vse
               naštel –, ki jih uvaja ta novela zakona, je združevanje Javnega sklada RS za
               regionalni razvoj in podeželje in Javnega sklada za podjetništvo v enoten javen sklad
               s skupnim finančnimi potencialom okoli 150 milijonov evrov. Na ta način se zmanjšuje
               število organov v sestavi ministrstev in racionalizira delo državne uprave. Združen
               enoten javni sklad pa bo kapitalsko močnejša institucija in kot taka bolj
               pripravljena za večje finančne spodbude mikro, malim in srednje velikim podjetjem.
               Tako okrepljena institucija bo tudi lažje konkurirala s sredstvi v tujini, zlasti pri
               Evropski investicijski banki. Obstoječi sistem regionalnih razvojnih agencij in
               njihov dosedanji način organiziranosti pristojnosti in odločanja ne ustreza sodobnim
               izzivom časa. Treba je krepiti razvojne moči regij na podlagi njihovih lastnih
               potencialov in globalnih priložnosti. Sedanje regionalne razvojne agencije bodo
               morale pričeti z novim konceptom dela, usmerjenim predvsem v medsebojno povezovanje
               in sodelovanje, zlasti na področjih, ki celovito rešujejo problematiko v neki širši
               regiji oziroma ima vpliv na razvoj širše regije. Slovenija namreč potrebuje močnejše
               regionalne razvojne agencije, ki bodo zagotavljale konkurenčen razvoj sosednjim
               regijam v evropskih državah in bodo lahko zastopale slovensko gospodarstvo in kulturo
               v širšem evropskem prostoru.</p>
               <p>Novela zakona dopušča oblikovanje regionalnih razvojnih agencij v različnih
               pravnoorganizacijskih oblikah bodisi kot družbe z omejeno odgovornostjo, kot zavode,
               javne zavode, agencije, vendar vselej z obveznim večinskim javnim deležem. Na ta
               način se zagotavlja v regionalnih razvojnih agencijah javni interes, ne da bi sočasno
               pretirano obremenjevali občinske proračune, pravnoorganizacijska oblika pa bo
               prilagojena razvojnim potrebam posamezne regije.</p>
               <p>Zakonodajne spremembe, o katerih odločamo, so primerljive spremembam, ki so jih do
               sedaj že uvedle druge evropske države na področju regijske politike in so se že
               prilagodile globalizacije in vplivu politike Evropske zveze.</p>
               <p>Poslanci Poslanske skupine Nove Slovenije bomo to novelo zakona podprli, saj
               pričakujemo, da bodo novosti, ki jih novela prinaša, pomembno vplivale in doprinesle
               k spodbujanju skladnejšega regionalnega razvoja. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp200">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine italijanske in madžarske narodne skupnosti dr. László
               Göncz.</p>
            </sp>
            <sp xml:id="SDZ6-Izredna-16-2012-07-17.sp201">

               <speaker>DR. LÁSZLÓ GÖNCZ (PS NS):</speaker>

               <p> Hvala lepa za besedo, gospod predsednik. Dober večer vsem skupaj, spoštovani gospod
               minister, državna sekretarka, državni sekretar, kolegice in kolegi!</p>
               <p>V poslanski skupini bova predlog zakona podprla, ker veljavno zakonodajo bistveno
               nadgradi z vidika racionalizacije administrativnih postopkov, izboljšanja sistemskih
               rešitev ter uspešnosti črpanja evropskih sredstev v prihodnjem programskem obdobju
               2014–2020. Zdi se nam smotrno, da se v okviru racionalizacije administrativnih
               postopkov združita Javni sklad RS za podjetništvo in Javni sklad RS za regionalni
               razvoj in razvoj podeželja v eno javno ustanovo oziroma v en javni sklad. Ker se v
               okviru oziroma s posredovanjem slednjega kot posebna, specifična dejavnost izvaja
               tudi spodbujanje programov avtohtonih narodnih skupnosti oziroma programov z
               narodnostno mešanega območja v povezavi z ustvarjanjem gospodarske osnove madžarske
               in italijanske skupnosti, smo v sodelovanju s pristojnimi organizacijami omenjenih
               skupnosti predlagali dopolnitev prvotnega besedila predloga zakona tako, da v svetu
               regij, ki zajemajo narodnostno mešano območje, ob županih omogočimo tudi možnost
               sodelovanja predsednikoma svetov krovnih organizacij narodnih skupnosti.</p>
               <p>V zvezi s tem smo opravili poglobljeno strokovno razpravo s predstavniki Ministrstva
               za gospodarstvo in tehnologijo, ki je bila vsebinsko koristna in formalno uspešna.
               Brez širšega poglabljanja v to vsebino naj zgolj poudarim, da se je v dosedanjih
               obdobjih v omenjenih regijah preslabo izkoriščala priložnost na področju gospodarstva
               z vidika prisotnosti avtohtonih narodnih skupnosti. Žal se je ta danost oziroma
               objektivna okoliščina premalo upoštevala kot dodana vrednost narodnostno mešanega
               območja. Zato je pomembno, da v bodoče to stanje tudi normativno popravljamo oziroma
               nadgrajujemo nekako v kontekstu pred kratkim realizirane slovensko-italijanske
               predsedniške bilaterale, ko sta obe strani poudarjali, da narodne skupnosti niso
               stroški niti za državo niti za regijo, temveč priložnosti in investicije v dobrobit
               vseh prebivalcev območja.</p>
               <p>Na osnovi poudarjenega sva s poslanskim kolegom Battellijem vložila amandma k 9.
               členu zakona, v okviru katerega sva torej predlagala dopolnitev tretjega odstavka v
               smislu, da svet regije, kjer živita italijanska in madžarska narodna skupnost, poleg
               županov sestavljata tudi predsednika svetov dveh krovnih organizacij. Na pristojnem
               matičnem odboru je bil amandma podprt, kar je pomembno tako z vidika ohranjanja in
               razvoja narodnih skupnosti kot tudi zaradi dodatne razvojne možnosti celotnega
               območja. V zvezi z uskladitvijo besedila predloga zakona je bilo zaradi sprejetja
               omenjenega amandmaja treba vložiti uskladitveni amandma, kar so koalicijske stranke
               tudi storile.</p>
               <p>Ta amandma bova seveda tudi z veseljem podprla kot tudi amandma koalicije k 6. členu.
               Hvala lepa.</p>
            </sp>
            <sp xml:id="SDZ6-Izredna-16-2012-07-17.sp202">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>In še v imenu Poslanske skupine Slovenske demokratske stranke gospod Danijel Krivec.
            </p>
            </sp>
            <sp xml:id="SDZ6-Izredna-16-2012-07-17.sp203">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik. Kolegice in kolegi, minister z ekipo!</p>
               <p>Predlog zakona o spremembah in dopolnitvah Zakona o spodbujanju skladnega
               regionalnega razvoja je Državnemu zboru v obravnavo po nujnem postopku predložila
               Vlada. Predlagane spremembe in dopolnitve zakona se nanašajo na tri področja: na
               racionalizacijo administrativnih postopkov, izboljšanje sistemskih rešitev, ki niso
               zaživele v praksi, in nadgradnjo regionalne politike za potrebe črpanja evropskih
               sredstev v novem programskem obdobju 2014–2020.</p>
               <p>Racionalizacija administrativnih postopkov bo dosežena z vzpostavitvijo pravnih
               podlag z združitvijo Javnega sklada Republike za regionalni razvoj in razvoj
               podeželja in Javnega sklada Republike Slovenije za podjetništvo v en javni sklad, z
               odpravo evidence regionalnih menedžerjev, ki se v zakonitem roku ni vzpostavila, ter
               odpravo sveta za teritorialno usklajevanje razvojnih pobud, ki na ministrski ravni ni
               zaživel. Njegove naloge bo prevzelo Ministrstvo za gospodarski razvoj in
               tehnologijo.</p>
               <p>Racionalizacija administrativnih postopkov bo dosežena tudi s črtanjem obveznosti
               občin, da ustanovijo regionalne razvojne agencije, kot so javni zavodi, kar bi
               pomenilo dodatne stroške za občine. Uvaja pa se obveznost večinskega javnega deleža v
               lastniški sestavi regionalnih razvojnih agencij.</p>
               <p>Dogovore za razvoj regij bodo odslej sklepala ministrstva, pristojna za regionalni
               razvoj, in razvojni sveti regij. Odpravljena je obveznost sprejemanja odlokov o
               ustanovitvi razvojnega sveta regije na občinskih svetih in poenostavljene volitve
               članov sveta. Izboljšan je tudi način odločanja razvojnega sveta regije. Spremenjeno
               je dosedanje razmerje glasov med predstavniki občin, gospodarstva in nevladnega
               sektorja. Javnemu interesu, ki ga zastopajo predstavniki občin, je zagotovljena
               večina. Sistemske rešitve bodo izboljšane tudi s ponovno uvedbo sveta regije, v
               katerem so zastopani vsi župani v regiji. Svet regije namreč potrjuje med drugim
               odločitve, ki imajo finančne posledice za proračune občin v posamezni regiji.
               Nadgrajuje se tudi regionalna politika za črpanje evropskih sredstev v obdobju
               2014–2020, ki bo zagotovljena z uvedbo kohezijskih regij na teritorialni ravni NUTS
               2. Tako bosta vzhodna in zahodna kohezijska regija zaživeli tudi v praksi.</p>
               <p>Uvaja se tudi razvojni svet kohezijske regije, ki bo imel vpliv na sprejemanje
               odločitev o vsebini in izvajanju programa Evropske unije v kohezijski regiji. Obstaja
               tudi možnost prenosa organov upravljanja za določene programe Evropske unije v eno
               ali drugo kohezijsko regijo, kar bi prispevalo k decentralizaciji uprave.</p>
               <p>Predlog zakona tako odpravlja predvsem sistemske ovire in oblike organiziranja, ki
               niso zaživele v praksi delovanja občin. Novela zakona prispeva k racionalizaciji
               administrativnih postopkov, oblikuje pravne podlage za združitev Slovenskega
               regionalnega razvojnega sklada in Slovenskega podjetniškega sklada v en javni sklad,
               s čimer se po ocenah namensko premoženje poveča za okoli 150 milijonov evrov. Treba
               pa je poudariti, da si v občinah ne želijo prevladujoče vloge drugih subjektov ali
               preglasovanja pri ključnih odločitvah v regionalnem razvojnem programu in odločanju o
               prioritetah.</p>
               <p>Zaradi vsega navedenega v Poslanski skupini Slovenske demokratske stranke novelo
               zakona podpiramo.</p>
            </sp>
            <sp xml:id="SDZ6-Izredna-16-2012-07-17.sp204">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>To so bila stališča poslanskih skupin. Prehajamo na razpravo o členih in amandmajih.
               Imamo dva amandmaja. Najprej dajem v razpravo 6. člen in amandma poslanskih skupin
               koalicije. Želi kdo razpravljati? <stage>(Nihče.)</stage> V razpravo dajem 15. člen in amandma
               poslanskih skupin koalicije. Ni volje za razpravo, zato jo zaključujem. O amandmajih
               bomo odločali jutri v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>17. TOČKO DNEVNEGA REDA – PREDLOG ZAKONA O SPREMEMBAH ZAKONA O
                  SPODBUJANJU TUJIH NEPOSREDNIH INVESTICIJ IN INTERNACIONALIZACIJE PODJETIJ,
                  SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo ministru mag. Radovanu
               Žerjavu.</p>
            </sp>
            <sp xml:id="SDZ6-Izredna-16-2012-07-17.sp205">

               <speaker>MAG. RADOVAN ŽERJAV:</speaker>

               <p>Hvala lepa, predsednik.</p>
               <p>Cilj spremembe Zakona o spodbujanju tujih neposrednih investicij in
               internacionalizacije podjetij je, da se pripravi ustrezna pravna podlaga za javno
               agencijo, ki bo nastala z združitvijo Javne agencije Republike Slovenije za
               podjetništvo in tuje investicije, po domače Japti, Slovenske turistične organizacije
               – STO, in Javne agencije za tehnološki razvoj Republike Slovenije – TIA. Namen
               združitve izvajalskih institucij Japti, TIA in STO v novo agencijo je povečati
               učinkovitost promocije in zagotoviti spodbujanje tehnološkega razvoja in
               inovativnosti, seveda pa vsekakor znižati tudi stroške delovanja vseh treh agencij,
               ki so v tem trenutku razmetane na treh koncih Ljubljane, s stroški, ki so povezani s
               tem. Gre pravzaprav za redakcijsko spremembo, če temu tako rečem, zakona, kjer
               besedno zvezo <q>"javna agencija za spodbujanje tujih neposrednih investicij in
               internacionalizacije podjetij"</q> nadomeščamo z besedno zvezo <q>"dejavnosti spodbujanja
               tujih neposrednih investicij in internacionalizacije podjetij izvaja javna agencija
               za področje turizma, tujih investicij, tehnološkega razvoja podjetništva in
               internacionalizacije"</q>. Torej gre za pravno podlago, da pride do združitve teh treh
               agencij. Seveda pa bo operativne dokumente, ki so za to potrebni, pripravilo
               ministrstvo v naslednjih tednih in mesecih. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp206">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Predlog zakona je obravnaval Odbor za gospodarstvo. Besedo ima predsednik odbora
               gospod Matjaž Han za predstavitev poročila.</p>
            </sp>
            <sp xml:id="SDZ6-Izredna-16-2012-07-17.sp207">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Odbor za gospodarstvo je na 13. nujni seji obravnaval Predlog zakona o spremembah
               Zakona o spodbujanju tujih neposrednih investicij. Kolegij predsednika je na zadnji
               seji 5. 7. 2012 sklenil, da se predlog zakona obravnava po skrajšanem postopku.</p>
               <p>Seji odbora so prisostvovali predstavniki ministrstva, Gospodarske zbornice
               Slovenije, Javne agencije za podjetništvo in tuje investicije, Obrtno-podjetniške
               zbornice in naše Zakonodajno-pravne službe.</p>
               <p>Odboru je bilo posredovano mnenje Zakonodajno-pravne službe, ki je predlog zakona
               proučila z vidika njegove skladnosti z ustavo.</p>
               <p>V skladu s 129. členom Poslovnika Državnega zbora so amandmaje k predlogu zakona
               vložile poslanske skupine koalicije k 1., 1.a., 2. in 3. členu.</p>
               <p>Predstavnica Zakonodajno-pravne službe je na seji glede pripomb službe iz pisnega
               mnenja opozorila, da je treba paziti na medsebojno usklajenost predlaganih zakonov,
               ki urejajo združevanje omenjenih institucij. V zvezi z amandmajem poslanskih skupin
               koalicije k 3. členu je opozorila na podvajanje z besedilom amandmaja k Predlogu
               zakona o spremembah in dopolnitvah Zakona o podpornem okolju in izpostavila tudi na
               potrebo po spremembi uveljavitvenega roka zaradi uskladitve z ostalimi zakoni, ki
               urejajo združevanje institucij.</p>
               <p>Odbor je na podlagi omenjenih pripomb Zakonodajno-pravne službe sprejel dva amandmaja
               odbora, in sicer prvega k amandmaju poslanskih skupin koalicije in k 3. členu in
               drugega k 4. členu predloga zakona. Odbor je glasoval še o vseh členih predloga
               zakona in jih tudi sprejel</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, ki je tudi
               sestavni del poročila odbora.</p>
            </sp>
            <sp xml:id="SDZ6-Izredna-16-2012-07-17.sp208">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Sledi predstavitev stališč poslanskih skupin. Najprej v imenu Poslanske skupine
               Slovenske ljudske stranke gospod Janez Ribič.</p>
            </sp>
            <sp xml:id="SDZ6-Izredna-16-2012-07-17.sp209">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovani!</p>
               <p>Tudi ta novela zakona, kakor novela Zakona o podpornem okolju za podjetništvo in
               novela Zakona o spodbujanju skladnega regionalnega razvoja je povezana z odločitvijo,
               da se vsebinsko in organizacijsko preoblikujejo institucije, ki izvajajo ukrepe
               pristojnega ministrstva na področju pospeševanja konkurenčnosti, raziskav in
               tehnološkega razvoja, podjetništva in inovativnosti, turizma in internacionalizacije
               gospodarstva. Sprememba zakona torej predstavlja pravno podlago za združitev dveh
               agencij, in sicer Javne agencije Republike Slovenije za podjetništvo in tuje
               investicije ter Javne agencije za tehnologijo Republike Slovenije ter Slovenske
               turistične organizacije v novo javno agencijo.</p>
               <p>V Poslanski skupini Slovenske ljudske stranke vemo, da je to odločitev narekovala
               nujnost, da se odpravi podvajanje dela teh institucij in optimizira njihovo delo, da
               se združi izvajanje sorodnih dejavnosti, zagotovi bolj pregledno delovanje in omogoči
               tesnejše vsebinsko povezovanje delovnih procesov, kar bo povzročilo tudi znižanje
               stroškov delovanja.</p>
               <p>V Poslanski skupini Slovenske ljudske stranke zaradi spremenjene organizacije,
               poenotenih in celovitih ukrepov in povečanja učinkovitosti delovanja nove javne
               agencije pričakujemo pozitiven učinek na javnofinančnih sredstvih. Ocenjujemo ali pa
               ocenjeno je, da bo država na račun združevanja prihranila v prvi fazi 5 % in po
               zaključku optimizacije vseh procesov in kadrovskih resursov 10 % sredstev, kar je
               zgolj razlog več, da podpremo ta predlog zakona. Hvala.</p>
            </sp>
            <sp xml:id="SDZ6-Izredna-16-2012-07-17.sp210">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine DeSUS gospa Marjana Kotnik Poropat.</p>
            </sp>
            <sp xml:id="SDZ6-Izredna-16-2012-07-17.sp211">

               <speaker>MARJANA KOTNIK POROPAT (PS DeSUS):</speaker>

               <p>hvala za besedo, gospod predsednik.</p>
               <p>Vlada je v zakonodajno obravnavo hkrati predložila tri predloge zakonov, s katerimi
               želi vsebinsko in organizacijsko preoblikovati izvajalske institucije na področju
               pospeševanja konkurenčnosti, raziskav in tehnološkega razvoja, podjetništva in
               inovativnosti, turizma ter internacionalizacije gospodarstva. Odločitev o združevanju
               Javne agencije Republike Slovenije za podjetništvo in tuje investicije, Javne
               agencije za tehnologijo in Slovenske turistične organizacije v novo agencijo ter
               Javnega sklada Republike Slovenije za podjetništvo in Javnega sklada Republike
               Slovenije za regionalni razvoj in razvoj podeželja v enotni javni sklad bo po
               navedbah Vlade racionalizirala in optimizirala njihovo delo, znižala stroške
               delovanja ter imela ugodne javnofinančne učinke.</p>
               <p>V Poslanski skupini DeSUS razumemo in podpiramo tako odločitev, saj se odpravlja
               podvajanje pri delu teh institucij in optimizira njihovo delo, združuje se izvajanje
               sorodnih dejavnosti, zagotavlja se večja transparentnost delovanja ter omogoča
               tesnejše vsebinsko povezovanje delovnih procesov, kar se bo odrazilo tudi v
               slovenskem gospodarstvu in pri znižanju stroškov delovanja zdaj kar petih institucij
               na tem področju.</p>
               <p>Spremembe tega zakona in Zakona o spodbujanju razvoja turizma so potrebne, ker v
               obstoječi ureditvi ni pravne podlage za delovanje združene agencije, ki bo nastala s
               spojitvijo Javne agencije Republike Slovenije za podjetništvo in tuje investicije,
               Javne agencije za tehnološki razvoj Republike Slovenije in Slovenske turistične
               organizacije. Nova javna agencija, ki bo torej pod svojim okriljem združila prej
               omenjene tri, bo kot strokovna in avtonomna organizacija lahko zagotavljala bolj
               učinkovito in transparentno izvajanje ukrepov razvojne politike ter stalen razvoj
               kakovostnih storitev za uporabnike.</p>
               <p>V Poslanski skupini DeSUS bomo predlog tega in ostalih dveh vsebinsko povezanih
               zakonov podprli v upanju, da čim prej dosežejo svoj namen. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp212">

               <speaker>PREDSEDNIK DR. GREGOR VIRANT:</speaker>

               <p> V imenu Poslanske skupine Nove Slovenije gospod Jožef Horvat.</p>
            </sp>
            <sp xml:id="SDZ6-Izredna-16-2012-07-17.sp213">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Kolegice in kolegi, gospod minister!</p>
               <p>Gospodarska in finančna kriza nas silita v iskanje rešitev, s katerimi bi nam uspelo
               gospodarske kazalce obrniti navzgor. Pri tem je Vlada postavljena pred različne
               dileme in omejitve, ki jih pred njo postavlja trenutno slovensko in globalno okolje.
               S spremembami in dopolnitvami Zakona o spodbujanju tujih neposrednih investicij in
               internacionalizacije podjetij želi Vlada pripraviti temelje za novo javno agencijo,
               ki bo nastala z združitvijo dveh obstoječih agencij. Pričakujemo, da se bodo s to
               združitvijo pojavili določeni sinergijski učinki, ki bodo lahko dali spodbudo
               dodatnemu tehnološkemu razvoju in inovativnosti v slovenskem gospodarstvu.</p>
               <p>V Novi Sloveniji smo mnenja, da se je na krizo treba odzvati proaktivno in da je
               treba intenzivno iskati odgovore na izzive, ki jih pred nas postavlja globalno
               gospodarsko okolje, kjer je inovativnost še posebej cenjena in nagrajena. Menimo, da
               bi bila novoustanovljena agencija lahko nekakšen spodbujevalec razvojno inovativne
               miselnosti v Sloveniji, zato bomo predlagano spremembo zakona podprli. Hvala lepa.
            </p>
            </sp>
            <sp xml:id="SDZ6-Izredna-16-2012-07-17.sp214">

               <speaker>PREDSEDNIK DR. GREGOR VIRANT:</speaker>

               <p> Hvala.</p>
               <p>Slovenska demokratska stranka, gospa Patricija Šulin.</p>
            </sp>
            <sp xml:id="SDZ6-Izredna-16-2012-07-17.sp215">

               <speaker>PATRICIJA ŠULIN (PS SDS):</speaker>

               <p> Dober večer. Kolega Han, delite z mano isto usodo, tako da mi je v veselje.
               Predsedujoči, hvala za besedo. Pozdrav vsem prisotnim!</p>
               <p>Pregled organiziranosti izvajanja razvojnih politik je pokazal potrebo in usmeritve
               za preoblikovanje izvajalskih institucij na področju spodbujanja podjetništva,
               tehnološkega razvoja, inovativnosti, turizma, internacionalizacije in tujih
               neposrednih investicij.</p>
               <p>Zakon o spremembah Zakona o spodbujanja tujih neposrednih investicij in
               internacionalizacije podjetij določa, da se Javna agencija za podjetništvo in tuje
               agencije, Javna agencija za tehnološki razvoj in Slovenska turistična organizacija
               spojijo v novo agencijo, ki bo pokrivala skupno področje turizma, tujih investicij,
               tehnološkega razvoja, podjetništva in internacionalizacije. Z uresničevanjem
               poslanstva bo neposredno pripomogla k poslovni uspešnosti slovenskega gospodarstva in
               k izboljšanju njegove konkurenčnosti. Če primerjamo tovrstne agencije nekaterih
               evropskih držav, ki delujejo na področju podjetništva, inovacij, tujih investicij in
               turizma, ugotovimo, da so vsa področja združena na enem mestu.</p>
               <p>Združitev izvajalskih agencij bo na področju spodbujanja podjetništva, tehnološkega
               razvoja, inovativnosti vodila v povezano in celovito izvajanje nalog, večjo
               učinkovitost izvajanja nalog, večjo strokovno in upravljavski avtonomijo agencij in
               večjo prepoznavnost agencije za uporabnike. Nova agencija bo delovala na področjih,
               kot so finančne spodbude podjetjem, promociji slovenskega gospodarstva in Slovenije
               kot turistične destinacije, zagotavljanje ugodnega podpornega okolja, upravljanja
               znamke Slovenije, sodelovanja v Evropski uniji in mednarodnem prostoru, s čimer bo
               vključevala v mednarodne razvojne projekte in povezave na področjih, ki bodo
               prispevali k razvoju novih politik in instrumentov za podjetništvo in
               inovativnost.</p>
               <p>V Poslanski skupini Slovenske demokratske stranke menimo, da bo nova agencija
               učinkovit in uspešen center za promocijo Slovenije, strateški partner slovenskega
               gospodarstva za trženje in pospeševanje prodaje ter splošno promocijo Slovenije doma
               in v tujini. Celotnemu slovenskemu gospodarstvu bo nudila odlično poslovno platformo
               za privlačno in konkurenčno trženje slovenskega gospodarstva na globalnem trgu, zato
               bo Poslanska skupina Slovenske demokratske stranke zakon o spremembah Zakona o
               spodbujanju tujih neposrednih investicij in internacionalizacije podjetij podprla.
            </p>
            </sp>
            <sp xml:id="SDZ6-Izredna-16-2012-07-17.sp216">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Socialnih demokratov še gospod Matjaž Han.</p>
            </sp>
            <sp xml:id="SDZ6-Izredna-16-2012-07-17.sp217">

               <speaker>MATJAŽ HAN (PS SD):</speaker>

               <p>Še enkrat lep dober večer!</p>
               <p>Vidim, da ste ženske še bolj vztrajne in vzdržljive kot moški. Ker nekateri sedimo že
               v tem Državnem zboru dva dni od jutra do večera, želim biti kar se da racionalen in
               bom v imenu poslanske skupine povedal stališče glede vseh treh zakonov, ki so na nek
               način vsebinsko povezani; in sicer glede Zakona o spodbujanju tujih neposrednih
               investicij, Predloga zakona o spremembah in dopolnitvah Zakona o spodbujanju razvoja
               turizma in Predlog zakona o spremembah in dopolnitvah Zakona o podpornem okolju za
               podjetništvo.</p>
               <p>Ko smo Socialni demokrati pregledali vse tri zakone iz Ministrstva za gospodarstvo,
               katerih cilj je seveda združitev posameznih javnih skladov in agencij, mislimo, da
               kljub temu da gre po številu členov za manjše spremembe, pa vendar ne gre za manjše
               spremembe. Gre za statusna preoblikovanja z vsemi pravnimi posledicami. Morda se bodo
               izkazala kot dobra, vendar pa nisem prepričan, da ima predlagatelj, v tem primeru
               Vlada, sedaj pripravljena vsa vprašanja in vsa vprašanja tudi razdelana. Že samo
               dejstvo, ko po eni strani trdijo, da ne bo nobenih posledic za proračun, temveč
               obratno, prihranki zaradi optimizacije procesov – govorijo od 5 do 10% – potem pa na
               drugi strani med slabostmi združevanja agencij in zavoda zapišejo, da bodo potrebni
               dodatni kadri na investicijah in zagotovitev proračunskih sredstev na posebni
               postavki, kaže, da te rešitve niso nujno najboljše.</p>
               <p>Drugo, kar nas moti, v Socialnih demokratih se postavlja smiselnost vključevanja STO
               v takšno organizacijsko strukturo, ne zaradi povezovanja v skupne službe, ampak z
               vidika zagotavljanja prioritete. Če vemo in se hvalimo, kako je turizem uspešen,
               potem mu moramo dati tudi možnost, da se še naprej razvija.</p>
               <p>Upamo, da se bo vendar ta zgodba dobro izšla, vendar pa Socialni demokrati ne bomo
               nasprotovali združitvi Slovenske turistične organizacije, tehnološke agencije in
               javne agencije za podjetništvo. Upam pa, minister, da bo ta združitev pomagala
               nasploh gospodarstvu. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp218">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Zaključili smo predstavitev stališč poslanskih skupin. Amandmajev nimamo.
               Zaključujemo drugo obravnavo predloga zakona. Glasovanje bomo opravili oziroma o
               predlogu zakona bomo odločali jutri v okviru glasovanj.</p>
               <p>Prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH
                  ZAKONA O SPODBUJANJU RAZVOJA TURIZMA.</title>
               </p>
               <p>Predlog je po skrajšanem postopku v obravnavo Državnemu zboru predložila Vlada. Spet
               ima besedo mag. Radovan Žerjav, minister za gospodarski razvoj in tehnologijo.</p>
            </sp>
            <sp xml:id="SDZ6-Izredna-16-2012-07-17.sp219">

               <speaker>MAG. RADOVAN ŽERJAV:</speaker>

               <p>Hvala lepa, predsednik, za besedo.</p>
               <p>Tako kot pri prejšnjem zakonu, tudi pri Zakonu o spodbujanju razvoja turizma in pri
               naslednjem zakonu, upam, da ga bomo še danes uspeli obravnavati, torej pri Zakonu o
               podpornem okolju za podjetništvo, pri vseh treh zakonih gre dejansko za statusno
               preoblikovanje treh agencij v eno skupno agencijo, skratka za združitev. Gre za
               pomembno spremembo, ampak vendar znotraj zakona, bom rekel, bolj za redakcijsko kot
               kar koli drugega. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp220">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Odbor za gospodarstvo, gospod Matjaž Han. Ja, turizem. Je že malce težko
               slediti...</p>
            </sp>
            <sp xml:id="SDZ6-Izredna-16-2012-07-17.sp221">

               <speaker>MATJAN HAN (PS SD):</speaker>

               <p>Ne, ne, ampak moram reči, da nimam poročila.</p>
               <p>Odbor za gospodarstvo je na 13. nujni seji kot matično delovno telo tudi obravnaval
               Predlog zakona o spremembah in dopolnitvah Zakona o spodbujanju razvoja turizma. Kot
               po navadi smo vabili vse zainteresirane.</p>
               <p>Zakonodajno-pravna služba je v svojem mnenju opozorila, da je namen predloga zakona
               pripraviti pravno podlago za združitev dveh agencij in javnega zavoda v novo javno
               agencijo. Ker so te osebe javnega prava urejene v različnih zakonih, ki jih je v
               zakonodajni postopek vložila Vlada, je zato treba paziti, da bodo vsi predlogi
               zakonov med seboj usklajeni ter da bodo tudi vse spremembe istočasno uveljavljene.
               Zato so bili tudi podani amandmaji koalicije in smo tej želji oziroma zahtevi
               Zakonodajno-pravne službe tudi ugodili.</p>
               <p>V razpravi o členih predloga zakona in o amandmajih so bila izražena različna mnenja.
               Stroka je opozorila, da gre za združitev treh organizacij, ki izvajajo ukrepe na
               področju Ministrstva za gospodarski razvoj in tehnologijo na področju promocije in
               razvoja turizma, spodbujanje inovacij, konkurenčnost in tujih investicij, zato je
               pomembno, da turizem oziroma slovenska turistična organizacija v novi agenciji ohrani
               vse dejavnosti na področju promocije in razvoja turizma. Na nek način sta jim to
               državni sekretar in minister za gospodarstvo tudi obljubila.</p>
               <p>S strani opozicije je bilo posebej opozorjeno, da se v javnosti poraja dvom o
               smiselnosti tovrstnega združevanja agencij in zavoda, da bo posledično turizem znova
               izgubil pomen in ne bo mogel svojih funkcij opravljati na način, kot je zapisano v
               nedavno sprejetih strateških dokumentih.</p>
               <p>Odbor je sprejel amandmaje koalicije na svoj amandma ter vse člene predloga zakona.
               Odbor je z njim zagotovil usklajenost in istočasno uveljavil spremembe v povezanih
               predlogih zakona. Glede na sprejete amandmaje je pripravljeno besedilo dopolnjenega
               predloga zakona, v katerega so vključeni tudi vsi sprejeti amandmaji.</p>
            </sp>
            <sp xml:id="SDZ6-Izredna-16-2012-07-17.sp222">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Gremo na predstavitev stališč poslanskih skupin.</p>
               <p>Gospod Janez Ribič v imenu Poslanske skupine Slovenske ljudske stranke.</p>
            </sp>
            <sp xml:id="SDZ6-Izredna-16-2012-07-17.sp223">

               <speaker>JANEZ RIBIČ (PS SLS):</speaker>

               <p>Spoštovani!</p>
               <p>Turizem je nedvomno ena izmed najbolj perspektivnih gospodarskih panog, ki pri sebi
               skriva še precej potencialov. Čeprav je predlagana novela namenjena odpiranju pravnih
               možnosti za združevanje treh pravnih oseb, in sicer Javne agencije za podjetništvo in
               tuje investicije, Javne agencije za tehnološki razvoj in Slovenske turistične
               organizacije, se lahko za začetek na tem mestu osredotočimo na naloge in poslanstvo
               slednje, torej Slovenske turistične organizacije, na kratko STO.</p>
               <p>Kot sem že na začetku izpostavil, je turizem tista panoga, kateri velja v prihodnosti
               nameniti še več pozornosti. STO je namreč ena izmed najproduktivnejših javnih
               organizacij, zato v Poslanski skupini Slovenske ljudske stranke podpiramo namen
               predlagatelja, da v predlogu zakona ostaja dikcija nacionalne turistične
               organizacije, saj bo novoustanovljena agencija opravljala vse naloge STO, prav tako
               pa se bo vključevala v vse mednarodne turistične organizacije. Kljub temu da je bilo
               v preteklih letih na področju razvoja slovenskega turizma in njegove promocije v
               tujini storjeno veliko, je težko reči, da je to vse, česar smo sposobni. Kljub
               gospodarski krizi obstajajo na svetu še območja z velikim številom potencialnih
               turistov, pri tem lahko omenim kot primer Rusijo, kjer se Slovenija že nekaj časa
               uspešno promovira, rezultati v obliki povečanega števila gostov pa se že kažejo.</p>
               <p>Ob tem velja poudariti, da so res bila v letošnjem rebalansu sredstva STO in vsem
               ostalim državnim organom in izvajalskim institucijam nekoliko zmanjšana tako kot
               večini državnim porabnikom, vendar je ministrstvu vseeno uspelo zagotoviti program
               dodatne promocije turizma, ki je težak 5 milijonov evrov, predvsem s pomočjo
               uspešnega črpanja sredstev iz evropskih skladov.</p>
               <p>V Poslanski skupini Slovenske ljudske stranke se zavedamo obveznosti do našega
               programskega načrta kot tudi koalicijske pogodbe, s katero smo se jasno zavezali k
               združevanju tistih javnih organizacij, kjer je to smiselno. V Slovenski ljudski
               stranki ocenjujemo, da je predlagana združitev Japtija, Javne agencije za tehnološki
               razvoj Republike Slovenije in Slovenske turistične organizacije logična posledica te
               zaveze, ki bo omogočila optimizacijo njihovega dela, združitev sorodnih dejavnosti in
               večja preglednost delovanja, zaradi česar se bodo stroški delovanja nove agencije
               znižali. Vse tri organizacije imajo vsaj del delovnih nalog, ki sledijo promociji
               Slovenije, vendar, ker je trenutno sodelovanje med njimi nezadostno, večkrat
               rezultati niso optimalni. Primer, ki se večkrat zgodi, je, da pripeljemo tujega
               investitorja v Slovenijo, potem pa ne vemo več, kaj se z njim dogaja, kako bi mu
               pomagali, da bi do investicije tudi dejansko prišlo, in s kakšnimi ovirami se pri tem
               sploh srečuje. Prepričani smo, da bo v teh gospodarsko nekoliko bolj zaostrenih
               razmerah skupen, organiziran in bolj centraliziran nastop v promocijske namene naše
               države toliko bolj učinkovit.</p>
               <p>Poslanci Slovenske ljudske stranke bomo zaradi navedenih razlogov predlagano novelo
               Zakona o spodbujanju razvoja turizma tudi podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp224">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Poslanska skupina DeSUS, gospa Marjana Kotnik Poropat.</p>
            </sp>
            <sp xml:id="SDZ6-Izredna-16-2012-07-17.sp225">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo. Spoštovani vsi prisotni!</p>
               <p>Kot je bilo že predstavljeno v stališču Poslanske skupine DeSUS glede predloga
               sprememb Zakona o spodbujanju tujih neposrednih investicij in internacionalizacij
               podjetij, bo Poslanska skupina DeSUS podprla oba zakona, ki tehnično izpolnjujeta
               namen Vlade, da pod okrilje ene javne agencije združi področja, ki jih trenutna
               opravljata dve javni agenciji, to je Javna agencija Republike Slovenije za
               podjetništvo in tuje investicije in Javna agencija za tehnološki razvoj ter Slovenska
               turistična organizacija. Spremembe tega zakona pomenijo pravno podlago, da se naloge,
               ki jih zdaj izvaja Slovenska turistična organizacija, prenesejo v upravljanje na novo
               predvideno javno agencijo. Namen te nove agencije bo še naprej služil poslanstvu, ki
               so ga doslej imele Slovenska turistična organizacija in obe že imenovani
               agenciji.</p>
               <p>S temi spremembami, ki jih bomo, kot rečeno, v Poslanski skupini DeSUS podprli bo
               nova agencija učinkovit in uspešen center za promocijo turizma, strateški partner
               slovenskega gospodarstva za trženje in pospeševanje prodaje ter splošno promocijo
               Slovenije doma in v tujini. Hvala.</p>
            </sp>
            <sp xml:id="SDZ6-Izredna-16-2012-07-17.sp226">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Nova Slovenija in gospod Jožef Horvat.</p>
            </sp>
            <sp xml:id="SDZ6-Izredna-16-2012-07-17.sp227">

               <speaker>JOŽEF HORVAT (PS NSi):</speaker>

               <p>Kolegice in kolegi, gospod minister!</p>
               <p>Dovolite mi, da najprej moram izraziti resnično pohvalo našim opozicijskim
               prijateljem Socialnim demokratom. Moja statistika namreč kaže, da je vaša udeležba na
               današnji seji bila najboljša od vseh poslanskih skupin in si zaslužite aplavz, ampak
               po seji. Zdaj pa k resni zadevi.</p>
               <p>V Novi Sloveniji vidimo turistično panogo kot pomemben del gospodarstva, ki lahko z
               relativno majhnimi finančnimi vložki v kratkem času ustvari veliko novih neposrednih
               delovnih mest in še vsaj dvakrat toliko posrednih delovnih mest.</p>
               <p>Turizem vidimo kot veliko priložnost za gospodarski razvoj, ohranjanje kulturne in
               naravne dediščine, prostora, razvoja prometnic in poseljenosti podeželja.</p>
               <p>Turizmu moramo po našem mnenju dati nov zagon s povezovanjem vseh igralcev na trgu,
               večjih in manjših, povezovanjem različnih krajev in dogodkov ter čim močnejšim
               vključevanjem gostov v dogajanja.</p>
               <p>Ravno zato smo se v koalicijski pogodbi partnerji zavezali, da bomo sprejeli takšne
               rešitve, s katerimi bomo zasledovali cilj povečanja dviga konkurenčnosti in obsega
               turistične dejavnosti z generiranjem povpraševanja po Sloveniji kot turistični
               destinaciji.</p>
               <p>Novela Zakona o spodbujanju razvoja turizma uvaja širše organizacijske spremembe, to
               je združitev Javne agencije Republike Slovenije za podjetništvo in tuje investicije –
               JAPTI, Javne agencije za tehnološki razvoj Republike Slovenije – TIA, in Slovenske
               turistične organizacije – STO v novo javno agencijo, ki bo opravljala strokovne
               naloge, ki jih je do sedaj opravljala Slovenska turistična organizacija kot javni
               zavod. Ta združitev bo odpravila podvajanje pri delu teh institucij in optimirala
               njihovo delovanje ter omogočila tesnejše vsebinsko povezovanje delovnih procesov, kar
               se bo odrazilo tudi na znižanju stroškov delovanja.</p>
               <p>Turizem smo ljudje; v želji, da bomo tudi mi vsi kar najboljši promotorji svoje
               države, bomo poslanci Nove Slovenije novelo Zakona o spodbujanju razvoja turizma
               podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp228">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Slovenske demokratske stranke gospod Danijel Krivec.</p>
            </sp>
            <sp xml:id="SDZ6-Izredna-16-2012-07-17.sp229">

               <speaker>DANIJEL KRIVEC (PS SDS):</speaker>

               <p>Hvala za besedo. Lepo pozdrav vsem, ki še vztrajate!</p>
               <p>Predlog zakona o spremembah in dopolnitvah Zakona o spodbujanju razvoja turizma
               odpira pravne možnosti za združevanje agencij oziroma dveh agencij in zavoda v eno
               organizacijo. Po mnenju Vlade je nujno, da dikcija nacionalne turistične organizacije
               v zakonu ostane, ker bo tudi nova agencija izvajala njene naloge in se vključevala v
               vse mednarodne turistične organizacije. Zato je mnenja, da je tudi pri novi agenciji
               nujno to navesti kot dejavnost. Zaradi priprave vseh pravnih podlag in ker so te
               osebe javnega prava rojene v različnih zakonih, je v zakonodajni postopek vloženih
               več predlogov sprememb zakonov, katerih predlagatelj je Vlada. Vlada mora zato
               paziti, da bodo vsi predlogi zakonov med seboj usklajeni ter da bodo tudi vse
               spremembe istočasno uveljavljene. Gre za združitev treh organizacij, ki izvajajo
               ukrepe na področju Ministrstva za gospodarski razvoj in tehnologijo na področju
               promocij in razvoja turizma, internacionalizacije, spodbujanje inovacij,
               konkurenčnosti in tujih investicij, poslanstvo Slovenske turistične organizacije
               promocije slovenskega turizma v tujini, pospeševanje trajnostnega razvoja turizma in
               zagotavljanja nujne trženjske podpore za slovensko turistično gospodarstvo da lahko
               uspešno trži slovensko turistično ponudbo. V procesu združevanja je zelo pomembno, da
               turizem oziroma Slovenska turistična organizacija v novi agenciji ohrani vse
               dejavnosti na področju promocije in razvoja turizma.</p>
               <p>Spojitev Japtija, TIE in STO-ja v novo javno agencijo pomeni poenostavitev,
               preglednost, učinkovitost in racionalizacijo poslovanja, učinki pa bodo tudi v
               zmanjšanju stroškov in povečanju neposrednih tujih investicij. Doseženo bo enovito in
               celovito nastopanje, ki bo oblikovno, informacijsko in komunikacijsko učinkovitejše
               na podlagi enotnega informacijskega sistema.</p>
               <p>Glede na vse povedano v Poslanski skupini Slovenske demokratske stranke zakon in
               novelo zakona podpiramo.</p>
            </sp>
            <sp xml:id="SDZ6-Izredna-16-2012-07-17.sp230">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Še v imenu Poslanske skupine Državljanske liste mag. Truda Pepelnik.</p>
            </sp>
            <sp xml:id="SDZ6-Izredna-16-2012-07-17.sp231">

               <speaker>MAG. TRUDA PEPELNIK (PS DL):</speaker>

               <p>Še enkrat vsem skupaj dober večer. Spoštovane kolegice, kolegi, predsedujoči,
               minister!</p>
               <p>Predlagana sprememba in dopolnitev zakona vsebinsko in organizacijsko preoblikuje
               institucije z združitvijo dveh javnih agencij in zavoda. S preoblikovanjem se bo tako
               zagotovila večja preglednost delovanja ter omogočilo tesnejše vsebinsko povezovanje
               delovnih procesov, kar bo prispevalo k znižanju stroškov delovanja. Na račun
               združevanja se po zaključku optimizacije vseh procesov in kadrovskih resursov
               ocenjuje prihranek med 5 in 10 %.</p>
               <p>Nova agencija bo zagotavljala učinkovitejše in transparentno izvajanje ukrepov
               razvojne politike ter stalen razvoj kvalitetnih storitev za uporabnike ter bo
               strateški partner slovenskega gospodarstva za trženje in pospeševanje prodaje in
               promocije Slovenije doma in na tujem. Ker bodo poglavitne rešitve združevanja javnih
               agencij in javnega zavoda odpravile podvajanje pri delu teh institucij in
               optimizirale njihovo delo ter pripomogle k racionalizaciji in večji preglednosti
               javne uprave in ker združitev ne predvideva porabe proračunskih sredstev, temveč se
               bodo stroški delovanja celo znižali, bomo v Poslanski skupini Državljanske liste
               predlog zakona podprli. Hvala.</p>
            </sp>
            <sp xml:id="SDZ6-Izredna-16-2012-07-17.sp232">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Predstavitev stališč poslanskih skupin je zaključena. Prehajamo na razpravo o členu
               in edinem vloženem amandmaju, ki pa je takšen, da si težko predstavljam kakšno veliko
               debato o njem. V razpravo torej dajem 1. člen in amandma poslanskih skupin koalicije
               k 1. členu. Želi kdo razpravljati? Ne. Potem zaključujem razpravo. O amandmaju bomo
               glasovali jutri v okviru glasovanj.</p>
               <p>Prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PODPORNEM OKOLJU ZA PODJETNIŠTVO.</title>
               </p>
               <p>Predlog zakona je predložila Vlada po skrajšanem postopku.</p>
               <p>Izvolite, gospod minister.</p>
            </sp>
            <sp xml:id="SDZ6-Izredna-16-2012-07-17.sp233">

               <speaker>MAG. RADOVAN ŽERJAV:</speaker>

               <p>Hvala lepa, predsednik.</p>
               <p>Zakon o podpornem okolju za podjetništvo obsega oboje – združitev obeh javnih
               skladov, torej Javnega sklada Republike Slovenije za podjetništvo in Javnega sklada
               Republike Slovenije za regionalni razvoj in razvoj podeželja, na eni strani in
               združitev vseh treh agencij, o katerih smo govorili pri predhodnih dveh zakonih,
               torej Javnega agencije za podjetništvo in tuje investicije, Javne agencije za
               tehnologijo in Slovenske turistične organizacije. Podobno kot pri predhodnih zakonih
               gre za pravno osnovo, da pridemo do teh združitev. Operativno bo seveda zadeva
               urejena z ustanovitvenimi akti, kjer bodo zadeve detajlnejše definirane. Hvala lepa.
            </p>
            </sp>
            <sp xml:id="SDZ6-Izredna-16-2012-07-17.sp234">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Matično delovno telo je Odbor za gospodarstvo. Predsednik gospod Matjaž Han.</p>
            </sp>
            <sp xml:id="SDZ6-Izredna-16-2012-07-17.sp235">

               <speaker>MATJAŽ HAN (PS SD):</speaker>

               <p>Ravno tako je Odbor za gospodarstvo na 13. nujni seji obravnaval Predlog zakona o
               spremembah in dopolnitvah Zakona o podpornem okolju za podjetništvo. Seji so
               prisostvovali Ministrstvo za gospodarski razvoj, Javni sklad Republike Slovenije za
               podjetništvo, Gospodarska zbornica, Obrtno-podjetniška zbornica, Slovenska turistična
               organizacija in naša Zakonodajno-pravna služba.</p>
               <p>Odboru je bilo posredovano mnenje Zakonodajno-pravne službe. Amandmaje k predlogu
               zakona pa so vložile poslanske skupine koalicije k 1., 2., 3., 6., 7. in 8. členu in
               poslanca mag. Stanko Stepišnik in mag. Borut Ambrožič k 6. členu.</p>
               <p>V razpravi so posamezni člani odbora izrazili dvom o smiselni predlagane
               reorganizacije ter opozorili na možnost njenih negativnih posledic, zlasti z vidika
               problematike dolgoročnih posojilnih pogodb skladov, izgub pridobljenih sredstev,
               kadrov ter stroškov blagovne znamke novega sklada.</p>
               <p>V okviru razprave o 6. členu je predlagatelj amandmaja predstavil razloge za vložitev
               amandmaja k 6. členu, in sicer bi bila po njegovem mnenju bolj smiselna spojitev obeh
               skladov in ne pripojitev enega sklada k drugemu.</p>
               <p>Po opravljeni razpravi je odbor z namenom uskladitve uveljavitvenega roka z ostalimi
               zakoni, ki urejajo združevanje institucij, sprejel amandma odbora k 9. členu predloga
               zakona.</p>
               <p>Odbor ni sprejel amandmaja poslancev Stepišnika in Ambrožiča.</p>
               <p>Odbor je glasoval še o vseh členih predloga zakona in jih tudi sprejel. Hvala
               lepa.</p>
            </sp>
            <sp xml:id="SDZ6-Izredna-16-2012-07-17.sp236">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Sledijo stališča poslanskih skupin. Najprej v imenu Poslanske skupine DeSUS gospa
               Marjana Kotnik Poropat.</p>
            </sp>
            <sp xml:id="SDZ6-Izredna-16-2012-07-17.sp237">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo. Tudi tokrat lepo pozdravljeni vsi!</p>
               <p>Ta predlog zakona je zadnji od treh, ki predvidevajo prestrukturiranje treh javnih
               agencij pod okriljem ene in dveh javnih skladov s pripojitvijo enega k drugemu in ki
               delujejo na področju podjetništva, turizma, tehnološkega razvoja ter inovativnosti v
               smislu podpornega okolja za potrebe gospodarstva. Kot je bilo že povedano, se vsi ti
               zakoni, ki jih imamo v obravnavi na tem področju, nanašajo na prestrukturiranje
               izvajalskih organizacij s teh področij z namenom zagotavljanja učinkovitejšega in
               bolj transparentnega izvajanja ukrepov razvojne gospodarske politike ter stalnega
               razvoja kakovostnih storitev za uporabnike.</p>
               <p>Namen predloga zakona, ki ga pravkar obravnavamo, je preoblikovanje Javnega sklada
               Republike Slovenije za podjetništvo in Javnega sklada Republike Slovenije za
               regionalni razvoj v enega, ki bo celovito pokrival področje podpore, rasti in razvoja
               podjetij in podjetništva z zagotavljanjem virov financiranja predvsem v obliki
               finančnega inženiringa na eni strani ter dopolnilno regionalnega razvoja in razvoja
               podeželja na drugi strani. Od te združitve se pričakuje pozitivni učinek na javna
               sredstva ter povečanje učinkovitosti delovanja združenega javnega sklada.</p>
               <p>V Poslanski skupini DeSUS se strinjamo, da bo združeno namensko premoženje obeh
               sedanjih javnih skladov omogočalo lažji in transparentnejši dostop podjetij do
               finančnih virov. Hkrati enotno delovanje na enem mestu po naši oceni pomeni tudi
               izboljšanje dostopa do informacij o finančnih spodbudah za deležnike in, kar je še
               pomembneje, pričakovati je tudi uspešnejše črpanje sredstev strukturnih skladov
               Evropske unije.</p>
               <p>Poslanke in poslanci DeSUSa podpiramo ta predlog zakona. Hvala.</p>
            </sp>
            <sp xml:id="SDZ6-Izredna-16-2012-07-17.sp238">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Nova Slovenija, gospod Jožef Horvat.</p>
            </sp>
            <sp xml:id="SDZ6-Izredna-16-2012-07-17.sp239">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Kolegice in kolegi, gospod minister!</p>
               <p>Predlagana novela Zakona o podpornem okolju za podjetništvo spada v paket zakonov, ki
               jih je treba spremeniti, če želimo postaviti temelje za nove organizacijske
               strukture, ki bodo delovale na področju pospeševanja konkurenčnosti podjetništva in
               turizma. Seveda same strukture gotovo ne bodo dovolj, pomembni in najpomembnejši so
               ljudje, za katere bo najbrž letošnji dopust nekoliko krajši, pa naj ne zamerijo mojim
               pričakovanjem oziroma zahtevam.</p>
               <p>Po mnenju strokovnjakov ima Slovenija v primerjavi z drugimi državami še vedno
               relativno slabo razvito podporno okolje za podjetništvo. Z združevanjem nekaterih že
               obstoječih agencij in skladov se pričakujejo določeni sinergijski učinki, hkrati pa
               se bo racionaliziralo sedanje delovanje dela javnega sektorja, kar je bila tudi ena
               od koalicijskih zavez na začetku našega mandata. Vseeno je treba poudariti, da pri
               tem zakonu prednostni cilj ni le varčevanje, pač pa in predvsem optimizacija
               organizacij, ki bodo morale svoje delovanje usmeriti v iskanje rešitev za zagon
               slovenskega gospodarstva. Ena izmed nalog nove agencije in javnega sklada bo gotovo
               natančna identifikacija konkurenčnih prednosti, ki jih ima Slovenija pred drugimi
               državami, ter uresničitev potencialov, ki jih ima Slovenija na področju turizma. Prav
               slednji ima lahko velik pomen pri reševanju gospodarske in finančne situacije, v
               kateri se nahajamo že več kot tri leta.</p>
               <p>Skrajni čas je, da naredimo tudi nekatere strukturne spremembe in poskušamo z
               nekaterimi novimi pristopi najti odgovore na izzive, ki jih je pred nas postavila
               kriza.</p>
               <p>V Poslanski skupini Nove Slovenije pričakujemo, da bosta združena agencija in nov
               javni sklad svoje poslanstvo v smeri celovite podpore rasti in razvoja podjetništva
               opravljala lažje kot doslej, zato bomo ta zakon podprli. Hvala lepa.</p>
            </sp>
            <sp xml:id="SDZ6-Izredna-16-2012-07-17.sp240">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine SDS gospa Romana Tomc.</p>
            </sp>
            <sp xml:id="SDZ6-Izredna-16-2012-07-17.sp241">

               <speaker>ROMANA TOMC (PS SDS):</speaker>

               <p>Hvala lepa, predsednik. Kolegice in kolegi, ki ste še tukaj!</p>
               <p>Še stališče Poslanske skupine SDS glede predloga zakona o podpornem okolju za
               podjetništvo.</p>
               <p>Zavodi, agencije in skladi ter drugi posredni proračunski uporabniki pomembno
               dopolnjujejo dejavnost ožje državne uprave in so pri njenem delovanju nujno potrebni.
               Problem pa nastane, če se vsebina dejavnosti, ki jo posamezne institucije opravljajo,
               prekriva ali pa je organiziranost zastavljena preveč na široko. Takšnih primerov ni
               malo, kajti posebej v zadnjih letih so se takšne institucije ustanavljale precej
               radodarno. V kontekstu reorganizacije državne in javne uprave pa, kot smo danes že
               večkrat slišali, Vlada predlaga zakon, ki bo dal predvsem pravno podlago za to, da se
               bodo lahko preoblikovale tri agencije in dva javna sklada v enoten javni sklad in v
               enotno javno agencijo.</p>
               <p>Prav gotovo bi za vsako izmed teh agencij ali skladov lahko našli razloge, ki
               utemeljujejo njihovo samostojnost. Seveda pa obstaja še več razlogov, ki govorijo v
               prid njihovemu združevanju. Gre za institucije, ki opravljajo enakovrstno ali podobno
               dejavnost in bodo z njihovo združitvijo doseženi, kot smo že tudi slišali,
               sinergijski učinki, predvsem za podjetja, za njihove uporabnike torej, hkrati pa bodo
               za državo na drugi strani manjši stroški. Z združitvijo obeh skladov bo vzpostavljena
               enotna točka za pridobivanje ugodnih finančnih virov, z združitvijo agencij pa bo
               zagotovljena večja preglednost delovanja in učinkovitost poslovanja.</p>
               <p>Zato ker menimo, da je pozitivnih učinkov za združevanje veliko, bomo v Poslanski
               skupini SDS predlagani zakon podprli.</p>
            </sp>
            <sp xml:id="SDZ6-Izredna-16-2012-07-17.sp242">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>In samo še gospod Janez Ribič v imenu Poslanske skupine Slovenske ljudske stranke. In
               potem smo več ali manj zaključili za danes. Če se sploh splača prekinjati do
               zjutraj.</p>
            </sp>
            <sp xml:id="SDZ6-Izredna-16-2012-07-17.sp243">

               <speaker>JANEZ RIBIČ (PS SLS):</speaker>

               <p>Hvala za besedo, spoštovani predsednik Državnega zbora. Spoštovani!</p>
               <p>V zakonodajni postopek je poleg Predloga zakona o spremembah in dopolnitvah Zakona o
               podpornem okolju za podjetništvo vloženih več predlogov zakonov, ki se nanašajo na
               pripravo pravnih podlag za združitev dveh skladov, in sicer Javnega sklada Republike
               Slovenije za podjetništvo in Javnega sklada Republike Slovenije za regionalni razvoj
               in razvoj podeželja, ter združitev dveh agencij, in sicer Javne agencije za
               podjetništvo in tuje investicije ter Javne agencije za tehnološki razvoj in javnega
               zavoda Slovenska turistična organizacija v novo javno agencijo.</p>
               <p>V Slovenski ljudski stranki predlog za združevanje podpiramo, saj gre po našem mnenju
               za prilaganje izvajalskih institucij podjetniškemu sektorju in hkrati za povezovanje
               virov sredstev ter informacij v enovito ponudbo na tem področju. Na tak način bo
               vzpostavljena enotna točka za pridobivanje ugodnih finančnih virov za razvoj
               podjetništva oziroma za regionalni razvoj, kar se nam zdi zelo pozitivno in predvsem
               praktično.</p>
               <p>V Poslanski skupini Slovenske ljudske stranke računamo, da bo združevanje skladov in
               agencij privedlo do večje učinkovitosti in preglednosti delovanja, do znižanja
               stroškov poslovanja in do zmanjšanja javnofinančnih odhodkov. Nastala bo močnejša
               javna institucija, ki bo lažje konkurirala za sredstva na trgu in bo močnejša
               partnerica bančnemu sistemu.</p>
               <p>Poslanci Slovenske ljudske stranke menimo, da slovensko podjetništvo to potrebuje,
               zato bomo podprli predlagano novelo. Hvala.</p>
            </sp>
            <sp xml:id="SDZ6-Izredna-16-2012-07-17.sp244">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>To so bila stališča poslanskih skupin. Amandmajev nimamo, tako da zaključujemo drugo
               obravnavo. Tretjo obravnavo oziroma odločanje o predlogu zakona bomo opravili jutri v
               okviru glasovanj. Zdaj, ali hočemo kolege presenetiti pa kar nadaljevati, pa jutri
               zjutraj ob osmih, ko pridemo, smo mi že vse opravili, končali? Saj pravim, dobro,
               prav, da ne bo kakšnih velikih presenečenj za kolege zjutraj.</p>
               <p>Prekinjam to točko, prekinjam sejo na tej točki in nadaljujemo jutri zjutraj ob 8.
               uri z 2. točko dnevnega reda, z obravnavo ustavne spremembe – Državni svet. Lahko
               noč! <stage type="time">(SEJA JE BILA PREKINJENA 17. JULIJA 2012 OB 22.52.)</stage>
               </p>
            </sp>
         </div>
      </body>
   </text>
</TEI>