<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-21-2014-01-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A0672E1FE71D8382C1257C75003D728E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=A0672E1FE71D8382C1257C75003D728E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-21-2014-01-27.DZ" n="21">
               <name>Redna</name>
               <date when="2014-01-27"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-21-2014-01-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">21. seja</stage>
            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Romana Tomc.</stage>
            <stage type="time">Seja se je začela ob 12. uri.</stage>
        

            <sp xml:id="SDZ6-Redna-21-2014-01-27.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 21. sejo Državnega zbora, ki je bila sklicana na podlagi prvega odstavka
               57. člena Poslovnika Državnega zbora. Obveščen sem, da se današnje seje ne morejo
               udeležiti naslednje poslanke in poslanci: gospa Jasmina Opec, gospa Iva Dimic, gospa
               Irena Tavčar, gospa Maša Kociper, gospa Janja Napast, gospod Jožef Horvat, gospod
               Robert Hrovat, gospod Jakob Presečnik, gospod Franc Bogovič, dr. Vinko Gorenak in
               gospod Srečko Meh.</p>
               <p>Na sejo sem vabil predsednico Vlade, ministrici in ministre ter generalno sekretarko
               Vlade k 1. točki dnevnega reda, ministra za infrastrukturo in prostor Sama Omerzela k
               21. točki dnevnega reda in predstavnike Vlade k vsem točkam dnevnega reda. Vse
               prisotne lepo pozdravljam.
                   V tem trenutku vas prosim za pozornost v dvorani. Spoštovane poslanke in
                     poslanci, spoštovani predstavniki Vlade, gospe in gospodje! 
               Dovolite mi, da vas pred nadaljevanjem seje spomnim, da se mednarodna skupnost
               danes spominja žrtev holokavsta. Generalna skupščina Organizacije združenih narodov
               je namreč 1. novembra 2005 sprejela resolucijo, s katero je 27. januar določila za
               mednarodni dan spomina na žrtve holokavsta. Izhajajoč iz tega je Vlada Republike
               Slovenije 14. februarja 2008 sprejela sklep, s katerim je 27. januar razglasila za
               nacionalni dan spomina na žrtve holokavsta. Državni zbor se tako vse od leta 2009 na
               ta spominski dan pokloni žrtvam 2. svetovne vojne. V ta namen v Državnem zboru tokrat
               gostimo fotografsko dokumentarno razstavo Zadnji pričevalci, spomini internirancev
               italijanskih fašističnih taborišč. Razstavo smo ob prisotnosti tudi nekaterih še
               živečih internirancev odprli v preddverju velike dvorane danes dopoldne, na ogled pa
               bo vse do 8. februarja. Mednarodni dan spomina na žrtve holokavsta je nedvomno
               priložnost, da internacijo več deset tisoč Slovencev umestimo med tragedije druge
               svetovne vojne. Razstava, ki prikazuje redke še živeče internirance, ki so bili v to
               internacijo poslani iz tedanje ljubljanske pokrajine, predstavlja poklon žrtvam
               fašističnih taborišč ter omogoča vpogled v življenjske zgodbe posameznikov, ki pa so
               hkrati tudi zgodbe vsega človeštva. Hvala za vašo pozornost.</p>
               <p>Prehajamo na <title>določitev dnevnega reda</title> 21. seje državnega zbora. Predlog
               dnevnega reda ste prejeli v petek, 17. januarja 2014, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik posamezne točke dnevnega reda oziroma predlogov za
               širitev dnevnega reda seje nisem prejel.</p>
               <p>Preden preidemo na odločanje o dnevnem redu, moramo odločiti o zahtevi za odločanje
               o odločitvi Kolegija predsednika Državnega zbora. Kolegij predsednika Državnega zbora
               je na 74. seji 6. decembra 2013 sklenil, da se Predlog zakona o spremembi Zakona o
               državni upravi,  EPA 1635 VI . obravnava po nujnem postopku. Na podlagi desetega
               odstavka 21. člena Poslovnika Državnega zbora je skupina 26 poslank in poslancev, s
               prvopodpisanim Jožetom Tankom, zahtevala, da Državni zbor odloči o navedeni odločitvi
               Kolegija. Na podlagi tretjega odstavka 143. člena poslovnika zbora zato prehajamo na
               obravnavo zahteve, da Državni zbor odloči o odločitvi kolegija predsednika Državnega
               zbora, da se Predlog zakona o spremembi Zakona o državni upravi,  EPA 1635 VI , obravnava po nujnem postopku.</p>
               <p>Besedo dajem predstavniku vlagatelja zahteve gospodu Jožetu Tanku za predstavitev
               stališča.</p>
            </sp>
            <sp xml:id="SDZ6-Redna-21-2014-01-27.sp2">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Zdaj Vlada predlaga, da se iz Ministrstva za gospodarstvo v okvir vladne službe
               prenese sektor, ki se ukvarja s kohezijsko politiko. Mi menimo, da za to ni nobene
               posebne potrebe, še posebej pa ne, da se taka sprememba dela po nujnem postopku.
               Najprej bi bilo treba kompletirati Ministrstvo za gospodarstvo, namreč dva meseca že
               ni ministra, ki bi se ukvarjal s tem področjem, po drugi strani je pa tudi res, da je
               črpanje evropskih sredstev na področju kohezije izredno slabo. Vlada je sprejela
               rebalans proračuna, državni zbor ga je letos potrdil in tam je predsednica Vlade
               povedala, da je tisti rebalans proračuna končno postavljen na realne temelje. Vendar
               na področju kohezijske politike je vlada dobila manj kot polovico z rebalansom
               predvidenih sredstev. Torej gre za dejansko neučinkovito delo. Zdaj vlada poskuša s
               temi dodatnimi administrativnimi spremembami znotraj prerazporejanja resorjev zadeve
               še dodatno ustaviti. Drugače tega ni možno razložiti. Namesto da bi tam postavila
               odgovorno ekipo, da bi dala ministra, da bi naredila v strukturi ministrstva, če
               zadeve ne delujejo, kadrovske spremembe ali pa tudi zagotovila na drugih področjih,
               če ni izdanih ustreznih soglasij, predvsem s področja okolja, spremembe in zagotovila
               izvajanje dela, se zdaj ukvarja samo s to spremembo reorganizacije, kje bo kakšna
               služba. Nobenih vsebinskih sprememb. Mi smo mesec dni pred načrtovanjem, odprtjem
               nove finančne perspektive za obdobje 2014–2020 in namesto da bi se ukvarjali s
               pripravo operativnih programov za kohezijske regije, se ukvarjamo strukturnim
               problemom Vlade, kje bo kakšna služba locirana.</p>
               <p>Tudi veliko vprašanje je, kaj bo sploh s to spremembo še ostalo od Ministrstva za
               gospodarstvo. Razen kakšnih javnih razpisov za subvencioniranje razvojnih projektov
               in dodeljevanje teh sredstev izbrani eliti pravzaprav skoraj nič drugega. Skoraj nič
               drugega. In najbrž to mečkanje s kadrovsko popolnitvijo posameznih resorjev Vlade je
               povezano predvsem s tem, kako se bodo kakšne stvari prenesle na kakšen resor.
               Učinkovitost dela ni odlika te koalicije in te vlade, sicer ne bi prišlo do tako
               slabih ocen z rebalansom proračuna, cash flowa, predvidenega priliva sredstev v
               državni proračun. Manj kot polovico je tega. In s tem spremembami, ki jih Vlada
               predlaga, se bodo te stvari samo še zaustavile. Zdaj bo pomembno, kje bo kakšen žig
               napisan, bolj kot vsebina, bolj kot realizacija projekta.</p>
               <p>Zaradi tega mi teh sprememb zakona po hitrem postopku ne podpiramo. Prvič ni to
               noben razlog. Drugič pa ne bo prineslo nobene vsebinske spremembe. Stvari bodo delali
               isti ljudje, na isti način, zamenjala se bo samo blagovna znamka, s tem pa ne bo
               nobenih učinkov. Hvala lepa.</p>
            </sp>
            <sp xml:id="SDZ6-Redna-21-2014-01-27.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>O tej zahtevi ni razprave in obrazložitve glasu, zato prehajamo na odločanje. Prosim
               vas, da preverite delovanje glasovalnih naprav.</p>
               <p>Zboru predlagam, da odloči o naslednjem sklepu: Predlog zakona o spremembi Zakona o
               državni upravi se obravnava po nujnem postopku. Če sklep ne bo sprejet, bo Državni
               zbor predlog zakona obravnaval po rednem postopku.</p>
               <p>Glasujemo. Navzočih je 74 poslank in poslancev, za je glasovalo 45, proti 27.</p>
               <p>(Za je glasovalo 45.) (Proti 27.)</p>
               <p>Ugotavljam, da je sklep sprejet, zato bo zbor v skladu s časovnim potekom seje
               navedeni predlog zakona obravnaval po nujnem postopku, in sicer v torek, 4.
               februarja, 2014.</p>
               <p>Prehajamo še na glasovanje o določitvi dnevnega reda v celoti. Zboru predlagam, da z
               današnjo sejo določni dnevni red, kot ste ga prejeli s sklicem in sprejeto spremembo.</p>
               <p>Glasujemo. Navzočih je 74 poslank in poslancev, za je glasovalo 67, proti nihče.</p>
               <p>(Za je glasovalo 67.) (Proti nihče.)</p>
               <p>Ugotavljam, da je dnevni red 21. seje zbora določen.</p>
               <p>Prehajamo na <title>22. TOČKO DNEVNEGA REDA, TO JE NA OBRAVNAVO ZAHTEVE SKUPINE
                  POSLANK IN POSLANCEV, DA DRŽAVNI ZBOR ODLOČI O ODLOČITVI KOLEGIJA PREDSEDNIKA
                  DRŽAVNEGA ZBORA, DA SE PREDLOG ZAKONA O SPREMEMBAH IN DOPOLNITVAH ZAKONA O
                  GOZDOVIH OBRAVNAVA PO SKRAJŠANEM POSTOPKU. </title>
               </p>
               <p>Kolegij predsednika Državnega zbora je na 28. seji 10. januarja 2014 sklenil, da se
               Predlog zakona o spremembah in dopolnitvah Zakona o gozdovih,  EPA 1676 VI , ki ga je zboru v obravnavo predložila Vlada,
               obravnava po skrajšanem postopku. Na podlagi desetega odstavka 21. člena Poslovnika
               Državnega zbora je skupina šestindvajsetih poslank in poslancev, s prvo podpisanim
               Jožetom Tankom, zahtevala, da Državni zbor odloči o navedeni odločitvi Kolegija.</p>
               <p>Besedo dajem predstavniku vlagateljev zahteve gospodu Jožetu Tanku za predstavitev
               stališča.</p>
            </sp>
            <sp xml:id="SDZ6-Redna-21-2014-01-27.sp4">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>To, kar se dogaja z novelo zakona o gozdovih zadnjega pol leta, zagotovo, ne more
               biti ponos nobenemu, še najmanj pa predlagatelju – Vladi Republike Slovenije.</p>
               <p>Slovenija bo edina država v okviru Evropske unije, kjer bo državni organ izdajal za
               del prevozov prevoznice za posekan les v gozdu. Slovenija bo edina država kjer ne bo
               imela tega enotno urejenega. In veljajo ena pravila za zasebnike, za zasebne gozdove
               in druga pravila za tiste, ki izvajajo koncesijske storitve v državnih gozdovih.
               Sprašujemo se, čemu je potrebno, da Vlada predlaga rešitve, ki so tako neurejene,
               neskladne in velja sistem dvojnih pravil. Tudi nikjer, ne v prejšnjem predlogu zakona
               ne v tem, ni pojasnjeno, zakaj je potrebna ta dvojna ureditev. Ne nazadnje bo tisti,
               ki bo kot zasebnik opravljal sečnjo v svojem gozdu in bo opravljal tudi prevoz, moral
               ta dokument plačati pri državnem organu. Se pravi, da bo Zavod za gozdove tisti, ki
               bo izdal dokument in bo tej osebi računal, medtem ko za koncesionarje tega stroška
               ni, niti dokumenta ni.</p>
               <p>Druga stvar, kar je v tem zakonu izjemno problematična in predstavlja eno dodatno
               veliko neumnost tega zakona, je pa to, da bo na primer lastnik gozda, ki bo dobil
               dovoljenje za 60, 70 kubikov poseka lesa za lastno uporabo, recimo da bo gradil en
               večji gospodarski ali kmetijski objekt, bo lahko sam iz svojega gozda vozil samo po 6
               kubikov hlodovine naenkrat. Neumnost brez primere! Temu lastniku gozda ni dopuščeno,
               da bi se organiziral na primeren način, to se pravi, da bi to odpeljal s tremi
               kamionskimi prevozi, ampak bo moral voziti po 6 kubikov največ naenkrat. Čemu take
               omejitve v zakonu o gozdovih, če smo mu prej dali dovoljenje za posek lesa in za
               uporabo lesa za lastne potrebe? Sistem je podoben, kot je bil nekoč v zgodovini na
               področju kmetijstva, ko na primer naši kmetje niso mogli kupovati najsodobnejše
               kmetijske opreme, ampak so lahko kupovali samo rabljene kmetijske stroje v Avstriji
               ali pa v Italiji. In ta koncept je podoben. Skregan je povsem z ekonomsko logiko. Ne
               dopušča se lastniku gozda, da bi se organiziral stroškovno neučinkovitejše, ampak se
               mu nalaga, da se lahko samo na tak način, da bo namesto treh kamionskih voženj moral
               narediti do šest, sedem voženj ali pa deset voženj po šest kubikov.</p>
               <p>Naslednji problem tega zakona so pa kazni. Nenormalno je, da ima zakon o gozdovih
               kazni za prekršek, recimo tudi v primeru, če nekdo bo imel prevoznico, pa jo bo
               slučajno pozabil, je ne bo imel pri sebi, pa ga bo dobila inšpekcija, bo plačal večjo
               kazen kot za najhujšo napako v bančnem sistemu. To je neverjetno. In sprašujemo se,
               zakaj je treba prav proti malim ljudem, proti malim kmetom zapisati v zakon tako
               neživljenjske, nenormalne kazni, kjer bo kazen tudi do desetkrat ali pa v nekaterih
               primerih celo stokrat višja od vrednosti prevoženega blaga. Pa je morda pozabil samo
               dokument doma, ki ga sicer ima. To ni boj proti sivi ekonomiji, to ni boj proti
               krajam na področju gozdarstva, ampak je to čisto nekaj drugega. To je pravzaprav
               koncept, s katerim se pristopa k uničenju še tistega majhnega dela prebivalstva, ki
               se ukvarja z izkoriščanjem gozdov in pa z nego gozda.</p>
               <p>Mi tega postopka ne bomo podprli. Zagotovo ne. In tudi velik problem je v tem, da
               ste prejšnji mesec zavrnili naš predlog, ki je bil bistveno boljši v primeru
               sistematike, to se pravi enotnosti ureditve, prinašal je bistveno manjše kazni, tudi
               strukturirane, sedaj pa imamo spet na mizi nek predlog, ki gre slepo po liniji
               koalicijske moči naprej. Hvala lepa.</p>
            </sp>
            <sp xml:id="SDZ6-Redna-21-2014-01-27.sp5">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naj vas opozorim, da tudi o tej zahtevi ni razprave in obrazložitve glasu, zato
               prehajamo na odločanje.</p>
               <p>Zboru predlagam, da odloči o naslednjem sklepu: Predlog zakona o spremembah in
               dopolnitvah Zakona o gozdovih se obravnava po skrajšanem postopku. Če sklep ne bo
               sprejet, bo Državni zbor predlog zakona obravnaval po rednem postopku. Glasujemo.
               Navzočih je 74 poslank in poslancev, za je glasovalo 44, proti 28.</p>
               <p>(Za je glasovalo 44.) (Proti28.)</p>
               <p>Ugotavljam, da je sklep sprejet, zato bo zbor navedeni predlog zakona obravnaval po
               skrajšanem postopku.</p>
               <p>S tem zaključujem to točko dnevnega reda.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.
               </title>
               </p>
               <p>V zvezi s to točko dnevnega reda sem v poslovniškem roku prejel pisne prijave 39
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. ter 247. členom Poslovnika Državnega zbora. Na prva tri vprašanja
               poslancev opozicije in na poslansko vprašanje poslanca vladajoče koalicije bo
               odgovorila predsednica Vlade. Vsak poslanec oziroma poslanka ima za postavitev
               vprašanja na voljo tri minute, predsednica Vlade, ministrici in ministri odgovorijo
               na vprašanja v največ petih minutah. Če je vprašanje postavljeno več ministrom, imajo
               vsi skupaj na voljo pet minut za odgovor. Poslanec, ki ne bo zadovoljen z odgovorom,
               lahko zahteva dopolnitev odgovora, ne more pa postaviti dodatnega vprašanja. Poslanke
               in poslance zato prosim, da ste na to pozorni. Obrazložitev zahteve za dopolnitev
               odgovora poslanec predstavi v dveh minutah, dopolnitev odgovora pa sme trajati največ
               tri minute. Poslanec, ki je postavil vprašanja, lahko zahteva, da se na naslednji
               seji opravi razprava o odgovoru predsednice Vlade, ministrice ali ministra. O tem
               odloči Državni zbor brez razprave. V primeru, da poslanec na postavljeno poslansko
               vprašanje ne bo dobil odgovora, mu morajo predsednica Vlade, ministrica in minister v
               30 dneh predložiti pisni odgovor. Poslanec, ki je postavil vprašanje, na katerega ni
               bilo odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo redno sejo zbora.</p>
               <p>V zvezi s to točko sta se za danes opravičila dr. Uroš Čufer, minister za finance,
               in dr. Anja Kopač Mrak, ministrica za delo, družino, socialne zadeve in enake
               možnosti. Na E-klopi je objavljen pregled poslanskih vprašanj, na katere v
               poslovniškem roku ni bilo odgovorjeno. V tem trenutku prehajamo na predstavitev
               poslanskih vprašanj. Na prva štiri vprašanja bo odgovorila predsednica Vlade mag.
               Alenka Bratušek.</p>
               <p>Prvo vprašanje pa bo postavil mag. Andrej Vizjak, Slovenska demokratska stranka.
           </p>
            </sp>
            <sp xml:id="SDZ6-Redna-21-2014-01-27.sp6">

               <speaker>MAG. ANDREJ VIZJAK (PS SDS):</speaker>

               <p>Spoštovana predsednica Vlade, spoštovana ministrica in ministri, kolegice in kolegi!</p>
               <p>Nedavno, spoštovana premierka, ste v tem parlamentu ob zaupnici vladi predstavljali
               podatke in se hvalili s tem, kako obvladujete brezposelnost, kako je število
               brezposelnih manjše od takrat, ko ste prevzeli oblast. Danes so številke, še ne eno
               leto po tem, tudi zaradi sezonskih gibanj, ki ste jih ob tem hvaljenju pozabili
               omeniti, žalostne. Spoštovani, 129 tisoč 900 in še nekaj brezposelnih je ta trenutek
               na Zavodu za zaposlovanje. 32 tisoč 500 mladih, se pravi v starostni skupini od 15 do
               29 let. Če primerjamo letna gibanja v povprečju, je bilo leta 2013 približno 8 % več
               brezposelnih kot v letu 2012. To so zastrašujoče, skrb vzbujajoče številke, kajti ti
               ljudje nimajo denarja, nimajo perspektive, nimajo prihodnosti. In res boli, če so med
               njimi mladi, izobraženi in tisti, ki so naredili vse doslej, da bi si lahko sami
               zagotavljali kruh in svojo prihodnost. Aktivna politika zaposlovanja in ukrepi
               razdeljevanja denarja za te in one namene ne zaležejo. Ni, spoštovana, delovnih mest.
               Ni gospodarskega zagona in ni tega, da bi se imeli kam mladi zaposliti. Če pogledamo
               ukrepe vlade v zadnjem letu, se temu niti ni začuditi. Pravzaprav gospodarska
               nepolitika te vlade je še otežila pogoje poslovanja gospodarskih subjektov. Tako v
               birokratskem smislu kot tudi v smislu financ. Dvigovali ste davke, dvig DDV, davek na
               nepremičnine, davek od dohodka pravnih oseb se ne bo zniževal, kot bi se moral,
               dohodninski zakon, kjer ste preprečili nadaljnje usklajevanje dohodninske lestvice in
               olajšav z inflacijo. Spoštovani, nimate gospodarskega ministra. Nekaj ukrepov
               sanacije bančnega sistema je šlo v pravo smer, da ste jih podedovali, nadaljevanja
               ni.</p>
               <p>Zato vas, spoštovana predsednica Vlade sprašujem:</p>
               <p>Kdaj bomo in kakšni bodo ukrepi te vlade za gospodarski zagon in nova delovna
               mesta?</p>
               <p>Ti ukrepi, tak program mora biti konkreten, mora biti tudi ciljno naravnan, časovno
               opredeljen in finančno ovrednoten. Spoštovana premierka:</p>
               <p>Kdaj bo zagledal luč sveta tak program in kdaj bomo dobili sploh ministra za
               gospodarstvo?</p>
            </sp>
            <sp xml:id="SDZ6-Redna-21-2014-01-27.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem predsednici Vlade mag. Alenki Bratušek.</p>
            </sp>
            <sp xml:id="SDZ6-Redna-21-2014-01-27.sp8">

               <speaker>MAG. ALENKA BRATUŠEK:</speaker>

               <p>Najlepša hvala in lep pozdrav vsem. Hvala, spoštovani poslanec za to vprašanje.</p>
               <p>Mislim pa, da je prav in pošteno, da si priznamo, da je Slovenija v preteklih letih
               izgubila dobršen del zaupanja tujih trgov, mednarodnih institucij in absolutno se je
               to kazalo v pribitkih na slovenske obveznice, ki so pred slabim letom v zadnjih
               izdihljajih vaše Janševe vlade dosegli vrtoglave vrednosti. Uspeli smo z ukrepi, ki
               smo jih tudi dejansko izvedli in ne samo obljubljali, deloma povrniti zaupanje v našo
               državo in konec koncev je po dolgem času donosnost naših obveznic krepko pod 5 %, 4,6
               je obrestna mera.</p>
               <p>Kar se tiče brezposelnosti, jaz mislim, da je korektno, spoštovani poslanec, da si
               pogledamo res konkretne številke. Februarja 2012, ko ste prevzeli vlado, je bilo
               brezposelnih približno 115 tisoč ljudi. Ko ste odhajali, ko ste zapuščali, se pravi,
               ko ste naredili prostor drugi vladi, je bilo brezposelnih 124 tisoč 66 oseb ali 9
               tisoč 33 več kot takrat, ko ste vodenje vlade prevzeli vi pa bili minister za delo.
               7,8 % več kot takrat, ko ste vlado prevzeli. Decembra 2013 je bilo brezposelnih oseb
               124 tisoč 15, ali 51 manj kot takrat, ko smo vlado prevzeli. Jaz dnevnih informacij z
               zavoda za zaposlovanje nimam, očitno imate boljše povezave na zavodu kot predsednica
               vlade. Zadnji uraden podatek je 124 tisoč 15. Absolutno preveč, se strinjam z vami.
               Za vsakega brezposelnega mi je žal, da je brezposeln. Po moji oceni je pravica do
               dela tista temeljna človekova pravica, ki bi morala biti zagotovljena vsakemu, ampak
               država na žalost delovnih mest ne ustvarja. Če bi upoštevali vašo politiko kadrovanja
               oziroma zmanjševanja števila brezposelnih v državni upravi, bi bila brezposelnost za
               približno 16 tisoč ljudi večja, ker zaželeli ste si, da se brezposelnost v javni
               upravi zniža za 10 %.</p>
               <p>Kar pa se tiče ukrepov, bom začela s tem, kar je že bilo narejenega. Absolutno je
               bila naša prioriteta stabilizacija bančnega oziroma finančnega sistema, če želite.
               Res je, tukaj smo začeli ali pa nadaljevali pot z ukrepi, ki ste jih vi začrtali, ker
               preprosto časa za velike spremembe ni bilo. Še danes sem prepričana, da bi lahko
               našli drugačno pot, pa smo morali zaradi časovne stiske nadaljevati po tej. Omenila
               sem že, da so se obrestne mere na naše državne obveznice krepko znižale in jaz
               verjamem, da se bodo zaradi nadaljnjih ukrepov še bolj. Drugi ukrep, ki je tudi že
               zakonsko podprt, je razdolževanje podjetij. Veliko časa smo namenili usklajevanju
               tega pomembnega zakona, pravzaprav nekaj zelo novega za Slovenijo, zato je trajalo
               dlje časa, kot smo si želeli, ampak naša naloga je, da ta zakon v letošnjem letu v
               popolnosti zaživi in omogoči ohranjanje zdravih jeder v podjetjih. Absolutno ne
               reševanje lastnikov ampak delovnih mest v podjetjih. Tretji naš cilj je povečanje
               deleža neposrednih tujih investicij. Ne boste verjeli, ko se pogovarjam s tistimi, ki
               nameravajo vlagati v našo državo, daleč od tega, da je davčna obremenitev največji
               problem v naši državi. Tako mi povejo. Absolutno pa so administrativne ovire. In kar
               se tiče mladih, ja, največji problem in tudi največ pozornosti v nadaljevanju moramo
               posvetiti mladim. Ampak, gospod Vizjak, sprejeli smo zakon, oprostili podjetja
               plačevanja prispevkov in jaz verjamem, da se še spomnite, da ste bili eden izmed
               večjih nasprotnikov tega zakona. Več pa, verjamem da, v dopolnitvi odgovora.</p>
            </sp>
            <sp xml:id="SDZ6-Redna-21-2014-01-27.sp9">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima magister Andrej Vizjak.</p>
            </sp>
            <sp xml:id="SDZ6-Redna-21-2014-01-27.sp10">

               <speaker>MAG. ANDREJ VIZJAK (PS SDS):</speaker>

               <p>Spoštovani, jaz nobenega odgovora dobil nisem. Jaz sem spoštovano premierko vprašal,
               kdaj lahko pričakujemo program konkretnih ukrepov za gospodarski zagon, za delovna
               mesta. Niti enega dogovora v tej smeri. Dobil sem odgovor in razpredanje in
               obtoževanje, kaj je bilo v preteklosti. Dobil sem odgovor, kaj je bilo narejenega
               doslej. Kaj pa bo narejenega poslej, pa nič. Če bi to, kar ste, spoštovana premierka,
               našteli, prijelo, potem danes ne bi bilo 129 tisoč 922 brezposelnih. 35 tisoč 200
               mladih brezposelnih. Če bi to delovalo, če bi bilo to zadosti – pa ni. Zato vas
               spoštovana premierka resno sprašujem:</p>
               <p>Kaj nameravate narediti? In sploh mi niste odgovorili, kje je minister. Ali
               nameravate sploh ohraniti ta resor?</p>
               <p>Poglejte, gre za izjemno pomembno problematiko. Nobeno jamstvo za mlade, noben
               program aktivne politike zaposlovanja, nobena sprememba zakonodaje, da se oproščajo
               prispevki, ne zaleže, če ni delovnega mesta. Če ni delovnega mesta, kam mladega
               človeka zaposliti, vam nobena aktivna politika ne pomaga. In jaz vas sprašujem po
               ukrepih za gospodarski zagon. Ne nazadnje tudi koalicija izredno »razštelano« deluje,
               ko govorimo o privatizaciji. Minister Pikalo govori o tem, da bi bilo treba Telekom
               recimo razdvojiti na poslovni in infrastrukturni del in tega prodati. Mislim, da na
               tak način s takimi sporočili tudi to ne boste. Govorili ste, da imate pozitivne
               signale o neposrednih tujih investicijah. Vedno so na politični ravni leporečja.
               Koliko pa je omembe vrednih neposrednih tujih investicij in koliko je prej tega, da
               te bežijo iz Slovenije.</p>
               <p>Zato, spoštovana premierka, pričakujem odgovor na moje vprašanje, ki sem ga najprej
               postavil.</p>
            </sp>
            <sp xml:id="SDZ6-Redna-21-2014-01-27.sp11">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima predsednica Vlade.</p>
            </sp>
            <sp xml:id="SDZ6-Redna-21-2014-01-27.sp12">

               <speaker>MAG. ALENKA BRATUŠEK:</speaker>

               <p> Hvala.</p>
               <p>Vlada Republike Slovenije je že oblikovala enotni dokument za zagotovitev boljšega
               zakonodajnega in poslovnega okolja ter dvig konkurenčnosti, ki zajema več kot 300
               konkretnih ukrepov na 16 različnih področjih. V dokument so vključeni tudi predlogi
               gospodarstva, od agende 46 plus, agende malega gospodarstva, zahteve slovenske obrti
               ter pobude Trgovinske zbornice. Verjamem, če pa ne, niste tega dokumenta še uspeli
               videti, vam ga bom pa z veseljem posredovala. Tudi z evropskimi sredstvi absolutno
               želimo pomagati našemu gospodarstvu in gospod Vizjak jaz verjamem, da boste tudi vi
               veseli podatka, da smo letos počrpali daleč največ kohezijskih sredstev. 15 % več kot
               kadarkoli do sedaj. In prav gotovo je tudi to razlog, da se naš gradbeni sektor
               krepi. Še vedno smo daleč pod tem, kjer smo bili, ampak rast v teh mesecih je bila
               občutna.</p>
               <p>Kot drugo sem prav tako prepričana, da veste, da smo uspeli kljub težki finančni
               situaciji zagotoviti dodatnih 500 milijonov evrov, ki so na voljo slovenskemu
               gospodarstvu, preko SID banke tudi za obratni kapital. In še enkrat, projekt, ki se
               mi zdi zelo pomemben in je po moji oceni ključen, da bomo zagotovili, da bo naše
               gospodarstvo funkcioniralo tako, kot je funkcioniralo pred leti, je razdolževanje
               podjetij, Ampak na žalost, gospod Vizjak, se to ne da narediti čez noč in verjamem,
               da vi, ki ste bili minister za gospodarstvo štiri leta, veste, da se učinki takšnih
               stvari ne poznajo čez noč.</p>
               <p>Uradni podatki o številu brezposelnih so tisti, ki sem jih povedala na začetku,
               lahko manipulirate z drugimi, počakali bomo do konca meseca, takrat so novi uradni
               podatki.</p>
               <p>Mogoče samo še kar se tiče mladih. Absolutno so prioriteta, absolutno se zavedamo teh
               problemov, zato smo sprejeli zakon, ki oprošča delodajalca plačila prispevkov, 16 %
               manj je treba plačati za mladega delavca, kot je bilo v času, ko ste bili vi minister
               za delo. Mislim, da to ni malo. Poleg tega smo si uspeli pridobiti dodatna sredstva v
               okviru programa Jamstvo za mlade. Se pa strinjam z vami, da dokler so stvari samo na
               papirju, ne bo učinkov, ampak lahko verjamete, da trdo delamo za to, da bodo
               rezultati … / Izklop mikrofona/</p>
            </sp>
            <sp xml:id="SDZ6-Redna-21-2014-01-27.sp13">

               <speaker>PREDSEDNIK JANKO VEBER:</speaker>

               <p>Hvala, predsednici za odgovore.</p>
               <p>Zahtevo za razpravo o odgovoru ima mag. Andrej Vizjak.</p>
            </sp>
            <sp xml:id="SDZ6-Redna-21-2014-01-27.sp14">

               <speaker>MAG. ANDREJ VIZJAK (PS SDS):</speaker>

               <p>Spoštovani, predsednik, ja, v skladu s poslovnikom predlagam razpravo o tem odgovoru
               oziroma neodgovoru, kajti na nekatera vprašanja enostavno ni bilo odgovorov. Na
               primer, kdaj bomo dobili odgovornega za ta resor in kateri so ti konkretni ukrepi za
               gospodarsko rast in nova delovna mesta. Dobili smo sicer podatek o uradnih
               dokumentih, ko govorimo o programu konkurenčnosti, vendar program za nova delovna
               mesta je bistveno kaj več.</p>
               <p>Premierka je tu naštevala tudi nekatere programe, ki enostavno ne delujejo. Ne
               deluje ta zakon, ta prenova insolventnega zakona, po kateri naj bi šlo do nekega
               prostovoljnega prestrukturiranja, finančnega prestrukturiranja. In tudi nekateri
               koalicijski poslanci, ki so na tem področju doma, konkretno gospod Starman, ne
               verjamejo v kakršenkoli učinke teh določb. To so mrtva črka na papirju, kot nič
               koliko, ki ste jih naredili.</p>
               <p>Podobno omenjate, spoštovana premierka, razpis za 500 milijonov evrov, ki se
               enostavno ne da črpati, ker so pogoji prezahtevni za črpanje, in je nekaj 10
               milijonov zgolj počrpanih od te glomazne vsote.</p>
               <p>Kaj vam želim povedati? Želim vam povedati, da ukrepi, ki jih sprejemate, ne
               delujejo in so desetkrat znegirani z ukrepi, ki jih pa sprejemate, kot so nove davčne
               in administrativne obremenitve slovenskega gospodarstva. Toplo vam svetujem, da se
               več pogovarjate z gospodarstveniki in da tudi sprejemate njihove predloge, ne da vaši
               koalicijski poslanci ocenjujejo njihove predloge kot mineštro, mokre sanje in še kaj
               podobnega. To je zaničevanje gospodarskih asociacij. In jamstvo za mlade. To je
               ukrep, to je en kamenček v mozaiku, da bi kakšen mladi dobil zaposlitev, če bo seveda
               delovno mesto, vendar zamujate s tem programom.</p>
               <p>Torej spoštovana premierka, jaz ne bom in ne želim biti tako osoren in napadalen,
               želim biti konstruktiven, želim vam predlagati in povedati, da so to prioritete, ki
               morajo biti na prvem mestu danes v Sloveniji. In ne obtoževanje, kaj je kje kakšen
               podatek. Jaz vam moram celo zameriti, da ne poznate aktualnega podatka. Vsak
               ponedeljek Zavod za zaposlovanje objavi zadnji podatek o številu brezposelnih. Danes
               je 129 tisoč 922. To je registrirana brezposelnost, to je javni podatek, in vi ga ne
               poznate ter govorite z en mesec starim podatkom. To je tudi en simptomatičen način
               nerazumevanja in neukvarjanja s tem pomembnim področjem.</p>
               <p>Torej, spoštovana premierka, jaz upam, da bi javna razprava naredila korak naprej do
               tega, da bomo vsaj na enem področju, kjer jaz mislim, da vsi delimo pričakovanja in
               ne nazadnje nam je prva prioriteta, to je gospodarskem zagonu in novim delovnim
               mestom, še posebej za mlade, lahko dorekli kakšen skupni sklep.</p>
            </sp>
            <sp xml:id="SDZ6-Redna-21-2014-01-27.sp15">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločil jutri, 28. januarja 2014, v okviru
               glasovanj.</p>
               <p>Drugo vprašanje predsednici Vlade bo postavil gospod Franc Pukšič, Slovenska ljudska
               stranka.</p>
            </sp>
            <sp xml:id="SDZ6-Redna-21-2014-01-27.sp16">

               <speaker>FRANC PUKŠIČ (PS SLS):</speaker>

               <p>Hvala lepa. Lep pozdrav, gospa predsednica Vlade, ministri, predsednik Državnega
               zbora, kolegice in kolegi</p>
               <p>Dejstvo je, da je Družba za upravljanje terjatev bank v 100-odstotni državni lasti,
               bom kar govoril o tako imenovani slabi banki, saj vsi razumemo, za kaj gre. Nedavno
               je bila slaba banka dokapitalizirana z 200 milijoni evrov davkoplačevalskega denarja.
               In dejstvo je, da je slaba banka zavezana za objavo informacij javnega značaja.
               Slovenski mediji, gospa predsednica, pa poročajo o skrivanju plač vodilnih v slabi
               banki, o zaustavitvi prodaje stanovanj, Celovški dvori, najhujše pa je, ko poročajo
               tudi katastrofalne informacije o reprogramiranju menedžerskih kreditov. To pa je
               tistih, ki so prav preko političnih vez botrov dobivali kredite za prevzeme
               slovenskih podjetij, jih izčrpavali in sedaj se jih reprogramira. Najbolj odmevna sta
               v tem trenutku, tako Finance poročajo, Rigelnik, Petan in vprašanje, kaj vse bo še
               prišlo na plano. Pa tudi proces privatizacije podjetij, ki ste ga obljubljali, je
               očitno zastal. Razumljivo nam je, da vseh podatkov, na tisoče, ki so v kreditnih
               mapah, ne morete objaviti. A vendar v Slovenski ljudski stranki pričakujemo in je
               potrebno slovenski javnosti, gospa predsednica, takoj in sedaj razkriti dva podatka:
               delež podjetij in njihovo vrednost, ki je šla na slabo banko. Ljudje bodo to sanacijo
               plačali iz svojih žepov, zato imajo pravico to vedeti. Zato pričakujemo v slovenski
               javnosti od vas, da boste takoj zagotovili javno objavo podjetij in vrednosti
               prenosov na slabo banko.</p>
               <p>Gospa predsednica, moje vprašanje se glasi:</p>
               <p>Ali brezkompromisno podpirate javno objavo teh in drugih podobnih podatkov v zvezi s
               terjatvami?</p>
               <p>In drugo vprašanje:</p>
               <p>Kako lahko danes slovenski javnosti zagotovite, da Družba za upravljanje terjatev
               bank ne bo že v kratkem postala družba za reševanje zavoženih projektov tajkunov in
               njihovih političnih botrov?</p>
            </sp>
            <sp xml:id="SDZ6-Redna-21-2014-01-27.sp17">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za odgovor dajem predsednici Vlade.</p>
            </sp>
            <sp xml:id="SDZ6-Redna-21-2014-01-27.sp18">

               <speaker>MAG. ALENKA BRATUŠEK:</speaker>

               <p>Hvala.</p>
               <p>Spoštovani poslanec, naj takoj na začetku odgovorim z da. Absolutno podpiram javnost
               podatkov – ob dveh pogojih. Objava teh podatkov ne sme škoditi preiskavam
               gospodarskega kriminala, ki že potekajo ali bodo še potekale v teh bankah. In drugo.
               Ne smejo znižati cene premoženja na tej družbi za upravljanje ali, kot ste jo vi
               imenovali, slabi banki. Naj pa takoj uvodoma povem, čeprav pravite, da je to
               zvračanje krivde, ampak je dejstvo. Zakon o ukrepih za krepitev stabilnosti bank je
               sprejela še prejšnja koalicija. Delamo po njem. Že prej sem povedala, preprosto na
               žalost nismo imeli časa za drugačne, mogoče bolj pretehtane, odločitve. Tudi štiri od
               treh neizvršnih direktorjev v tej banki je imenovala še prejšnja vlada ali prejšnja
               koalicija. Seveda vse to ne pomeni, da lahko delajo kakorkoli drugače, kot jih
               zavezuje zakon. Zato naj takoj poudarim, da je vlada absolutno zavezana k polni
               transparentnosti v zvezi z izvedenimi ukrepi do mere, ki ne bo ogrozila poslovanja te
               družbe in s tem povračila vloženih sredstev davkoplačevalcev. Kot verjetno veste, smo
               maksimalno transparentno, takrat ko je bil čas, predstavili rezultate obremenitvenih
               testov v bančnem sektorju in enako nameravamo zagotoviti tudi v primeru delovanja
               Družbe za upravljanje terjatev bank po tistem, ko bodo odpravljene zakonske omejitve.
               Prepričana sem, da veste, da mislim, da je 21. januarja koalicija vložila amandmaje,
               dopolnitve k Zakonu o dostopu do informacij javnega značaja, s čimer bomo omogočili
               objavo podatkov, se pravi pogodb o sklenjenih poslih – vrsta, vrednost in datum
               posla, kreditojemalec, kreditodajalec. Iz sklepov organa, pristojnega za odobritev
               posla, organ, ki posel odobri, in sestava uprave in nadzornega sveta banke v času
               odobritve kredita, In iz dokazil o zavarovanju, vrsta in predmet zavarovanja. Jaz
               verjamem, da boste ta zakon lahko tudi poslanci opozicije podprli. In še enkrat,
               absolutno sem tudi sama osebno za popolno transparentnost, želim pa, oba pogoja, ki
               sem ju prej povedala, bi morala biti izpolnjena. Objava podatkov nikakor ne sme
               škoditi preiskavam, ki se v bankah že dogajajo oziroma se bodo še dogajale in nikakor
               ne smejo zniževati cene premoženja na družbi za upravljanje oziroma slabi banki.
               Verjamem, da se vsi strinjamo, da mora biti naš skupni cilj, da se bo iz upravljanja
               premoženja, ki je na žalost zaradi slabih stvari, ki so se v preteklosti dogajale,
               prešel na to družbo oziroma slabo banko, da je treba zagotoviti, da bo dolg, ki je
               nastal iz te sanacije bank, v celoti poplačan iz upravljanja tega premoženja in ne bo
               v nadaljevanju bremenil mlajših generacij.</p>
            </sp>
            <sp xml:id="SDZ6-Redna-21-2014-01-27.sp19">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Franc Pukšič.</p>
            </sp>
            <sp xml:id="SDZ6-Redna-21-2014-01-27.sp20">

               <speaker>FRANC PUKŠIČ (PS SLS):</speaker>

               <p>Hvala lepa, gospa predsednica.</p>
               <p>Delež in vrednost prenosa podjetij na slabo banko sigurno ne ogroža nobenega od vaših
               prej naštetih pogojev. Torej ne znižuje niti cene podjetij in ne ogroža
               kriminalistične preiskave.</p>
               <p>Gospa predsednica, jaz bi vas spomnil, kaj ste pred enim letom in še nekaj govorili.
               Ali takrat tega niste vedeli kot poslanka ali sedaj česa ne želite povedati? To je
               vprašanje. 23. oktobra 2013 ste tukaj v Državnem zboru govorili naslednje, citiram,
               »ne vemo, kaj boste prinašali v slabo banko, ne vemo, koliko, in ne vemo, po kakšni
               ceni.« Pa ne bom naprej našteval citata.</p>
               <p>Gospa predsednica, res je, da marsičesa še nismo vedeli, ker nismo poznali slabih
               testov. Dejstvo pa je, da danes je to strošek v čistem denarju dve in pol milijardi
               evrov, da je to v zamenjavi obveznic v milijardi evrov, in da je to strošek tudi
               tistih, ki ste jih razlastili in podrejenih instrumentov okrog pol milijarde evrov.
               Ampak, gospa predsednica, tudi danes še ne vemo, kaj, koliko in po kakšni ceni se
               prenaša v slabo banko. Razlika je samo v tem, da ste vi danes predsednica vlade. V
               tem je razlika. Ko ste pa govorili o Zakonu o informaciji javnega značaja, ja, tudi
               naši amandmaji so bili povzeti. Seveda bomo podprli. Ampak, gospa predsednica, zakaj
               je takšen zakon treba vlagati po rednem postopku, nek sistemski zakon o davku na
               nepremičnine pa po nujnem postopku? Gospa predsednica, koga se bojite, kaj skrivate,
               pred kom skrivate? Pred svojimi državljani? Moje vprašanje pa je:</p>
               <p>Kateri zakon je treba spremeniti? Jutri bomo v Slovenski ljudski stranki vložili
               spremembo zakona.</p>
            </sp>
            <sp xml:id="SDZ6-Redna-21-2014-01-27.sp21">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora dajem predsednici Vlade.</p>
            </sp>
            <sp xml:id="SDZ6-Redna-21-2014-01-27.sp22">

               <speaker>MAG. ALENKA BRATUŠEK:</speaker>

               <p>Amandmaji so vloženi, gospod Pukšič, tako da samo pričakujemo vaš za, drugega ni
               treba narediti. In če se boste spomnili, čeprav pravite, da ne smem gledati nazaj
               oziroma dobim kritike, kadar se oziram nazaj, je bila tako ob sprejemanju tega
               bančnega zakona kot ob sprejemanju zakona o Slovenskem državnem holdingu ena izmed
               glavnih naših ali pa če želite mojih kritik ta, da ste vi takrat želeli nekaj skriti.
               Niste dovolili, da bi to bile informacije javnega značaja. Jaz sem takrat glasovala
               proti obema tema zakonoma. In naša naloga je, da to danes spremenimo. In absolutno bo
               vse, katere terjatve, kaj, po kakšni ceni, absolutno javno dostopno. Treba je samo
               vedeti, da prenosi tečejo sukcesivno in vsega tega, kar želite danes vedeti, še ni na
               voljo. Nič ne skrivamo, nikogar se ne bojimo, delamo pa po vaših zakonih oziroma
               tistih zakonih, ki ste jih takrat kot bivša koalicija sprejeli. Jih bomo dopolnili,
               tako zakon o ukrepih za krepitev stabilnosti bank, tudi to spremembo pripravljamo,
               kot zakon o dostopu informacij do javnega značaja. Tako da, gospod Pukšič, absolutno
               se nič in nikogar ne bojimo. In sem prva, ki sem v opoziciji govorila eno – in danes
               delam tako. Ne zamenjam mnenja, ko grem iz ene na drugo stran.</p>
            </sp>
            <sp xml:id="SDZ6-Redna-21-2014-01-27.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo o odgovoru ima gospod Franc Pukšič.</p>
            </sp>
            <sp xml:id="SDZ6-Redna-21-2014-01-27.sp24">

               <speaker>FRANC PUKŠIČ (PS SLS):</speaker>

               <p>Hvala lepa, gospod predsednik.</p>
               <p>Torej samo dodam še, v skladu z 246. členom Poslovnika, ker ostalo ste že vi
               povedali. Gospa predsednica Vlade, res je, takrat, več kot leto dni nazaj ste
               govorili, da je reševanje bank nujno dejstvo, da s tem zamujamo, da je tudi to
               dejstvo, dejstvo pa je tudi, da z vašo slabo banko, takrat našo, ne bomo rešili
               osnovnega problema, to je kreditnega krča, gospodarstvo od te rešitve ne bo imelo
               nič, to je dejstvo in tudi danes gospodarstvo od tega žal nima nič. Vi ste govorili,
               da delate po naših zakonih. Res je. Mi smo v več kot enem letu sprejeli Zujf in
               državo zadolžili za 1,7 milijarde. To je res. Res pa je, gospa predsednica, da pa vi
               načrtujete, vaši načrti pa so, da v manj kot enem letu zadolžite državo tako, da
               zamenjate ti dve številki ne za 1,7 ampak za 7 milijard evrov. To je problem. In,
               gospa predsednica – koga se bojite, zakaj skrivate? Če vi ne upate povedati, vam bomo
               mi povedali. V Slovenski ljudski strani vemo, zakaj te skrivalnice. A veste, težko bi
               bilo verjeti, da se med letom 2009 in 2011 v Novi Kreditni banki ni zgodil noben
               odpis oziroma se ni zgodilo nič v zvezi z nepravilnostmi, ki jih danes pripisujete
               nekdanjemu predsedniku uprave gospodu Kovačiču. Ampak treba je vedeti, da ste bili vi
               članica nadzornega sveta. Vemo, da ima tudi zelo veliko veljakov vaše stranke kar
               velike težave. Tako pri odplačevanju kreditov kot pri dokazovanju, zakaj so jih
               dobili. Gospa predsednica, ni res, da smo mi skrivali. Mi ne bi razkrili samo deleža
               in njihovih vrednosti, ki bi prešle na slabo banko, takoj in tudi v zakonu smo hoteli
               razkriti kreditodajalce in kreditojemalce, zraven, beri, tudi s političnimi botri. In
               uprava slabe banke bi morala to po uradni dolžnosti tudi prijaviti na organe pregona.
               Prav to je bil glavni element, zakaj je padla Janševa vlada, ko se je začelo se
               gospodarstvo dvigati, ko smo začeli ustvarjati pogoje za gospodarstvo.</p>
               <p>Zato želim, da o tem odgovoru predsednice Vlade opravimo razpravo.</p>
            </sp>
            <sp xml:id="SDZ6-Redna-21-2014-01-27.sp25">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Pukšič, seveda ste v tej zahtevi za razpravo šli tudi v okvir, ki ni bil v
               okviru vaših vprašanj, ampak o vašem predlogu bo državni zbor odločil jutri, 28.
               januarja 2014, v okviru glasovanj.</p>
               <p>Tretje vprašanje bo postavil magister Matej Tonin, Nova Slovenija.</p>
            </sp>
            <sp xml:id="SDZ6-Redna-21-2014-01-27.sp26">

               <speaker>MAG. MATEJ TONIN (PS NSi):</speaker>

               <p>Spoštovana predsednica Vlade, drage kolegice in kolegi!</p>
               <p>12. decembra lansko leto je bila razkrita globel bančne luknje. To so stroški, to je
               teža, ki je naložena prihodnjim rodovom in prihodnjim generacijam. Od samostojnosti
               Slovenije je to že druga sanacija bančnega sistema in ker gre tudi pri tej drugi
               sanaciji za davkoplačevalski denar, mislim, da moramo vsi v tej hiši narediti vse, da
               najdemo razloge, zakaj je do te luknje prišlo, predvsem pa da odgovorne pripeljemo
               pred roko pravice. In še tretja stvar, da ko delamo sanacijo bančnega sistema, s to
               sanacijo ne ustvarjamo novih in dodatnih krivic. Na nek način se je proces oziroma
               sanacija bančnega sistema že začela. Pri tem procesu krščanski demokrati vidimo vsaj
               dve problematični stvari. In sicer, prva je razlastitev lastnikov podrejenih
               finančnih instrumentov, druga pa so zadnje poteze Družbe za upravljanje terjatev bank
               oziroma po domače rečeno slabe banke.</p>
               <p>Če se najprej dotaknem razlastitve lastnikov podrejenih finančnih instrumentov, vas
               sprašujem, spoštovana predsednica Vlade:</p>
               <p>Ali se vam zdi pravično razlastiti ljudi, ki pri tem upravljanju bank niso imeli
               popolnoma nič zraven, bodo pa ob vse svoje prihranke?</p>
               <p>Razlaščenci, kot sem dejal, niso imeli nobenega vpliva na poslovanje bank. Celo več.
               Bilo jim je obljubljeno, da če banka ne bo šla v stečaj, se nimajo bati za svoje
               prihranke. Banka ni v stečaju, oni pa so kljub vsemu razlaščeni. Občutek krivičnosti
               je še toliko večji, ker pa tistim, ki so pa dejansko odgovorni za bančno luknjo, pa
               ni bilo odvzetega nič.</p>
               <p>Če se dotaknem še DUTB oziroma slabe banke. Najverjetneje se strinjate z nami, da
               imamo lahko upravičeno slab občutek ob zadnjih potezah, bom naštel samo tri, menda da
               so bile na slabo banko prenesene tudi terjatve, ki se popolnoma normalno in redno
               odplačujejo, da so bila reprogramirana tajkunska posojila in da se je ustavila
               prodaja Celovških dvorov.</p>
               <p>Spoštovana predsednica vlade, verjemite in vem, da veste, da nisem teoretik zarote,
               ampak na nek način nam morate priznati, da vse te stvari ustvarjajo in spodbujajo
               raznorazne zarote, ker je težko odgovoriti na vprašanje, zakaj prenašati zdrave
               kredite, zakaj reprogramirati tajkunske kredite, ki niso namenjeni razvoju podjetij,
               ampak samo ohranjanju lastnine.</p>
               <p>Zato vas sprašujem, spoštovana predsednica:</p>
               <p>Ali se vam zdijo vsi ti ukrepi DUTB potrebni in pravični v procesu sanacije bančnega
               sistema?</p>
            </sp>
            <sp xml:id="SDZ6-Redna-21-2014-01-27.sp27">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za odgovor dajem predsednici Vlade.</p>
            </sp>
            <sp xml:id="SDZ6-Redna-21-2014-01-27.sp28">

               <speaker>MAG. ALENKA BRATUŠEK:</speaker>

               <p>Najlepša hvala, spoštovani poslanec.</p>
               <p>Veste, ni pomembno, ali se meni zdi pošteno ali ne. Pomembno je, da je bila stvar
               pravno korektno izpeljana po vseh postopkih in zahtevah, ker gre za državno pomoč. Pa
               dovolite, da vam navedem nekaj konkretnih členov. Mislim, da pa ni treba še enkrat
               poudarjati, da smo vse te postopke reševanja bank peljali po določilih Zakona o
               ukrepih Republike Slovenije za krepitev stabilnosti bank, ki je bil sprejet pod
               prejšnjo koalicijo in za katerega mislim, da ste glasovali tudi vi. In ker gre za
               ukrepe, ki se izvedejo s sredstvi države, zato pomenijo državno pomoč. Pogodba o
               delovanju Evropske unije v 107. členu določa, da je vsaka pomoč, ki jo dodeli država
               članica ali kakršnakoli vrsta pomoči iz državnih sredstev, ki izkrivlja ali bi lahko
               izkrivljala konkurenco, nezdružljiva z notranjim trgom. Evropska komisija je z
               namenom, da se nedvoumno določi, kdaj je v skladu s 107. členom omenjene pogodbe
               državna pomoč dovoljena, v Uradnem listu Evropske unije objavila sporočilo komisije o
               uporabi pravil o državni pomoči za podporne ukrepe v korist bank v okviru finančne
               krize. Veljalo pa je to od 1. avgusta 2013 dalje. V skladu s tem sporočilom državna
               pomoč banki, ki ne izpolnjuje minimalnih regulatornih zahtev, ne sme biti dodeljena,
               dokler lastniški kapital, hibridni kapital in podrejeni dolžniški instrumenti ne
               prispevajo v celoti k izravnani morebitni izgubi. Skratka, če ne bi stvari naredili
               tako, kot smo jih naredili, bi ta državna pomoč lahko bila v nasprotju s pravili, ki
               veljajo v Evropski uniji. Jaz verjamem, da veste, kaj bi to pomenilo. S kar nekaj
               našimi pomočmi, subvencijami večjim slovenskim podjetjem se v tem trenutku ukvarjamo,
               ali je bila pomoč dana tako, kot je treba, se pravi, po postopkih, kot je treba, ali
               ne. Se pravi, praktično nismo imeli druge poti kot te, kar smo naredili. Kar je
               ključno povedati, se mi zdi pa pomembno, da je uporaba tega izrednega ukrepa, ki je
               bil narejen skladno z evropskimi normami, evropskimi pravili, mogoča le ob
               upoštevanju načela, da posamezni upnik zaradi prenehanja kvalificiranih obveznosti
               banke – to je vse tisto, kar sem prej naštela – ne utrpi večjih izgub, kot bi jih
               utrpel v primeru stečaja bank. Mislim, da veste, da če ne bi reagirali in naredili
               tega, kar smo v naših bankah naredili, bi bil stečaj teh bank neizogiben in rezultat
               za lastnike podrejenih obveznic na žalost enak. To je, kar se tiče teh tako
               imenovanih podrejenih obveznic.</p>
               <p>Kar se tiče Družbe za upravljanje terjatev bank oziroma slabe banke, kot jo ne prav
               lepo vsi imenujemo. Posebej želim poudariti, da so odločitve vodstva te družbe
               avtonomne in neodvisne. Verjamem, da si ne želite, da bi politika lahko in tudi bi
               vplivala na te odločitve. Je pa res, da je družba v skladu z zakonom dolžna pri
               opravljanju svojih dejavnosti ravnati s skrbnostjo dobrega gospodarstvenika, v skladu
               z načeli preglednosti, učinkovitosti, gospodarnosti in uspešnosti. Glede na to, da je
               pravzaprav šele mesec dni od takrat, ko se je največji del posla začelo opravljati na
               tej slabi banki oziroma družbi za upravljanje, ne morem niti ne želim presojati
               dosedanjega delovanja oziroma ustreznosti dosedanjih poslovnih odločitev. Treba je pa
               vedeti, da je Računsko sodišče dolžno revidirati poslovanje te družbe oziroma slabe
               banke vsako leto. In enako je ta družba oziroma slaba banka dolžna poročati
               Ministrstvu za finance. Seveda si pa želim, da bodo tudi z javnostjo komunicirali
               popolnoma transparentno.</p>
            </sp>
            <sp xml:id="SDZ6-Redna-21-2014-01-27.sp29">

               <speaker>PREDSEDNIK JANKO VEBER:</speaker>

               <p>Zahtevo za dopolnitev odgovora ima mag. Tonin.</p>
            </sp>
            <sp xml:id="SDZ6-Redna-21-2014-01-27.sp30">

               <speaker>MAG. MATEJ TONIN (PS NSi):</speaker>

               <p>Spoštovana predsednica Vlade!</p>
               <p>Jasno mi je, da Vlada oziroma vsakodnevna politika oziroma vi ne morete poklicati
               direktorje na DUTB in jim dirigirati, kako in na kakšen način naj poslujejo
               vsakodnevno. Ampak vsem v tej hiši je pa jasno, kdo imenuje direktorje DUTB. Tu pa
               ima vaša vlada škarje in platno, da zadeve sešije in zarobi tako, da bodo šle stvari
               v pravo smer. Kot sem rekel, težko se je znebiti slabega občutka, da so bile zadnje
               zamenjave direktorjev na DUTB in morda celo odstavitev gospoda Širclja namenjene
               temu, da se morda stvari obračajo tako, kot se danes, in ne tako, kot bi se morale.
               Ampak, kot sem rekel, to so teorije zarote, na katere jaz ne morem pristajati, vas pa
               opozarjam, da ste kot predsednica Vlade dolžni nekaj narediti, da se te stvari ne
               sprožajo oziroma da se ne delajo.</p>
               <p>Glede razlastitve lastnikov podrejenih finančnih instrumentov. Zelo dobro poznate
               pravni red Evropske unije in veste, da je eno uredba, eno je direktiva, eno je pa
               priporočilo in da ima vsaka izmed teh treh grupacij oziroma teh treh stvari različne
               učinke. To, o čemer vi govorite, naj bi šlo za priporočilo. In tudi Društvo malih
               delničarjev opozarja, da na podlagi priporočil slovenski vladi ne bi bilo treba
               razlastiti vseh teh lastnikov podrejenih finančnih instrumentov in da bo morda to
               obveznost postala šele leta 2018.</p>
               <p>Torej mislim, da se bi se tudi kot predsednica Vlade oziroma kot celotna vlada
               oziroma, če hočete, kot celoten parlament morali postaviti za slovenske državljane,
               še posebej, ker gre za poročilo in ker nam tega ni bilo treba narediti do leta
               2008.</p>
            </sp>
            <sp xml:id="SDZ6-Redna-21-2014-01-27.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora dajem predsednici Vlade.</p>
            </sp>
            <sp xml:id="SDZ6-Redna-21-2014-01-27.sp32">

               <speaker>MAG. ALENKA BRATUŠEK:</speaker>

               <p>Sicer ni bilo dodatnih vprašanj, ampak mislim, da je prav, da še enkrat določene
               stvari povemo.</p>
               <p>Soglasje Evropske komisije je bilo potrebno za to državno pomoč in brez tega
               soglasja ne bi dobili. Kaj je, če izvedemo državno pomoč brez soglasja, pa verjamem,
               spoštovani poslanec, da veste.</p>
               <p>Kar se pa tiče Družbe za upravljanje. Vlada je imenovala državnega sekretarja na
               Ministrstvu za finance za enega neizvršnega direktorja, se pravi enako, kot prejšnja
               vlada. Tukaj težko verjamem, da lahko temu nasprotujete. Kar se pa tiče ostalih treh,
               so pa še vedno isti ljudje, kot jih je predlagala prejšnja vlada in mogoče bomo vsi
               skupaj ugotovili, da niste imeli tukaj najbolj srečne roke oziroma če vas prav
               razumem, mi na nek način med vrsticami celo predlagate, da naj poskrbimo, da bodo tam
               bolj kompetentni ljudje, kot so tisti, ki ste jih izbrali vi.</p>
            </sp>
            <sp xml:id="SDZ6-Redna-21-2014-01-27.sp33">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo ima mag. Tonin.</p>
            </sp>
            <sp xml:id="SDZ6-Redna-21-2014-01-27.sp34">

               <speaker>MAG. MATEJ TONIN (PS NSi):</speaker>

               <p>Predsednica Vlade včasih zna biti zelo ostra, ampak nič hudega.</p>
               <p>Glejte, jaz sem govoril o enem, ki ste ga vi zamenjali, in o enem, ki ste ga vi
               nastavili. To sva oba skupaj pravilno ugotovila in tudi na nek način ste priznali, da
               Vlada ima škarje in platno in da te stvari lahko usmerja, če želi. Ne vsakodnevno
               politiko, lahko pa vsaj načelno strateško. Zaradi tega jaz ne vidim popolnoma nobene
               škode in bi bil to nek pozitiven doprinos, če pa bi na podlagi tega vašega odgovora,
               ki ste ga danes dali v tem parlamentu, opravili neko razpravo in si razsvetlili vse
               temne zorne kote, kaj in kako si predstavljamo, da bo Družba za upravljanje terjatev
               bank delovala, da se ne bo zgodilo, kot je kolega Pukšič govoril, da bo to družba za
               zaščito kakšnih drugih ljudi.</p>
               <p>In tudi v zvezi z razlastitvijo lastnikov podarjenih finančnih inštrumentov bi bila
               razprava koristna in nujna, še posebej zaradi tega, ker je diametralno nasprotno
               stališče med tistim, kar trdi Vlada, in med tistim, kar trdi Društvo malih
               delničarjev, ki je med drugim tudi dalo zahtevo za ustavno presojo tega dela
               zakona.</p>
               <p>Jaz bi vas prosil, da podprete ta predlog, da se o odgovoru predsednice Vlade opravi
               razprava.</p>
            </sp>
            <sp xml:id="SDZ6-Redna-21-2014-01-27.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločil jutri, 28. januarja 2014, v okviru
               glasovanj.</p>
               <p>Četrto vprašanje predsednici Vlade bo postavil gospod Mirko Brulc, Socialni
               demokrati.</p>
            </sp>
            <sp xml:id="SDZ6-Redna-21-2014-01-27.sp36">

               <speaker>MIRKO BRULC (PS SD):</speaker>

               <p> Spoštovana predsednica Vlade, ministri, vsi prisotni, lep pozdrav!</p>
               <p>Upravljanje z državnimi podjetji je kar pred pomembno reformo upravljanja. Pred nami
               je obravnava zakona o Slovenskem državnem holdingu. Ta se mora z vsemi svojimi
               določili izkazati v zasledovanju prvotnega cilja, to je izboljšanje akutnega stanja
               upravljanja z državnimi podjetji in vzpostavitev optimalnih zakonskih določil za
               dobro upravljanje tudi vnaprej. Temu je treba dosledno slediti, zato smo Socialni
               demokrati na zakon o Slovenskem državnem holdingu imeli in imamo vrsto pripomb in
               pomislekov. Ne gre za kritiko kar tako, temveč potrebo po tehtnem diskurzu, ki bo
               presegel politično všečnost na račun dobrega, učinkovitega in transparentnega
               upravljanja z državnim premoženjem.</p>
               <p>Zadnje dni je v medijih slišati upravičeno ogorčenje, ko na dan prihajajo
               podrobnosti o ogromnih izplačilih poslovodstev v času pred sprejetjem tako
               imenovanega Lahovnikovega zakona, ki je omejil prejemke poslovodstev družb v večinski
               državni lasti. Še več. Na dan prihajajo podatki o prejemkih poslovodstva Družbe za
               upravljanje terjatev bank, ki so pod taktirko prejšnje vlade z določili zakona o
               slabi banki obšli Lahovnikov zakon. Predlog zakona o Slovenskem državnem holdingu pa
               v delu, ki se nanaša na prejemke poslovodstev, brez jasnih kriterijev zopet odpira
               polje nedorečenega. Na to smo Socialni demokrati predlagatelja zakona že opozorili
               oktobra lanskega leta, citiram: »Ni jasno, kakšno bo razmerje med tako imenovanim
               Lahovnikovim zakonom in zakonom o Slovenskem državnem holdingu v delu, ki ureja
               plačila poslovodnih oseb.« Socialni demokrati ne moremo pristati na to, da si bodo
               lahko poslovodstva državnih družb izplačevala neomejene prejemke. Tudi ne moremo
               prikimati razlagam, da bo šlo lahko za izjeme, če se bo upravljanje s podjetji
               izkazalo za dobro. Slovenska realnost korporativnega vodenja državnih podjetij se je
               namreč prevečkrat izkazala v izplačevanju visokih prejemkov in nagrad, ne glede na
               rezultate, da izjeme kaj kmalu postanejo pravilo. Zato vas sprašujemo, spoštovana
               predsednica:</p>
               <p>Kakšno je vaše mnenje o tem, da se s sistemskim zakonom oziroma s področnimi zakoni
               dovolj natančno omejijo najvišji možni zneski plač ter drugi prejemki članov uprav in
               prejemki nadzornikov v podjetjih, kjer je država posredno ali neposredno v večinski
               lasti, kar bi preprečilo nenadzorovane dvige plač oziroma prejemkov, preprečilo
               očitno nesorazmernost njihovih plač s plačami nosilcev najvišjih javnih funkcij?</p>
               <p>Hvala za odgovor.</p>
            </sp>
            <sp xml:id="SDZ6-Redna-21-2014-01-27.sp37">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo za odgovor dajem predsednici Vlade.</p>
            </sp>
            <sp xml:id="SDZ6-Redna-21-2014-01-27.sp38">

               <speaker>MAG. ALENKA BRATUŠEK:</speaker>

               <p>Najlepša hvala.</p>
               <p>Bo moj odgovor zelo kratek. Sama pravzaprav nimam nobenega problema, da se plače v
               državnih podjetjih omejijo celo na višino plače predsednice oziroma predsednika
               vlade.</p>
               <p>Bi pa želela vseeno poudariti, da predlog zakona o Slovenskem državnem holdingu ne
               ukinja tega tako imenovanega Lahovnikovega zakona kar tako, temveč omogoča, da se ta
               ne uporablja v primerih družb, kjer je sprejeta celovita politika prejemkov skladna s
               23. členom predloga tega zakona. Družbe v državni lasti so namreč izrazito raznolike,
               zato je bil namen predloga zakona omogočiti raznolikost v določanju politike plač. Se
               pravi, da bi tudi lastnik, država oziroma Slovenski državni holding v teh podjetjih
               določil to celoviti politiko prejemkov. Če tistim, ki bodo upravljali z našim
               premoženjem, ne zaupamo toliko, nimam popolnoma nobenega problema, da z amandmajem k
               Slovenskemu državnemu holdingu, in prepričana sem, da bomo to koalicijsko zelo hitro
               uskladili, te stvari odpravimo. Ampak ko že govorimo ali pa me velikokrat sprašujete,
               če upoštevamo pripombe gospodarstva, raznoraznih gospodarskih združenj, je treba
               povedati, da je v bistvu ta rešitev, ki je bila sedaj v zakonu, na nek način njihov
               predlog. Ampak še enkrat, absolutno sem za to, da se te plače omejijo. Mogoče bomo
               sposobni iti še en korak naprej, pa jih omejiti, tako kot sem prej povedala, na
               višino plače predsednika oziroma predsednice Vlade.</p>
            </sp>
            <sp xml:id="SDZ6-Redna-21-2014-01-27.sp39">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima Mirko Brulc.</p>
            </sp>
            <sp xml:id="SDZ6-Redna-21-2014-01-27.sp40">

               <speaker>MIRKO BRULC (PS SD):</speaker>

               <p>Hvala lepa, predsednica.</p>
               <p>Razumem vašo razlago problema. Kot pravite, bo treba spremeniti nekatere zadeve v
               zakonodaji tudi zaradi slabega korporativnega upravljanja in slabih rezultatov v
               minulem obdobju, ki so pravzaprav povzročali izjemno luknjo. Treba bo verjetno
               dopolniti tudi zakon o slabi banki v tistem delu, ki govori o plačah, o prejemkih.
               Poglejte, plača izvršnega direktorja je 21 tisoč 500 evrov bruto na mesec. Veste, za
               tako plačo mora delavec z minimalno plačo, ki je bila v decembru 783 evrov, delati
               dve leti. Delavec dve leti, tak izjemen direktor pa v enem mesecu toliko zasluži. Kje
               so pa zdravniki, inženirji, raziskovalci, pravniki, ekonomisti in tako dalje? Kje so
               te primerjave? Ne vzdržijo, zato mislim, da je nujno treba to narediti. Poglejte,
               obstaja nek tako imenovani seznam pohlepa menedžerjev za leto 2011. Sto jih je tam.
               Vsi so v povprečju zaslužili okoli 22 tisoč evrov na mesec. Porabili so sto milijonov
               evrov našega denarja. Od tega nekateri že sedijo, nekateri čakajo na vrsto za odhod
               nekam. So pa med njimi res tudi izjeme, ki držijo firme nad vodo, dajejo mnogim
               delavcem kruh in tako dalje. Ampak ta nesorazmerja niso normalna.</p>
               <p>Predsednica, jaz pričakujem vašo angažiranost, da se to odpravi. Hvala lepa.</p>
            </sp>
            <sp xml:id="SDZ6-Redna-21-2014-01-27.sp41">

               <speaker>PREDSEDNIK JANKO VEBER:</speaker>

               <p>Besedo za dopolnitev odgovora dajem predsednici Vlade.</p>
            </sp>
            <sp xml:id="SDZ6-Redna-21-2014-01-27.sp42">

               <speaker>MAG. ALENKA BRATUŠEK:</speaker>

               <p>Brez pomena vse še enkrat ponavljati. Se absolutno strinjam, da so prevelike razlike
               marsikje in verjamem, da bomo koalicijsko uskladili stvari za naprej. Za nazaj bomo
               stvari težko popravljali. In mogoče, tako kot sem že prej povedala, res tisti, ki so
               zbirali, niso imeli najbolj srečne roke, če govorimo o Družbi za upravljanje.</p>
            </sp>
            <sp xml:id="SDZ6-Redna-21-2014-01-27.sp43">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo zaključili z vprašanji, ki so postavljena neposredno predsednici Vlade in
               se ji tudi zahvaljujem za podane odgovore.</p>
               <p>Prehajamo na odgovore na poslanska vprašanja, postavljena na 20. seji zbora. Minister
               za finance doktor Uroš Čufer bi moral odgovoriti na vprašanji gospe Ljudmile Novak v
               zvezi z upravljanjem in razpolaganjem z nepremičninami, ki so kot predmeti zavarovanj
               prišli v last bank v večinski državni lasti, in na vprašanje Andreja Čuša v zvezi z
               brezidejno politiko zadolževanja na račun mladih in prihodnjih generacij, vendar je
               danes odsoten minister zaradi udeležbe na Svetu Evropske unije za ekonomske in
               finančne zadeve, zato poslanko in poslanca sprašujem, če vztrajata pri ustnem
               odgovoru ali morda želite pisni odgovor ministra. Pri ustnem odgovoru vztrajate.
               Hvala. Minister bo na ustno vprašanje odgovoril na naslednji seji zbora.</p>
               <p>Minister za infrastrukturo in prostor gospod Samo Omerzel bo odgovoril na vprašanji
               gospoda Sama Bevka v zvezi s financiranjem in gradnjo projektov v okviru četrte
               razvojne osi v finančnih perspektivah 2007–2013 in 2014–2020.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp44">

               <speaker>SAMO OMERZEL:</speaker>

               <p>Spoštovani predsednik, hvala za besedo. Spoštovane poslanke in poslanci, kolegi, lepo
               pozdravljeni!</p>
               <p>Spoštovani gospod Bevk, hvala za zastavljeno vprašanje. Pri četrti razvojni osi je
               treba poudariti, da na tem delu planiranja razvoja cest in pa realizacije samih
               planov so izredno pomembni naslednji projekti. Obvoznica naselja Škofja Loka, Gorenja
               vas, Tolmin, Spodnja Idrija, novogradnje ceste na odseku Cerkno– Hotavlje ter
               rekonstrukcija ceste Bača–Dolenja Trebuša in Dolenja Trebuša–Želin. Pomembno je
               poudariti, da v letošnjem letu, torej kar se tiče leta 2014, tako na pripravi
               dokumentacije kot tisto, kar je povezano s samo realizacijo projektov, se projekti
               odvijajo naprej v okviru tistega dela financiranja, ki je omogočen oziroma podprt z
               vseh strani sredstev črpanja evropskih projektov oziroma evropskih sredstev. Če
               pogledamo po posameznih projektih aktivnosti, pa gremo najprej na rekonstrukcijo
               ceste Bača–Dolenja Trebuša, v veljavnem planu za leto 2013 je bilo 4 milijone 619
               tisoč evrov, v proračunu za leto 2014 imamo 4 milijone evrov in v proračunu za leto
               2015 imamo milijon 468 tisoč evrov, s tem da moramo poudariti, da je dokončanje del
               planirano do februarja 2015. Pri izvajanju del na odseku med Dolenjo Trebušo in
               Želinom imamo naslednje številke. V veljavnem planu za leto 2013 je 242 tisoč evrov,
               v proračunu za leto 2014 je predvidenih 2 milijona 891 tisoč evrov in v proračunu za
               leto 2015 milijon 773 tisoč evrov. Kar se tiče samih aktivnosti, aktivnosti normalno
               tečejo. V tem trenutku se izvajajo odkupi za gradnjo za potrebne nepremičnine. Izvaja
               se v tem trenutku javno naročilo za gradnjo tretjega in četrtega odseka v dolžini
               štiri kilometre.</p>
               <p>Ko gremo naprej na gradnjo obvoznice Škofja Loka, pri tej obvoznico moram reči, da
               sem še posebej vesel, ker je končno uspela po naštetih pritožbah in ponovljenih
               razpisih. Tudi sam sem vse preveril glede stanja in res nujnosti te infrastrukture.
               Spoznal sem, da v resnici se Škofjeločani borijo za to obvoznico že 40 let. In končno
               nam je to uspelo. 23. 12. 2013 je bila podpisana pogodba. Državna revizijska komisija
               je dala pozitivno mnenje na odločitev našega ministrstva oziroma Direkcije za ceste,
               ki je peljala ta razpis, tako da ta del izvajanja te obveznice gre naprej in sem
               prepričan, da bomo uspešno izvedli in tudi počrpali vsa sredstva. Ko gremo naprej na
               obvoznico Gorenja vas, v veljavnem planu za leto 2013 imamo 698 tisoč evrov. V
               proračunu za leto 2014 imamo 2 milijona 244 tisoč evrov in v proračunu za leto 2015
               imamo milijon 259 tisoč evrov. Rok za izvedbo na tem odseku je 18 mesecev. Pogodba s
               ponudnikom pa je bila podpisana avgusta 2013. In potem imamo še odsek
               Cerkno–Hotavlje. Tukaj imamo DPN oziroma umeščanje trase v prostor, kjer je bil
               zaradi nasprotovanja lokalne skupnosti in potrebe po proučitvi smotrnosti
               prometno-ekonomske učinkovitosti bil postopek ponovno dan v presojo. Avgusta 2013 se
               je začela ponovna študija variant, da se najde najboljša možna rešitev pri samem
               umeščanju v prostor in temu tudi sledijo strokovne službe na našem ministrstvu.</p>
               <p>Pomembno je še poudariti, da pri celotnem razvoju in vplivu razvoja četrte razvojne
               osi se pripravlja resolucija o nacionalnem programu razvoja prometne infrastrukture v
               Sloveniji. Ta resolucija bo podala marsikateri odgovor in pa tudi marsikatero podlago
               za smotrnost in razvijanje prometne infrastrukture v naprej.</p>
            </sp>
            <sp xml:id="SDZ6-Redna-21-2014-01-27.sp45">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Samo Bevk.</p>
            </sp>
            <sp xml:id="SDZ6-Redna-21-2014-01-27.sp46">

               <speaker>SAMO BEVK (PS SD):</speaker>

               <p>Hvala lepa za besedo, gospod predsednik. Spoštovani zbor!</p>
               <p>Jaz se gospodu ministru Samu Omerzelu zahvaljujem za njegov odgovor. Prosil ga bi, če
               lahko bolj podrobno ta progam dobim tudi v pisni obliki, ker verjamem, da boste lahko
               potem tudi v nadaljevanju v drugem delu pojasnili še nekatere druge projekte, ki so
               tudi v okviru četrte razvojne osi v programu. Me pa kljub temu skrbi, da je sicer 22.
               avgusta 2013 bil postopek pripravljanja državnega prostorskega načrta za odsek
               Cerkno–Hotavlje vrnjen nazaj v pripravo, a so bila, to pa je dokument iz decembra
               lanskega leta, to je Poročilo o problematiki in dinamiki priprave državnih
               prostorskih načrtov, s predlogi ukrepov za pospešitev postopkov njihove priprave. Na
               tej ključni postavki četrte razvojne osi pa je zapisano, da je bil projekt zaradi
               pomanjkanja sredstev v rebalansih 2014 in v proračunu 2015 ustavljen. Jaz predlagam,
               gospod minister, da s prerazporeditvami sredstev znotraj vašega proračuna omogočite,
               da se bo ta ključni projekt nadaljeval na tej osi. Poleg tega pa me seveda zanima,
               kako je potem še z obvoznico Spodnja Idrija … / znak za konec razprav./ je tudi v
               pripravi državnega prostorskega načrta.</p>
               <p>Kot rečeno, prosim za odgovor v pisni obliki, da bom imel te odseke bolj podrobno /
               izklop mikrofona</p>
            </sp>
            <sp xml:id="SDZ6-Redna-21-2014-01-27.sp47">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite dopolniti odgovor, minister? Izvolite, imate besedo.</p>
            </sp>
            <sp xml:id="SDZ6-Redna-21-2014-01-27.sp48">

               <speaker>SAMO OMERZEL:</speaker>

               <p>Spoštovani poslanec, hvala za dodatna vprašanja.</p>
               <p>Seveda vam bomo dostavili v pisni obliki vse, kar je bilo danes predstavljeno, in še
               malce več gradiva. Za vse razvojne osi pripravljamo v grafični podobi po posameznih
               odsekih, v kateri fazi je vse, kar je povezano z dokumentacijo in pripravo na
               projekte in tudi s samo izvedbo. Še več, želim tudi pri vseh razvojnih oseh, da bomo
               redno poročali o tem, kakšni so napredki, kako se razvija, zato da boste tudi v
               Državnem zboru vsi informirani, kakšno delo in v kateri smeri se razvijajo ti
               pomembni projekti, pa tudi javnost, in to vam bomo dostavili tako v grafični obliki
               kot tiste dopolnitve.</p>
               <p>Kar se tiče DPN Cerkno–Hotavlje, res je, zadeva je vrnjena v fazo študije variant,
               da se določi najbolj optimalna varianta. Študija za to je pripravljena, je v
               pripravi, je pa dejstvo, da smo s sredstvi omejeni. V tem odgovoru, ki vam ga bomo
               posredovali, bomo pripravili tudi scenarije in predloge, kje vidimo, da bi lahko ta
               sredstva zagotovili. Tako da se bomo potrudili, pa tudi za Idrijo vam bomo
               posredovali vse odgovore. Hvala lepa.</p>
            </sp>
            <sp xml:id="SDZ6-Redna-21-2014-01-27.sp49">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na naslednje vprašanje, in sicer minister za infrastrukturo in prostor
               gospod Samo Omerzel bo odgovoril na vprašanje gospe Janje Napast v zvezi s 3.
               razvojno osjo.</p>
               <p>Gospod minister, izvolite.</p>
            </sp>
            <sp xml:id="SDZ6-Redna-21-2014-01-27.sp50">

               <speaker>SAMO OMERZEL:</speaker>

               <p>Hvala za besedo. Danes imamo očitno dan razvojnih osi.</p>
               <p>Kot je bilo pri prejšnjem vprašanju že omenjeno, za vse razvojne osi pripravljamo
               podrobno analizo, v kateri fazi je kateri del razvoja in priprave dokumentacije. Za
               3. razvojno os imam osnutek grafičnega dela že s sabo. Na grafični podobi bomo zelo
               nazorno prikazali in redno poročali o tem, v kateri fazi razvoja je kateri del
               razvojne osi. Pri 3. razvojni osi se moramo zavedati, da 3. razvojna os teče vse od
               Koroške do Bele krajine in da imamo kar nekaj odsekov, ki so v zelo različnih fazah
               razvoja. Na enem segmentu imamo še vse v fazi dokumentacije, smo pa že na segmentih
               oziroma v posameznih fazah, kjer bi pa dejansko lahko začeli z gradbenimi deli. Če se
               pri 3. razvojni osi fokusiramo na vprašanje, ki ga je spoštovana poslanka postavila,
               predvsem vezano na posamezne odseke v severnem delu 3. razvojne osi. Če gremo najprej
               na delitev severnega dela 3. razvojne osi, imamo razdeljeno na štiri državne
               prostorske načrte. Pri prvem državnem prostorskem načrtu, priključek Otiški
               vrh–Holmec, na meji z Avstrijo, je Vlada Republike Slovenije 25. 10. 2012 ustavila
               vse aktivnosti in na osnovi tega je bila zahtevana izdelava novelacije prometne
               študije, v kateri smeri bi se ta državni prostorski načrt razvijal naprej. Pri
               državnem prostorskem načrtu za cesto od priključka Slovenj Gradec–Dravograd je ravno
               tako 25. 10. 2012 Vlada ustavila vse aktivnosti pri pripravi DPN in zahteva je bila
               smiselno izvesti ponovno prometno-ekonomsko vrednotenje celotnega projekta trase
               hitre ceste od AC-1 do Dravograda.</p>
               <p>Naslednji DPN je povezan z državno cesto, priključek Velenje-jug do priključka
               Slovenj Gradec. Uredba o državnem prostorskem načrtu za to državno cesto je bila
               sprejeta, in sicer jo je Vlada sprejela 29. 8. 2013. Uredba je bila objavljena tudi v
               Uradnem listu Republike Slovenije. DPN za državno cesto od priključka pri Podlogu do
               priključka Velenje-jug, tu smo v postopku priprave državnega prostorskega načrta. V
               tej fazi imamo optimizacijo variante F3B, ki bo tudi grafično pripravljena in
               prikazana, v kateri smeri se razvija. Pomembno je poudariti, da se v tem trenutku
               usklajujejo vse aktivnosti s ključnimi nosilci urejanja prostora. Tu govorimo seveda
               o ključnih soglasodajalcih, vse kar je povezano z naravo, vodo in tako naprej.
               Pomembno je, da imamo po uskladitvi namen ta projekt predstaviti vsem ključnim
               nosilcem urejanja prostora, zato da v pripravi pri smernicah v začetku izdelave
               državnega prostorskega načrta bodo vse te aktivnosti usklajene, da ne ponovimo napake
               iz preteklosti, kjer je bil dejansko ta del aktivnosti podcenjen in pri sami izdelavi
               državnih prostorskih načrtov se je bilo treba zopet vrniti v fazo študije variant.
           </p>
            </sp>
            <sp xml:id="SDZ6-Redna-21-2014-01-27.sp51">

               <speaker>PREDSEDNIK JANKO VEBER:</speaker>

               <p>Hvala ministru za odgovor.</p>
               <p>Gospe Janje Napast ni v dvorani, zato se ministru zahvaljujem za odgovore in
               prehajamo na naslednjo vprašanje.</p>
               <p>Minister za zunanje zadeve v funkciji ministra za zdravje Karl Viktor Erjavec bo
               odgovoril na vprašanje gospoda Ivana Grilla v zvezi z delovanjem Univerzitetnega
               kliničnega centra Ljubljana.</p>
               <p>Gospod minister, imate besedo.</p>
            </sp>
            <sp xml:id="SDZ6-Redna-21-2014-01-27.sp52">

               <speaker>KARL ERJAVEC:</speaker>

               <p>Spoštovani predsednik, hvala lepa za besedo. Tudi poslancu se zahvaljujem za
               vprašanje.</p>
               <p>Gre za to, da če bom kot minister v funkciji za zdravje podprl spremembe statuta, ki
               bi na svetu zavoda podredil tako imenovano notranjo revizijsko službo, moram reči, da
               takšne rešitve v statutu ne bi podprl. Naj povem, da se spremembe statuta
               Univerzitetnega kliničnega centra izvajajo lahko zgolj s soglasjem ustanovitelja. To
               se pravi, da mora Vlada podati nad spremembami statuta soglasje, ki ga pripravi
               Ministrstvo za zdravje. Moram reči, da sem pregledal tudi zadnje zapisnike seje sveta
               Univerzitetnega kliničnega centra in dejansko že v mesecu juliju, septembru in
               novembru je bilo govora o tem, da bi pripravili spremembe statuta. Zadnja odločitev
               oziroma zadnji sklep v zvezi s tem je bil sprejet na seji v mesecu novembru, kjer je
               bilo dogovorjeno, da člani sveta zavoda podajo do 24. decembra predsednici sveta
               zavoda predloge za spremembe statuta, da bo na podlagi tega pravna služba
               Univerzitetnega kliničnega centra pripravila za svet zavoda potem tudi ustrezne
               predloge. Iz zapisnikov, ki sem jih pregledal, ni razbrati, da bi kakšen predlog šel
               v smeri podreditve notranje revizijske službe svetu zavoda. Vendar ne glede na to, bi
               pa želel poslancu pojasniti, da že zakon in pa predpisi onemogočajo takšno
               podrejanje. Tudi če bi bil sprejet takšen predlog na svetu zavoda in tudi podano
               recimo soglasje Vlade, bi to bilo v nasprotju s pozitivnimi predpisi naše države, ker
               zakon o javnih financah natančno določa vlogo te notranje revizijske službe, kakšne
               so pristojnosti in tako dalje.</p>
               <p>Jaz se poslancu za to vprašanje zahvaljujem in bom bedel, dokler bom v funkciji
               ministra za zdravje, da se ne bi kaj takega zgodilo, ker bi bilo tudi v nasprotju s
               pozitivno zakonodajo te države. Ko bo pa novi minister za zdravje, ga bom pa tudi
               opozoril na to vaše opozorilo, ki ste ga podali skozi poslansko vprašanje.</p>
            </sp>
            <sp xml:id="SDZ6-Redna-21-2014-01-27.sp53">

               <speaker>PREDSEDNIK JANKO VEBER:</speaker>

               <p>Hvala ministru.</p>
               <p>Zahtevo za dopolnitev odgovora ima gospod Ivan Grill.</p>
            </sp>
            <sp xml:id="SDZ6-Redna-21-2014-01-27.sp54">

               <speaker>IVAN GRILL (PS SDS):</speaker>

               <p>Hvala lepa za ta del odgovora.</p>
               <p>Spoštovani gospod minister, najprej bi se vam seveda zahvalil, da ste, vsaj tako je
               bilo v medijih zaznano, nekako odklonili podporo Vlade sedanjemu, na novo imenovanemu
               bivšemu direktorju UKC, kajti njegovo delovanje v preteklosti izraža neke nevarnosti
               tudi koruptivnih dejanj. V tej smeri sem seveda tudi pričakoval, da boste vi, kot
               sedaj trenutno odgovorni, podprli prizadevanje bivšega sveta zavoda Univerzitetnega
               kliničnega centra, ki je ravno v tem delu želel spremembo statuta, da tako imenovano
               revizijsko službo podredi svetu in ne direktno upravi. Izkušnje kažejo, da v primeru,
               če je ta revizijska služba podrejena menedžmentu oziroma vodstvu samega zavoda, le-ta
               ne more samostojno, predvsem pa objektivno opravljati svoje funkcije, kajti ne
               nazadnje ji nadrejeni direktor v bistvu sugerira, kaj naj pregleduje, in tudi določa
               vse, od plač, do vsega. Pomeni, da so v celoti podrejeni njegovemu delu in tudi
               volji. In iz tega pride lahko – kaj? Poročila takšne revizijske službe so takšna, kot
               jih želi direktor, in samemu svetu, ki je pa le nadzorni organ, ne morejo služiti v
               tistem bistvu, ki bi bilo tudi v redu.</p>
               <p>Glejte, ker sami ugotavljate oziroma tukaj navajate, da bi bilo to v nasprotju, če
               bi se takšna rešitev v statutu navedla, z zakonom o javnih financah, je ne nazadnje
               tudi možnost, da se v tem delu zakon o javnih financah spremeni, kajti takšna praksa
               bi veljala, da se vpelje v vseh zavodih, da se revizijska služba, ki je predvsem v
               pomoč svetu zavodov, ki je le nadzorna … / znak za konec razprave/… vloga teh zavodov
               notri vključi in se s tem izboljša njihovo delovanje in predvsem zmanjšajo
               korupcijska tveganja.</p>
               <p>Tukaj zadeva ni brezupna in se da, če je le volja, tudi to … / izklop mikrofona/</p>
            </sp>
            <sp xml:id="SDZ6-Redna-21-2014-01-27.sp55">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite še kaj dopolniti v odgovoru, minister?</p>
               <p>Izvolite, imate besedo.</p>
            </sp>
            <sp xml:id="SDZ6-Redna-21-2014-01-27.sp56">

               <speaker>KARL ERJAVEC:</speaker>

               <p>Hvala.</p>
               <p>Moram reči, da dejansko bi bilo res treba spremeniti Zakon o javnih financah. Moram
               pa povedati, da to ni urejeno samo za zavode. Tudi za državne organe. Recimo notranja
               revizijska služba je podrejena na nek način ministru, ampak ne zato, da bi ji on
               narekoval, kako naj deluje, ampak bolj v pomoč ministru, da pomaga, da bo poslovanje
               državnega organa in zavoda v skladu s predpisi.</p>
               <p>Nezaupanje, ki vlada v okviru Univerzitetnega kliničnega centra, je predvsem v tem,
               da trenutni direktor ne uživa tistega zaupanja, ki bi ga moral. Tudi ne z moje
               strani, zato ga nisem predlagal Vladi v soglasje, ker sem prepričan, če policija, ki
               opravlja določene preiskave tudi v Univerzitetnem kliničnem centru in ugotavlja, da
               so tam določena korupcijska tveganja, da so sumi koruptivnih dejanj, sem prepričan,
               da je generalni direktor tisti, ki je objektivno odgovoren za zakonitost poslovanja
               takšnega zavoda. Zakonitost poslovanja takšnega zavoda pomeni tudi, da ni sumov
               korupcije in tako dalje.</p>
               <p>Če bi želeli takšno rešitev v statutu zavoda, bi bilo treba tudi ostalo zakonodajo
               rešiti. Jaz pa mislim, da je bolj problem oseb, ki so odgovorne za zakonitost dela in
               poslovanja znotraj zavodov. Tam, kjer so prave osebe, teh problemov ni, tam, kjer pa
               ni takšnih oseb, pa se taki dvomi pojavljajo in se potem iščejo neke drugačne
               rešitve.</p>
               <p>Mislim, da gre za zahtevno pravnoteoretično vprašanje, kam umestiti to notranjo
               revizijsko službo. Zakonodajalec je menil, da pod ingerenco tistega, ki vodi državni
               organ oziroma zavod, zato ker naj bi bila v pomoč v tem smislu, da bi zagotavljala
               zakonitost dela zavoda in državnega organa. Tukaj gre tudi za odprto teoretično
               pravno vprašanje.</p>
            </sp>
            <sp xml:id="SDZ6-Redna-21-2014-01-27.sp57">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo zaključili s tem vprašanjem.</p>
               <p>Minister za kmetijstvo in okolje mag. Dejan Židan bo odgovoril na vprašanje Marjane
               Kotnik Poropat v zvezi z izvajanjem nadzora nad določbami, ki urejajo motorni promet
               v naravi.</p>
               <p>Gospod minister, izvolite.</p>
            </sp>
            <sp xml:id="SDZ6-Redna-21-2014-01-27.sp58">

               <speaker>MAG. DEJAN ŽIDAN:</speaker>

               <p>Hvala, gospod predsednik. Spoštovane poslanke, spoštovani poslanci, zlasti
               spoštovana poslanka, ki ste postavila vprašanje!</p>
               <p>Delno je odgovoril že minister Virant na postavljena vprašanja. Odgovoril bom na
               tisti del, ki je v moji pristojnosti, to je, kakšne so bile kazni, kar se tiče teh
               prekrškov, vezanih na motorna kolesa v naravi, v letih 2010, 2011, 2012 in 2013. S
               stališča okolja nadzor vršita dve instituciji. Prva je Inšpektorat za kmetijstvo in
               okolje. Povprečno je na letni ravni kazni približno 25 tisoč evrov, hkrati pa nadzor
               vršijo tudi naravovarstveni nadzorniki, ki so del javne službe. Tu pa se višina kazni
               tudi spreminja. V zadnjem letu je bila 13 tisoč evrov. V celoti velja vaša trditev,
               da so kazni simbolične in nimajo odvračalnega učinka … /Znak za konec razprave./ To
               pa je hitro minilo pet minut. In zato je treba tukaj spremeniti. Spreminjamo pa v tem
               trenutku preko spremembe zakona o ohranjanju narave. Ta zakon je v tem trenutku že v
               javni razpravi, danes smo sicer podaljšali na 30 dni, tako da se zaključi 24.
               Februarja. V tem zakonu, ki je v osnovi namenjen deadministriranju, da zmanjšamo
               številne administrativne postopke tako s tem zakonom kakor z zakonom o vodah …/ znak
               za konec razprave/ Hvala.</p>
            </sp>
            <sp xml:id="SDZ6-Redna-21-2014-01-27.sp59">

               <speaker>PREDSEDNIK JANKO VEBER:</speaker>

               <p>Marjana Kotnik Poropat ima zahtevo za dopolnitev odgovora.</p>
            </sp>
            <sp xml:id="SDZ6-Redna-21-2014-01-27.sp60">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa.</p>
               <p>Spoštovani minister, jaz se zahvaljujem za ta odgovor. Tudi minister za notranje
               zadeve je na pretekli seji dal ustrezne odgovore v zvezi s tem, da se bo zakonodaja
               na tem področju spremenila in jaz sem s tem potem zadovoljna. Hvala lepa, gospod
               minister.</p>
            </sp>
            <sp xml:id="SDZ6-Redna-21-2014-01-27.sp61">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želite še kaj dodati, gospod minister? Da.</p>
               <p>Imate besedo še za dopolnitev odgovora, izvolite.</p>
            </sp>
            <sp xml:id="SDZ6-Redna-21-2014-01-27.sp62">

               <speaker>MAG. DEJAN ŽIDAN:</speaker>

               <p>Najlepša hvala.</p>
               <p>Časovnica je zdaj takšna. Zakon je do 24. v javni razpravi, hkrati še ta teden
               pošljemo istočasno tudi v medresorsko razpravo. Želja je, da se na Vladi sprejme
               zakon najkasneje v marcu. Ker gre za zakon, ki bo zlasti zmanjševal administrativna
               bremena v tej državi, boste poslanke in poslanci zaprošeni za pospešen, torej hitri
               postopek. Idealno bi bilo, če bi bil zakon v Državnem zboru sprejet že v aprilu, bolj
               verjetno pa je, da je možno, da je sprejet v maju. S sprejetjem tega zakona bomo
               uredili področje, kjer je zelo veliko pritožb, kjer je zelo veliko graj in se
               neuspešno ureja že nekaj let. Hkrati pa bomo dejansko s sprejetjem obeh zakonov
               zmanjšali število administrativnih postopkov v tej državi za 4 tisoč 500 na letni
               ravni. Hvala.</p>
            </sp>
            <sp xml:id="SDZ6-Redna-21-2014-01-27.sp63">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo zaključili z odgovorom.</p>
               <p>Minister za kmetijstvo in okolje mag. Dejan Židan bo odgovoril še na vprašanje
               gospoda Ljuba Žnidarja v zvezi s financiranjem Javne gozdarske službe.</p>
               <p>Gospod minister, izvolite.</p>
            </sp>
            <sp xml:id="SDZ6-Redna-21-2014-01-27.sp64">

               <speaker>MAG. DEJAN ŽIDAN:</speaker>

               <p>Hvala, gospod predsednik.</p>
               <p>Gospod poslanec, hvala za vprašanje. Dovolite, da vam na začetku opišem, kako se je
               zadnjih nekaj let Javna gozdarska služba financirala. V letu 2011 je bila sprejet
               proračun 21 in pol milijona evrov, takšen je bil tudi realiziran. Leta 2012 je bil
               sprejet bistveno nižji, 18,7 milijona evrov in je potem vlada tekom izvrševanja
               ugotovila, da manjka denar in je dodatno pristavila 1,8 milijona evrov. Sam sem
               ministrstvo prevzel marca leta 2013. Takrat je imela Javna gozdarska služba na
               razpolago 18 milijonov in zelo hitro se je ugotovilo, da enostavno ne bo denarja niti
               za plače. Tako smo že aprila dali zavezo, da bomo konec leta zagotovili vsaj potreben
               denar za plače in dejansko smo s prerazporeditvijo konec oktobra zavodu zagotovili
               skoraj 1,4 milijona evrov. Poznate, da se je potem zgodil neljubi dogodek, ko so v
               zavodu, ki je dobil letno skoraj 19 milijonov evrov, zaustavili delo in povzročili
               nezakonito stanje, ki pa smo ga v najkrajšem času sanirali. V letošnjem letu je v
               proračunu sprejet nekaj višji znesek kot lansko leto. Če je bilo lansko leto v
               proračunu sprejeto 18 milijonov, čeprav je bilo na koncu realiziranih 19,4, je letos
               zagotovljeno v proračunu 18,3 milijona evrov. Pri sami masi plač letos računamo pri
               vseh javnih zavodih, da bomo privarčevali 2,5 % v povprečju. En del tega je posledica
               tega kadrovskega ključa minus 1 %, ki velja za vse javne zavode, za vso javno in tudi
               državno upravo. Drugi del privarčevanja pa je posledica teh veljavnih ukrepov, ki
               veljajo – lansko leto samo polovico leta, letošnje leto pa v celoti. Preostanek pa,
               verjamemo, da bo tokrat zavod zagotovil s tržno dejavnostjo, ki jo pa zavod lahko
               izvaja tudi po svojem statutu in jo je v preteklih letih za razliko od ostalih
               zavodov, marsikateri zavodi, ki so v pristojnosti Ministrstva za kmetijstvo in
               okolje, so zelo hitro razširili tržno dejavnost in s tem zagotovili svojim ljudem
               zaposlitveno varnost , ta zavod pa to šele mora narediti.</p>
               <p>Potem pa bi rad povedal še naslednje. Zavedam se kot pristojni minister, da zavodi s
               področja kmetijstva, gozdarstva, prehrane in okolja pa nimajo rezerve, da bi sami
               zagotovili prvo polovico tretje četrtinke. Izračun za vse zavode je, da je treba
               zagotoviti denarja čez milijon 300, za konkreten zavod, to je Zavod za gozdove, pa
               čez 600 tisoč evrov. Sam kot minister se zavedam, da bo treba iskati možne vire
               znotraj kmetijskega ministrstva. V tem trenutku že potekajo na nek način pogovori z
               Ministrstvom za finance, da nam to znotraj ministrstva tudi dovoli. Hvala.</p>
            </sp>
            <sp xml:id="SDZ6-Redna-21-2014-01-27.sp65">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za dopolnitev odgovora ima gospod Žnidar.</p>
            </sp>
            <sp xml:id="SDZ6-Redna-21-2014-01-27.sp66">

               <speaker>LJUBO ŽNIDAR (PS SDS):</speaker>

               <p>Spoštovani predsedujoči, gospod minister, ostali prisotni, pozdrav tudi z moje
               strani!</p>
               <p>Seveda to vprašanje postavljam predvsem z zaskrbljenostjo glede letošnjega lega.
               Vemo, da je ta problematika nastala lansko jesen oziroma začetek zime, ko so bili
               pogoji za gozdarjenje izjemno ugodni. Ko poslušam vaš odgovor, me lahko teoretično
               zadovolji, ampak ko pogledam proračun, sprejeti proračun za leto 2014, pa menim, da
               ta sredstva ne bodo dovolj za nemoteno opravljanje gozdarske javne službe. S tem pa
               bo ovirana tudi dobava lesa vsem gospodarskim subjektom. In v situaciji, v kakršni je
               država, tudi tu pomeni določen razvoj, določen napredek ali tisto stalnico delovanja
               gospodarske dejavnosti pri sami obdelavi lesa. Minister vi ste omenili, da bo večja
               naloga v samem gozdarskem sektorju, da tudi več ustvarijo lastnih prihodkov s svojim
               delom. Jaz bi rekel, da vedno ne gre. Računajte na tisto, kaj naj bi bilo. Jaz bi
               rekel, takšna matematika, vemo, da se pogostokrat ne izide. Predvidevam, da bodo tudi
               v letošnjem letu velike težave pri opravljanju te javne gozdarske službe.</p>
               <p>Tako da me tu zanima v primeru, da teh sredstev ne bo dovolj:</p>
               <p>Kako boste in s kakšnimi ukrepi zagotovili tisto razliko, tisti del sredstev, da bo
               ta Javna gospodarska gozdarska služba potekala nemoteno in da ne bo škodila
               gospodarstvu?</p>
            </sp>
            <sp xml:id="SDZ6-Redna-21-2014-01-27.sp67">

               <speaker>PREDSEDNIK JANKO VEBER:</speaker>

               <p>Besedo za dopolnitev odgovora dajem ministru.</p>
            </sp>
            <sp xml:id="SDZ6-Redna-21-2014-01-27.sp68">

               <speaker>MAG. DEJAN ŽIDAN:</speaker>

               <p>Hvala, gospod poslanec, za dodatno vprašanje.</p>
               <p>Moram povedati, da v relativno hudem varčevanju so vsi zavodi, ne samo ta konkreten
               zavod. Če pogledamo samo racionalizacijo, ki jo pelje matično ministrstvo, če gledamo
               skozi število zaposlenih, torej zmanjševanje in tako naprej. Vsem v tej državi bo
               težko, ne samo zavodom na področju gozdarstva, kmetijstva, tudi zdravstva, šolstva.
               In znotraj tega je treba povedati, da nekateri imajo dosti več možnosti, da se
               prilagodijo. En del tega je, ker ima v tem trenutku zelo malo tržne dejavnosti,
               zlasti mednarodne dejavnosti, so pa primerljivi zavodi, ki kažejo povsem drugačno
               sliko, tudi že polovico svojih prihodkov iz tržne dejavnosti. Jaz verjamem, da zavod
               za gozdove bo svojo možnost izkoristil. Ob tem pa poteka še en proces, ki je tudi
               pomemben za njih. Podobno kot na področju okolja, kar sem prej omenil, ko sem
               odgovarjal gospe poslanki, je naslednji korak racionalizacije področje gozdarstva.
               Posebna skupina bo najkasneje v roku treh tednov pokazala področja, kjer je možna
               razbremenitev. Recimo, kot primer vam povem, mi v Sloveniji imamo trostopenjsko
               načrtovanje. Če boste iskali po Evropski uniji, tega skorajda ne boste našli. Potem
               dolžina teh načrtov, ki jih imamo, brez težav so lahko bistveno daljši in potem je
               dosti manj administriranja. Še dosti je podobnih stvari, kar omogoča, da bo pomembno
               več ljudi delalo na terenu. Gozdarski zavod pa so le v osnovi gozdarji. Tako da tudi
               zavod se bo moral potruditi. Mi kot ministrstvo, ki pripravlja predloge osnutkov
               zakonov, ki jih je treba spremeniti, ali uredb, ki jih potem sprejme vlada, ali pa
               pravilnikov, ki jih sprejme ministrstvo, bomo zelo šli v smer deregulacije. To pa ne
               pomeni, da bi vnaprej lahko povedal, da če kateri od zavodov, ki jih mi pokrivamo, ne
               bo zadosti racionalen, da bo skočilo vmes ministrstvo. Na žalost te rezerve,
               verjamem, da v tej državi v tem trenutku več ni. Hvala.</p>
            </sp>
            <sp xml:id="SDZ6-Redna-21-2014-01-27.sp69">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo odgovora ima gospod Žnidar.</p>
            </sp>
            <sp xml:id="SDZ6-Redna-21-2014-01-27.sp70">

               <speaker>LJUBO ŽNIDAR (PS SDS):</speaker>

               <p>V skladu 246. člena Poslovnika predlagam, da se o tej temi opravi širša javna
               razprava. Gre za pomemben gospodarski subjekt, to se pravi za nemoteno dobavo
               domačega lesa. In ker za to javno gospodarsko dejavnost ni dovolj sredstev, ni dovolj
               denarja, predlagam, da se opravi javna razprava na to temo. Hvala.</p>
            </sp>
            <sp xml:id="SDZ6-Redna-21-2014-01-27.sp71">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Minister za zunanje zadeve Karl Viktor Erjavec bo odgovoril na vprašanje gospoda
               Jožefa Jerovška v zvezi s stavbo bivšega jugoslovanskega veleposlaništva v Rimu.</p>
               <p>Gospod minister, imate besedo.</p>
            </sp>
            <sp xml:id="SDZ6-Redna-21-2014-01-27.sp72">

               <speaker>KARL ERJAVEC:</speaker>

               <p>Spoštovani predsednik, hvala za besedo.</p>
               <p>Tudi poslancu se zahvaljujem za postavljeno poslansko vprašanje. Gre za vprašanje v
               zvezi z rezidenco v Rimu, gre za rezidenco, ki je bila v lasti nekdanje države. Po 12
               letih po podpisu dunajske pogodbe, pogodbe o sukcesiji, ki ureja nasledstvena
               vprašanja, smo se uspeli s srbsko stranjo dogovoriti za vrnitev te rezidence oziroma
               primopredajo te rezidence slovenski državi. Mislim, da je ta zadeva izjemnega pomena
               v smislu uresničevanja dunajske pogodbe. Veste, da nekatere nekdanje republike
               zavirajo ta proces in ne priznavajo dunajske pogodbe kot tisti akt, ki naj bi urejal
               vsa tista vprašanja, ki se nanašajo na zapuščino nekdanje države Socialistične
               federativne Republike Jugoslavije. Takšen primer so na primer devizne vloge
               varčevalcev, stare nekdanje Ljubljanske banke.</p>
               <p>Naj opišem to rezidenco v Rimu. Gre za veličasten objekt, za vilo, ki obsega 1800
               kvadratnih metrov, ki ima približno 2600 kvadratnih metrov dvorišča, vrta in je na
               eni od najbolj imenitnih lokacij v Rimu. Moram pa reči, da je ta rezidenca zelo
               dotrajana, v slabem stanju, ker očitno v zadnjih 20, 30 letih pač ni bila ustrezno
               vzdrževana. Moram tudi povedati svojo osebno oceno, da bi ta rezidenca potrebovala
               velike finančne vložke, da bi jo lahko vzpostavili v funkciji potrebe slovenske
               diplomatske mreže. Moja ocena, glede na to, da sem marca 2012, ko sem imel uradni
               obisk v Rimu, si jo tudi osebno ogledal, je, da bi bilo treba vložiti najmanj pet
               milijonov evrov, če bi želeli to rezidenco vzpostaviti v funkciji. Rezidenca je po
               navadi bolj namenjena za kakšne sprejeme, za bivanje diplomatov, ne pa za delo s
               konkretnimi strankami. Poslanec me je tudi spraševal o tem, kaj je z opremo. Moram
               reči, ko sem si jaz ogledal, da tisto pohištvo je povsem dotrajano, zastarelo, gre za
               za opremo iz časa po drugi svetovni vojni v zelo socialističnem duhu. Seveda tisto,
               kar je pa ostalo, je pa Slovenija kot država tudi prevzela. Gre zlasti za umetniške
               slike, kipe, tepihe, srebrnino, lestence in podobne zadeve.</p>
               <p>Moram reči, da nismo zahtevali nobene odškodnine za čas neuporabe, to pa zato, ker
               je bil problem pri primopredaji, da se nismo mogli dogovoriti s srbsko stranjo,
               kolikšna je površina dvorišča in vrta, ki spada pod Slovenijo, in koliko je tistega,
               kar spada pod državo Srbijo, zato smo pač s pomočjo strokovnjakov z dogovori poiskali
               neko poravnalno rešitev, s katero sta se obe strani strinjali. Seveda glede na to, da
               je bil dogovor v našem političnem interesu, zato ker to izkazuje, da se dunajska
               pogodba izvršuje in je tudi v našem finančnem interesu, ker nam je tam ležala neka
               nepremičnina, ki naj bi bila predana Sloveniji, nismo pa je mogli dobiti v posest, je
               to pomenilo, da je najboljše, da sklenemo dogovor s Srbijo in smo ga tudi sklenili. V
               tem dogovoru smo se tudi dogovorili, da ne bomo terjali odškodnine za čas, ko ni bilo
               možno uporabljati objekta.</p>
            </sp>
            <sp xml:id="SDZ6-Redna-21-2014-01-27.sp73">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima Jožef Jerovšek.</p>
            </sp>
            <sp xml:id="SDZ6-Redna-21-2014-01-27.sp74">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Gospod minister, sami ste povedali, da gre za markantno zgradbo na markantni
               lokaciji, ki jo Slovenija glede na pomen Rima, prestolnice, tudi potrebuje. Moramo
               seveda ugotoviti, da je v Italiji tudi slovenska manjšina in da je Rim izjemno
               pomembna prestolnica, kjer lahko slovenska diplomacija tudi različne dele sveta
               pokriva, ker se tu križajo interesi.</p>
               <p>Skrbi pa me, gospod minister, tudi vaše osebno stališče, da je to treba, sicer niste
               rekli danes, prodati, ampak da mi ne moremo tega obnoviti in uporabljati in tudi ste
               povedali, da od Srbije niste zahtevali nobene odškodnine. Iz moje parlamentarne
               prakse se zavedam, da je bila praksa pri veleposlaništvu v Washingtonu popolnoma
               drugačna, kjer se je dobro pogajalo in se je izterjala odškodnina za zamudo pri
               vračanju, ko je Srbija tudi zavlačevala z vračilom, in tudi mislim, da odškodnina za
               tisto, kar je bilo uničenega v opremi, kajti ta rezidenca bi morala biti v
               originalnem stanju povrnjena. To se pravi tudi lestenci, umetniške slike in vse to.
               Tudi to je del sukcesije.</p>
               <p>Zdaj še enkrat sprašujem:</p>
               <p>Kakšni interesi so bili zadaj? V tej veliki stavbi lahko tudi kakšno nadstropje
               oddate, lahko je naše kulturno razstavišče, gotovo bi se našli tudi naši gospodarski
               interesi, podjetja, ki bi to znala izkoristiti, tako da ne bi vse breme padlo na
               državo. Tudi nekateri manjšinci, ki so dobri poznavalci Rima, me opozarjajo, da tega
               Slovenija nikakor ne sme izpustiti iz rok. In tu pa očitno delujejo neki interesi
               zadaj, da bi to prišlo spet v srbske roke.</p>
            </sp>
            <sp xml:id="SDZ6-Redna-21-2014-01-27.sp75">

               <speaker>PREDSEDNIK JANKO VEBER:</speaker>

               <p>Hvala</p>
               <p>Želite dopolniti odgovor?</p>
               <p>Minister, imate besedo.</p>
            </sp>
            <sp xml:id="SDZ6-Redna-21-2014-01-27.sp76">

               <speaker>KARL ERJAVEC:</speaker>

               <p>Hvala lepa za besedo.</p>
               <p>Najprej glede samega objekta rezidence. Moram reči, da v Sloveniji noben državni
               organ nima tako imenitne rezidence. Jaz si ne predstavljam, da bo Slovenija vlagala 5
               milijonov evrov, zato da bomo imeli krasno, najlepšo rezidenco, pri tem se pa
               pogovarjamo, kako bomo zniževali pokojnine in kako upokojenci ne bodo dobili regresa.
               Pri tem pa s to rezidenco ne bi rešili tistega, za kar je slovenska diplomacija, to
               se pravi, da ureja delo s strankami, ker je ta objekt reprezentativen in neprimeren
               za delo s strankami.</p>
               <p>Naslednja stvar, na katero bi želel opozoriti. Če bo strokovna ocena, ker to sedaj
               strokovnjaki pregledujejo, če bo to šlo v prodajo, je treba vedeti, da bomo mi za ta
               denar najprej zagotovili v Rimu lastne, primerne in ustrezne prostore, ki bodo
               bistveno cenejši, in z ostankom tega denarja uredili še nekatera druga diplomatska
               konzularna predstavništva, ki so v zelo slabem stanju. Poglejte, kaj se nam je
               zgodilo v Moskvi zaradi okvare dotrajane električne napeljave. Jaz mislim, da bi bilo
               racionalno, da se to na takšen način uredi. Res pa je, da o tem ne bo odločal
               minister za zunanje zadeve na pamet, ampak da bodo predlog pripravili strokovnjaki,
               da bom s tem predlogom tudi prišel na Odbor Državnega zbora za zunanjo politiko, ker
               mislim, da je prav, da se o tej zadevi, kjer so različna mnenja, tudi pogovorimo na
               Odboru Državnega zbora za zunanjo politiko in da se mnenje poenoti. Jaz mislim, da ne
               bi zdržali kritike, kako je to mogoče, da vlagamo tako veliko denarja v obnovo neke
               rezidence, ki je bistveno nadstandardna, če gledamo glede na to, kako naša država
               ureja s temi zadevami. Očitali ste mi, da sem bil slab pogajalec glede odškodnine.
               Jaz moram reči, da ne gre za isti primer kot v Washingtonu. To pa zato, ker razlog,
               da ni prišlo do primopredaje objektov, je na obeh straneh. Mi se nismo strinjali s
               srbsko stranjo, z njihovimi izmerami glede dvorišča, glede vrta, ker bi prejeli
               bistveno manj površine. In ker je krivda na obeh straneh, bi bila tudi taka tožba za
               odškodnino zavrnjena in bi po nepotrebnem povzročal državi stroške. Tega pa ne želim.
           </p>
            </sp>
            <sp xml:id="SDZ6-Redna-21-2014-01-27.sp77">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo ima gospod Jožef Jerovšek.</p>
            </sp>
            <sp xml:id="SDZ6-Redna-21-2014-01-27.sp78">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Ker me skrbi smer odgovora ministra, iz katerega vidim, da pravzaprav zunanje
               ministrstvo pa vlada ni zainteresirana, da imamo vsaj nekje reprezentativen objekt.
               Ni nujno, da to, kar sedanja vlada kaže svetu, da je Slovenija dežela revščine,
               povsod po svetu prezentiramo. Gospod minister, govorite preveč o velikih vsotah,
               kajti da se urediti tako, da bo to izložbeno okno našega gospodarstva, da bodo tisti
               vlagali in prispevali, da bo to izložbeno okno slovenske kulture v Rimu, in se da
               racionalizirati.</p>
               <p>Ker me skrbi, da so tukaj zadaj neki že zelo jasni interesi krogov in tudi verjetno
               zelo čudnih krogov, ki imajo interes na tako markantni lokaciji v Rimu imeti
               prostore, ki jih lahko potem tudi na primeren način uporabljamo, predlagam, da po
               členu poslovnika, ki predvideva splošno razpravo, opravimo splošno razpravo o tem, da
               preprečimo, da bi prišlo do slabe odločitve v škodo države. Hvala lepa.</p>
            </sp>
            <sp xml:id="SDZ6-Redna-21-2014-01-27.sp79">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na vprašanja poslank in poslancev, prvi krog. Gospa Romana Tomc bo
               postavila poslansko vprašanje ministrici za delo, družino, socialne zadeve in enake
               možnosti, dr. Anji Kopač Mrak, ki je danes odsotna.</p>
            </sp>
            <sp xml:id="SDZ6-Redna-21-2014-01-27.sp80">

               <speaker>ROMANA TOMC (PS SDS):</speaker>

               <p>Hvala lepa, spoštovana podpredsednica za besedo.</p>
               <p>Ne glede na to, da ministrice danes tukaj ni z nami, želim zastaviti vprašanje, ki
               sem ga nameravala, hkrati pa prosim, da mi ministrstvo oziroma ministrica zagotovi
               natančen pisni odgovor.</p>
               <p>Brezposelnost, kot smo danes že slišali, je eden največjih in ključnih problemov v
               Sloveniji v tem trenutku. Številka se je povzpela na najvišjo v roku zadnjih, recimo
               desetih let. Po podatkih zavoda za zaposlovanje imamo trenutno na zavodu že okoli 130
               tisoč brezposelnih oseb. Na drugi strani pa imamo v zasebnem sektorju po podatkih
               Ajpesa samo še 430 tisoč oseb, ki prejemajo plačo in delajo v zasebnem sektorju.
               Razmere so torej izjemno resne. Ne glede na to, da tako predsednica vlade kot tudi
               ministrica stalno poudarjata, da rešujejo problem brezposelnosti in da se ta
               zmanjšuje ter da vlada ima in vedno znova predlaga nove in nove ukrepe, ki bodo
               povzročili, da bo brezposelnost vendarle padla, podatki kažejo, da temu ni tako. Sami
               smo lahko spremljali, kako je ministrstvo predlagalo, Državni zbor pa sprejel
               številne ukrepe, ki naj bi vodili v to smer, k zmanjšanju brezposelnosti oziroma k
               večjemu zaposlovanju, pa vendar se to ni zgodilo.</p>
               <p>Ministrico sem vprašala o učinkovitosti vseh teh ukrepov, ki jih je predlagalo
               ministrstvo, pa ne samo v obliki predlogov sprememb zakonodaje, kar je bilo že
               omenjeno, recimo, znižanje prispevkov, ampak tudi kot ukrepe aktivne politike
               zaposlovanja. Ministrica in ministrstvo, predlagali ste številne ukrepe, ki pa ne
               dajejo pričakovanih rezultatov. Zanima me:</p>
               <p>Katere, točno, ukrepe na zakonodajnem področju ste predlagali?</p>
               <p>Koliko je bilo vključitev oziroma koriščenja teh ukrepov in katere ukrepe izvajate v
               okviru aktivne politike zaposlovanja?</p>
               <p>Seveda pa ob tem opozarjam tudi na prihajajočo tako imenovano shemo Jamstvo za mlade,
               kjer ministrstvo in vlada kljub velikim napovedim, kako so mladi prioriteta te vlade,
               zamuja z operativnim programom in je bila s strani Evropske komisije tudi pozvana
               oziroma omenjena kot ena izmed držav, ki ni predložila operativnega načina izvajanja
               jamstvene sheme za mlade. Hvala lepa.</p>
            </sp>
            <sp xml:id="SDZ6-Redna-21-2014-01-27.sp81">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V zvezi z vašo zahtevo, gospa Romana Tomc, bo ministrica za delo, družino, socialne
               zadeve in enake možnosti dr. Anja Kopač Mrak podala pisni odgovor.</p>
               <p>Obveščam vas, da bo Državni zbor v skladu z zahtevo poslanca gospoda Jožefa Jerovška
               za razpravo o odgovoru ministra za zunanje zadeve gospoda Karla Viktorja Erjavca
               odločal jutri, 28. januarja 2014, v okviru glasovanj. Prehajamo na naslednje
               poslansko vprašanje.</p>
               <p>Gospod Mihael Prevc bo postavil poslansko vprašanje ministru za infrastrukturo in
               prostor gospodu Samu Omerzelu.</p>
            </sp>
            <sp xml:id="SDZ6-Redna-21-2014-01-27.sp82">

               <speaker>MIHAEL PREVC (PS SLS):</speaker>

               <p>Hvala lepa za besedo, gospa podpredsednica. Spoštovana ministra, spoštovane kolegice
               in kolegi!</p>
               <p>Spoštovani minister,kot resorni minister za promet ste prvi in najbolj odgovorni za
               katastrofalno stanje na naših državnih cestah. Vsi vemo, da ste oktobra, ko se je
               sprejemal rebalans proračuna za leto 2014, praktično za eno tretjino zmanjšali
               sredstva za vzdrževanje in obnovo državnih cest. V Slovenski ljudski stranki smo vas
               zelo glasno opozarjali, kaj to pomeni za nadaljnje slabšanje stanja na državnih
               cestah. Opozarjali so vas tudi strokovnjaki. Ne nazadnje, direktor Direkcije
               Republike Slovenije za ceste Gregor Ficko, zdaj že odstopljeni, vas je takrat jasno
               in brez dlake na jeziku opozoril, kaj tako drastično zmanjšanje sredstev pomeni. Da
               to pomeni, da bo zaradi tega treba zapreti 50 gradbišč, da bo to potegnilo za sabo
               ogromne stroške, da bo zmanjkalo denarja za zimsko službo. Že takrat je opozarjal
               tudi na to, da je katastrofalno stanje na premostitvenih objektih, to je na mostovih,
               na nadvozih, ki ogrožajo varnost, in da je treba nemudoma pristopiti k sanaciji teh
               objektov, takrat ste, minister, zagotovili, da ni nobenih problemov, da se bo vse to
               dalo rešiti. Če citiram vaš stavek. Takrat ste rekli takole: »Jaz sem prepričan, da
               bo v okviru teh sredstev direkcija korektno in uspešno izvajala vse vzdrževanje, ki
               je potrebno za nemoteno odvijanje prometa v Sloveniji.</p>
               <p>Zato vas, spoštovani minister, sprašujem:</p>
               <p>Ali ste še vedno prepričani, da je bilo teh sredstev dovolj in zakaj se kljub vašim
               obljubam promet po Sloveniji ne odvija več nemoteno, kar ste nam tule oktobra še
               zagotavljali?</p>
               <p>In drugič:</p>
               <p>Ali boste poiskali, če ne 60 pa vsaj teh 30 milijonov evrov za sanacijo mostov
               oziroma nadvozov, ki so postali že nevarni za udeležence v prometu ali pa jih boste
               pustili, da bodo še naprej propadali?</p>
               <p>In naslednje vprašanje:</p>
               <p>Kako boste ukrepali tudi na drugih cestnih objektih in cestah, ki so v razpadajočem
               stanju in ogrožajo varnost udeležencev v prometu ter so nujno potrebni obnove?</p>
               <p>In še zadnje vprašanje:</p>
               <p>Kdo bo prevzel odgovornost za to stanje in za škodo, ki se zaradi opustitve potrebnih
               sanacij povzroča gospodarstvu?</p>
               <p>Hvala.</p>
            </sp>
            <sp xml:id="SDZ6-Redna-21-2014-01-27.sp83">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite gospod minister.</p>
            </sp>
            <sp xml:id="SDZ6-Redna-21-2014-01-27.sp84">

               <speaker>SAMO OMERZEL:</speaker>

               <p>Spoštovana predsedujoča, hvala za besedo.</p>
               <p>Spoštovani gospod poslanec, zahvaljujem se vam za vprašanja glede stanja na državnih
               cestah. Pa bom začel najprej s tistega najbolj perečega vprašanja glede
               premostitvenih objektov in tega, kar je tudi v vašem vprašanju nekako najbolj
               izpostavljeno kot problematično. Pri sami direkciji so pomembna naslednja dejstva.
               Direkcija upravlja s tisoč 403 premestitvenimi objekti, ki so v razponu nad pet
               metrov. Ocena stanja, ki je bila podana, prosim, da ste pozorni na datume, 17. 12.
               2013, torej po rebalansu oziroma po proračunu za 2014, je bila naslednja: 55 zelo
               slabih premostitvenih objektov, 245 slabih, 495 z oceno v redu, 290 in 318 takšnih,
               ki so brez kakršnih koli težav. Ko govorimo o sredstvih za državne ceste, bi jaz
               želel, da se pogleda celoten moj mandat. Leta 2013 smo namenili največ sredstev
               praktično v zadnjih letih za državne ceste. Skoraj 190 milijonov evrov pri rebalansu
               za leto 2013. To je bilo približno 50 milijonov, malce manj kot 50 milijonov več kot
               v letu 2012. Ko govorimo o letu 2014, moramo biti korektni. Ves čas se govori o tem,
               da smo mi neka sredstva vzeli. Nikomur nismo nikakršnih sredstev vzeli. Teh sredstev
               ni. Ko govorimo o stanju na premostitvenih objektih in državnih cestah, pa se bom
               najprej fokusiral na premostitvene objekte. Večina teh, ki so spoznani za kritične in
               problematične, teh 15, na katerih so bile dane omejitve, so objekti, starejši od 50
               let. V času debelih krav se je vedelo, da je v te objekte treba investirati, pa ni
               nihče za to poskrbel. Poročilo o tem, v kakšnem stanju so ti objekti in da je treba
               na njih postaviti omejitve, je prišlo malce pred božičem v letu 2013, ko je bil
               proračun za leto 2014 že sprejet. Zopet ena zgodba, tista, ki bi jo že zdavnaj morali
               reševati, in zopet jo rešujemo mi kot resorno ministrstvo in zopet jo rešuje ta
               vlada, torej nekaj iz preteklosti, napake, ki so bile storjene v preteklosti. Ampak
               to je zatečeno dejstvo in s tem se tudi borimo in glede na to tudi operiramo.</p>
               <p>Pristopi za naprej, na kakšen način to situacijo reševati. Imamo dva izredno pomembna
               objekta, ki sta glede na analizo, ki smo jo pripravili, izredno kritična. Mi smo za
               teh 15 ključnih pripravili informacijo in seznanitev vlade s stanjem na teh objektih
               in tudi na državnih cestah predvsem zaradi tega, ker ta situacija na državnih cestah
               ni samo situacija resornega ministra. To je naloga celotne vlade in na koncu tudi
               tega parlamenta. Jaz upam, da vam je jasno, da s sredstvi, omejenimi, ki jih imamo za
               leti 2014 in 2015, se pač naredi maksimalno, kar se da narediti. Se bom navezal še na
               vaše citiranje moje izjave, ob tem ko sem zagovarjal proračun za leto 2014. Sami ste
               citirali, jaz sem rekel, da sem prepričan, da bo vzdrževanje cest nemoteno potekalo.
               Premostitveni objekti in problematika, o kateri danes govorimo, je problem investicij
               in investicijskega vzdrževanja. Mi bi morali za te objekte nameniti več sredstev, da
               bi jih obnovili. Ko govorimo o vzdrževanju, pa dobro vemo, kaj pomeni vzdrževanje
               državnih cest, zimske službe in vse kar gre v ta paket. Tako da prosim, da smo pri
               tem res korektni, kaj za kakšno vsebino stoji.</p>
               <p>Poročilo, ki smo ga dali na vlado, kot seznanitev s stanjem na državnih cestah.
               Ključna sta dva mosta: Socka, Črnova–Arja vas in Pivka pri cesti Postojna–Pivka. Za
               ta dva objekta smo namenili nemudoma za vsakega dodaten milijon evrov, torej dodaten
               milijon evrov, zato da rešujemo situacijo, ker se zavedamo pomembnosti te povezave,
               odločili smo se tudi na osnovi pristopa, na osnovi številk in analize. Pogledali smo,
               kakšno je dnevno štetje prometa po posameznih mostovih. In moram reči, da pri Socki
               in Pivki imamo 13 tisoč vozil in 11 tisoč vozil na dan, zato smo ju tudi postavili v
               prioriteto. Kar pa se tiče delovanja naprej, absolutno bomo mi iskali sredstva.
               Trenutno ocenjena vrednost je potrebnih dodatnih 30 milijonov evrov za urediti vse te
               premostitvene objekte. Vlada je bila seznanjena s tem, zavedamo se resnosti tega
               problema. V sodelovanju smo z Ministrstvom za gospodarstvo, da ocenimo tudi škodo, ki
               bi lahko nastajala v gospodarstvu, in primerno dimenziji težave bomo resno tudi
               pristopili k reševanju.</p>
            </sp>
            <sp xml:id="SDZ6-Redna-21-2014-01-27.sp85">

               <speaker>PODPREDSEDNICA RENATA BRUNSKOLE:</speaker>

               <p>Izvolite, zahteva za dopolnitev odgovora, gospod Prevc.</p>
            </sp>
            <sp xml:id="SDZ6-Redna-21-2014-01-27.sp86">

               <speaker>MIHAEL PREVC (PS SLS):</speaker>

               <p>Hvala lepa, minister za te odgovore, s katerimi seveda nisem povsem zadovoljen, ker
               bi pričakoval bolj konkretne odgovore od vas. Mimogrede, niso naši očitki vam v tej
               smeri, da je nekdo vzel denar. Ne, absolutno ne. Vendar vi kot resorni minister in
               tisti, ki se prvi morate zavedati, kakšno stanje je na naših državnih cestah in
               koliko sredstev potrebujejo te ceste, bi morali predvsem s temi strokovnimi
               podlagami, strokovnimi argumenti braniti svojo pogačo, takrat ko se je ta pogača
               delila znotraj državnega proračuna. Verjamem, da so pač ta sredstva, ki jih zdaj ni,
               ki so poniknila, bom rekel, na tem resorju za državne ceste, da so nekje znotraj
               druge postavke proračuna.</p>
               <p>Glejte, minister, prosil bom za en konkretni odgovor, zato se bom tudi lotil enega
               konkretnega problema. Sam sem vezan na to severno vpadnico v Ljubljano, ki je v tem
               trenutku tudi deležna enosmernega prometa. To je nadvoz v Mednem, sigurno poznate to
               zgodbo. 12 tisoč vozil je vezano na ta del in tu bodo veliki, veliki problemi zlasti
               v konicah, ker na to cesto gravitirajo prebivalci Medvod, Škofje Loke, Sevške,
               Poljanske doline in bojimo se, da se bo tu zgodil pravi kaos predvsem ob konicah.</p>
               <p>Zato vas konkretno sprašujem, gospod minister:</p>
               <p>Kdaj bo ta odsek saniran, da bo lahko spet nemoteno stekel promet?</p>
               <p>To je moje konkretno vprašanje. Hvala za odgovor.</p>
            </sp>
            <sp xml:id="SDZ6-Redna-21-2014-01-27.sp87">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp88">

               <speaker>SAMO OMERZEL:</speaker>

               <p>Hvala lepa, za dodatno vprašanje.</p>
               <p>Zdaj ne vem, če sva se glede konkretnega dobro razumela, verjetno govorite o
               premostitvi Mlinski potok, to je ta del, kjer imamo res 12 tisoč vozil, in o cesti
               Šentjakob–Ribče. Medno.</p>
               <p>Jaz moram reči, da tega premostitvenega objekta na tem popisu 15 kritičnih objektov
               nimam. Bom pa preveril situacijo. Tehničnih podatkov glede omejitev na tem
               premostitvenem objektu nimam. Tisto, kar pa lahko v tem trenutku rečem, to, kar je
               povezano z objekti, kjer imamo v rangu 10 tisoč, 12 tisoč vozil dnevno, torej
               govorimo o res zelo obremenjenih odsekih. Absolutno se zelo zavedamo, kaj to pomeni
               za gospodarstvo, kaj pomeni ohromitev. Poglejte, jaz vam zagotavljam, da k temu
               prestopamo izredno resno na ministrstvu, da iščemo dodatna sredstva ne samo v okviru
               ministrstva, tudi v okviru Vlade, zato da preprečimo, da bi prihajalo do zastojev in
               s tem na nek način tudi težav v gospodarstvu. Tako da tu absolutno to bomo poskušali
               čim prej urediti. Vemo, da čas ni na naši strani. Meni je žal, da se ti objekti niso
               reševali takrat, ko je bil čas za to. To so objekti, stari po 50 let. In davno prej
               se je vedelo, da je te objekte treba investicijsko vzdrževati, da ne bi bili danes v
               situaciji, v kakršni smo. Tisto, kar bi pa želel enkrat še poudariti, uporabili ste
               besedo, da je »poniknilo« nekje na ministrstvu. Še enkrat bom poudaril. Mi kot vlada
               in jaz kot resorni minister smo imeli na razpolago sredstva, kolikor smo jih imeli.
               Poskušali smo jih po najboljših močeh korektno porazporediti na vse resorje glede na
               prioritete politik in pomembnost posameznih resorjev. Za državne ceste smo imeli
               namenjenih 120 milijonov evrov. Jaz se zavedam, sploh glede na spoznanja oziroma
               dognanja iz decembra, da je teh sredstev premalo. Zato smo tudi seznanili vlado s
               stanjem na državnih cestah in na koncu bo odločitev te vlade, s katerim predlogom in
               na kakšen način želimo zagotoviti državna sredstva, dodatna sredstva, da bomo lahko
               državne ceste vzdrževali, in to predvsem v tistem investicijskem delu, kjer so
               potrebna za to, da ne bomo več v podobnih situacijah, kot smo danes s temi
               premostitvenimi objekti na državnih cestah.</p>
            </sp>
            <sp xml:id="SDZ6-Redna-21-2014-01-27.sp89">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Prevc.</p>
            </sp>
            <sp xml:id="SDZ6-Redna-21-2014-01-27.sp90">

               <speaker>MIHAEL PREVC (PS SLS):</speaker>

               <p>Hvala še enkrat, za besedo.</p>
               <p>V skladu z 246. členom Poslovnika predlagam, da se na to temo opravi širša razprava.
               Jaz sem prepričan, da bo ta problem, problem zapore cest, problem omejitve cestnega
               prometa, da bo prej ali slej izbil sodu dno. To se pravi, kaos na teh cestah bo kmalu
               pravzaprav nerešljiv. Ceste se bodo še naprej praktično podirale. Zapirati jih bo
               treba. Varnost teh cest bo vedno bolj ogrožena, zato mislim, da se tudi poslanke in
               poslanci strinjate, da je prav, da o tej problematiki širše spregovorimo. In ne
               nazadnje, da na nek način tudi ministru in Ministrstvu za promet pomagamo. Čeprav
               zelo težko verjamem, zelo težko verjamem, ko minister pravi, da teh sredstev ni.
               Veste, gre za 60 milijonov evrov, ki bi jih bilo treba zagotoviti oziroma za tiste
               najbolj nujne premestitve bi bilo treba zagotoviti okoli 30 milijonov evrov. Seveda
               to ni tako majhen denar, vendar primerjamo ga s štirimi milijardami evrov, o katerem
               govorimo pravzaprav vsak dan, ki ga bomo kar tako namenili za sanacijo bank. Gre za
               denar tajkunskih kreditov. Gre za denar, ki je bil lahko meni nič, tebi nič odnesen v
               tujino, na Ciper ali kam drugam. Poglejte, ceste so pa naše. Ceste ostanejo tu. Ceste
               ne moremo nikamor prenašati. Za naše državljane gre.</p>
               <p>Prosim, da vendarle poslanke in poslanci jutri na glasovanju podprejo širšo razpravo
               in vendarle s skupnimi močmi dobimo neko rešitev, kako pravzaprav zagotoviti tista
               potrebna sredstva, da se državne ceste ne bodo še naprej podirale, da bomo vendarle
               najbolj nujne stvari sanirali. Hvala lepa.</p>
            </sp>
            <sp xml:id="SDZ6-Redna-21-2014-01-27.sp91">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>O vašem predlogu, gospod Prevc, bo Državni zbor odločil jutri, 28. januarja 2014, v
               okviru glasovanj.</p>
               <p>Prehajamo na naslednje poslansko vprašanje, ki ga bo postavil gospod Dragan Bosnić
               ministru za izobraževanje, znanost in šport dr. Jerneju Pikalu ter ministru za
               finance v funkciji ministra za gospodarski razvoj in tehnologijo dr. Urošu Čuferju,
               ki je danes odsoten.</p>
            </sp>
            <sp xml:id="SDZ6-Redna-21-2014-01-27.sp92">

               <speaker>DRAGAN BOSNIĆ (PS PS):</speaker>

               <p>Hvala za besedo, predsedujoča. Lep pozdrav vsem. Seveda ministru posebej.</p>
               <p>Kar se mojega vprašanja tiče in odsotnega v. d. ministra, se pravi od njega ne
               pričakujem naknadno odgovora, ker so pač odgovori vezani na en termin in bi potem
               celotni čas porabil za kramljanje s prisotnim ministrom.</p>
               <p>Gre za sledeče. Leto 2014, dva velika športna dogodka, Soči in Rio, kjer nas žal ni.
               Mislim v Riu. Ali pa na srečo Brazilcev nas ni. V Sočiju pa imamo kar številno
               odpravo, za katero bomo vsi stiskali pesti. In ta odprava sama po sebi je najboljša
               možna promocija naše države. Športniki kot taki, z vsem dolžnim spoštovanjem do
               akreditiranih ambasadorjev, ki niti približno ne dosegajo enakega efekta, kot ga
               dosegajo naši športniki.</p>
               <p>Zanima me sledeče. En tak športni dogodek je velik trg in v ozadju te prireditve se
               marsikaj dogaja. Prireditev sama je na lokaciji, ki je za nas mogoče še posebej
               zanimiva. Gre za Rusijo, s katero predvidevamo neka sodelovanja, nekatera že
               potekajo. Gre za tržišče, ki je za nas s stališča turizma zelo zanimivo. Zato me
               zanima:</p>
               <p>Na kakšen način misli Slovenija izkoristiti ta dogodek?</p>
               <p>To vprašanje sem sicer imel tudi v mislih za ministra, ki je odsoten, ampak se bova
               pač sama pogovorila.</p>
               <p>Na kakšen način mislimo izkoristiti ta dogodek za promocijo?</p>
               <p>Na kakšen način mislimo izkoristiti ta dogodek za kakršnekoli povezave?</p>
               <p>Ali imate kakšne informacije o gospodarskem sodelovanju, o drugih potencialnih možnih
               benefitih? Ne govorimo samo o Rusiji. Govorim tudi širše, ker namreč to, čemur rečemo
               pay attention, to bodo športniki sami naredili. Oni bodo obrnili pozornost nase, kot
               so to zelo uspešno naredili tudi na prejšnji olimpijadi. Mene pa zanima, na kakšen
               način bomo pa mi to izkoristili. Hvala.</p>
            </sp>
            <sp xml:id="SDZ6-Redna-21-2014-01-27.sp93">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp94">

               <speaker>DR. JERNEJ PIKALO:</speaker>

               <p>Spoštovana gospa podpredsednica, visoki zbor! Gospod poslanec hvala za to
               vprašanje.</p>
               <p>Kar se naše promocije tiče, se bom na žalost moral omejiti na tisti del, ki spada
               pod mojo pristojnost, o ostalem delu bom težko govoril. Na žalost ni bilo dovolj
               časa, da bi se s sosednjim ministrstvom, torej z Ministrstvom za gospodarstvo
               dogovorili glede tega in bi mogoče tudi jaz lahko vam to pojasnil, ampak verjamem, da
               bodo oni to naredili tudi v pisni obliki.</p>
               <p>Absolutno se strinjam z vami, da so najboljši promotorji Slovenije športniki. Če
               bodo športni uspehi, pa tudi sicer, bo ta del aktivnosti, ki so tam, tudi dobro
               stekel. In tu ne vidim nobenega dvoma. Absolutno se glede tega strinjava.</p>
               <p>Če greva na neke druge ravni promocije, imam informacijo, da bomo v vseh treh
               olimpijskih vaseh, ker je pač na treh lokacijah, imeli objekte, kjer bodo prebivali
               slovenski olimpijci, ki bodo opremljeni s posebnimi napisi, na daleč vidnimi v smislu
               I Feel Slovenia, kot je to že v navadi pri tovrstni promociji slovenskega olimpizma
               in pa športa.</p>
               <p>Ko govorimo o promociji, pa ne več o turistični promociji, ampak o neki drugi
               promociji, bi pa rad izpostavil nek vidik, ki se meni zdi izjemno pomemben. Ne samo,
               da je to najštevilčnejša odprava, ne samo, da bodo to verjetno ob petnajstih
               olimpijskih disciplinah in preko 3 tisoč športnikov ene največjih zimskih olimpijskih
               iger. Gre tudi za to, da bomo s pomočjo olimpijskih iger spodbujali in spodbujamo
               razvoj mladine, kažemo na ferplej, prikazujemo, kako se da brez diskriminacije, v
               športnem duhu, v duhu prijateljstva tekmovati, seveda tudi zmagovati pa verjetno tudi
               sodelovati. Zato je tudi tovrstna promocija, govorim torej o promociji doma,
               pomembna.</p>
               <p>In tretji vidik, ki se mi tudi zdi pomemben, je tisti, ki ste ga vi omenjali, o tem
               velikem trgu. Tudi sam imam namen obiskati naše športnike v primarni funkciji, da jih
               podprem, da smo tam. Ampak glavno oziroma drugi del te zgodbe je pa ena cela vrsta
               dvostranskih srečanj, ki jih pripravljamo. Dvostranskih srečanj ne samo z drugimi
               ministri, ki so pristojni za šport in tako naprej, ampak tudi o tistem, o čemer ste
               vi govorili, o naši gospodarski prisotnosti, o našem potencialu na nekem trgu, o
               možnosti dogovarjanja, promocije in tako naprej. Vse to bo moja naloga in tako res
               sicer v tem omejenem času jaz vidim našo promocijo v Sočiju. Hvala lepa.</p>
            </sp>
            <sp xml:id="SDZ6-Redna-21-2014-01-27.sp95">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Dragan Bosnić, še dopolnitev odgovora.</p>
            </sp>
            <sp xml:id="SDZ6-Redna-21-2014-01-27.sp96">

               <speaker>DRAGAN BOSNIĆ (PS PS):</speaker>

               <p>Ja še dopolnitev odgovora. Ta del odgovora mi je všeč. Jaz ne dvomim v to podporo,
               kar se tiče zastav. Tudi z najvišjega državnega nivoja bo teh dosti. Ampak če se
               vrnem na vaš resor. Slovenija ima svetovne prvake v kulinariki, mlade. V Koreji so
               dobili priznanje. Mislim, da bi bil pravi način, da lahko te zadeve promovirajo v
               Sočiju. Govorim zaradi tega, ker sem na zadnji olimpijadi, zdaj bo ta že predzadnja
               čez nekaj časa, bil v ekipi trenerjev in sem spremljal te ljudi, ki so takrat
               promovirali Slovenijo. In sem ugotovil, recimo v olimpijski vasi so bile vse kuhinje
               prisotne, slovenske ni bilo nikjer. Človek iz Cranbrooka, Slovenec, ki se je 70. leta
               preselil v Kanado, je dobesedno pretihotapil 20 kilogramov klobas, ki smo jih potem
               pekli drugim. To so stvari, ki bi se dale drugače reševati. Istočasno sem pa v
               Frankfurtu spoznal gospo, ki je v Vancouver odnesla razglednice Bleda. Jaz tega nisem
               razumel najbolj. Razglednico Bleda si odnese in si pač pokazal Bled, in to leta 201.
               Skratka več v tem smislu neke aktivne promocije in združevanja, to, kar ste dali pod
               točko dve. Istočasno benefit za naše mlade in pa za širši svet. Hvala.</p>
            </sp>
            <sp xml:id="SDZ6-Redna-21-2014-01-27.sp97">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp98">

               <speaker>DR. JERNEJ PIKALO:</speaker>

               <p>Hvala lepa.</p>
               <p>Kratek bom. Zdaj mi kot ministrstvo posebnih sredstev za to nismo planirali, ampak
               vse take sugestije, ves ta material, ki ga imamo in ki ga lahko odnesemo, bomo
               odnesli s sabo. Drugo, kar se pa tiče celotne organizacije, pa veste, da je to stvar
               Olimpijskega komiteja in ne ministrstva, ne enega, ne drugega. Zato mi pri tem lahko
               sodelujemo, nismo pa mi tisti, ki celotno organizacijo vodimo. Ampak verjamem, da bo
               Olimpijski komite to izkoristil do polnih možnosti in da bomo lahko na koncu tudi ta
               vidik, ne samo športni, pa še kakšen, ampak tudi na promocijski vidik, da bomo lahko
               ponosni. Hvala lepa.</p>
            </sp>
            <sp xml:id="SDZ6-Redna-21-2014-01-27.sp99">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na naslednje poslansko vprašanje. Magister Marko Pogačnik bo postavil
               poslansko vprašanje ministru za finance v funkciji ministra za gospodarski razvoj in
               tehnologijo doktorju Urošu Čuferju.</p>
               <p>Izvolite, magister Pogačnik.</p>
            </sp>
            <sp xml:id="SDZ6-Redna-21-2014-01-27.sp100">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Zdaj bi že uvodoma rad povedal, glede na odsotnost ministra bi želel, da minister na
               vprašanje govori ustno na naslednji seji. Malo več kot mesec dni je minilo, odkar smo
               davkoplačevalci že drugič sanirali slovenski bančni sistem. Takrat je vladala kar
               napol evforija med vlado in med koalicijskimi poslanci, in sicer da ta luknja ni bila
               tako visoka, kot so jo nekateri napovedovali. Iz besed predsednice Vlade pa je bilo
               tudi razbrati, da so pa sedaj naše banke verjetno ene izmed najmočnejših in najbolj
               zdravih bank v Evropi.</p>
               <p>Zdaj pa me zanima:</p>
               <p>Kaj bo od teh zdravih bank, kot jih imenuje predsednica Vlade, imelo predvsem
               gospodarstvo?</p>
               <p>Sedaj v zadnjem obdobju nismo zasledili še nekih ukrepov, ki bi prinesli zagon
               gospodarstva in pa razbremenitev. Najmanj, kar bi pričakovali, je, da vemo, da je
               problem slovenskega gospodarstva, da je nadpovprečno zadolženo. Zadolženo je pa
               predvsem s kratkoročnimi krediti. Posledica teh kratkoročnih kreditov je bila slaba
               likvidnost bank v preteklosti in pa slabo stanje bank. In zdaj glede na sanacijo
               bančnega sistema bi jaz najmanj osebno, kar bi bilo, pričakoval, da bi bil že
               verjetno ali pa v začetku leta izveden ukrep, da bi te banke kratkoročne kredite
               podjetij lahko prenesle v dolgoročne kredite. Osebno menim, da brez razvoja
               gospodarstva bomo lahko zelo v kratkem videli, da se bo sistem v bankah verjetno
               nadaljeval tam, kjer je bil leta 1996 in kaj je bilo med leti 2004 in dalje, ko se je
               bančni sistem sesuval. Vemo, da se število brezposelnih povečuje. Predvsem bi rad
               dobil odgovor od ministra za gospodarstvo in finance, štiri ali pet prioritetnih
               ukrepov, ki jih bo Vlada sprejela, da se bo gospodarstvo zagnalo. Kajti brez zagona
               gospodarstva se jaz bojim, da se bo lahko bančna luknja v Sloveniji ponovila.</p>
            </sp>
            <sp xml:id="SDZ6-Redna-21-2014-01-27.sp101">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Marko Pogačnik v skladu z vašo zahtevo bo minister za finance v funkciji
               ministra za gospodarski razvoj in tehnologijo dr. Uroš Čufer odgovoril ustno na
               naslednji seji Državnega zbora.</p>
               <p>Prehajamo na naslednje poslansko vprašanje, ki ga bo postavil gospod Branko Smodiš
               ministru za izobraževanje, znanost in šport dr. Jerneju Pikalu.</p>
            </sp>
            <sp xml:id="SDZ6-Redna-21-2014-01-27.sp102">

               <speaker>BRANKO SMODIŠ (PS SD):</speaker>

               <p>Hvala za besedo, gospa predsedujoča. Spoštovani vsi prisotni, spoštovana
               ministra!</p>
               <p>Spoštovani gospod minister dr. Jernej Pikalo, moje poslansko vprašanje se nanaša na
               podeljeno nesoglasje k vpisu umetniškega oddelka dramsko-gledališka smer na Gimnaziji
               Franca Miklošiča v Ljutomeru. Odločitev me je nekoliko presenetila, saj sem
               prepričan, da bi Gimnazija Franca Miklošiča, ki slovi kot ena izmed najbolj
               kvalitetnih izobraževalnih ustanov v državi, program gotovo izvajala na zelo visoki
               ravni. Naprošam vas, da mi navedete argumente, na podlagi katerih ste sprejeli
               odločitev o podelitvi nesoglasja. V enem izmed medijev sem zasledil argument vašega
               sekretarja, ki pravi, da za vpis v ta program v regiji ni dovolj velikega interesa.
               Zanima me:</p>
               <p>Na kakšen način je ministrstvo ugotovilo, da za vpis ni dovolj velikega interesa?</p>
               <p>Zavedam se, da danes skušamo usmerjati čim več mladih v naravoslovne smeri. Naj
               poudarim, da Gimnazija Franca Miklošiča dijakom zagotavlja zelo kvalitetno znanje s
               področja naravoslovja, kar se odraža tudi pri uspehu na maturi in visokem odstotku
               dijakov, ki za izbirni predmete izberejo katerega izmed naravoslovnih predmetov.
               Nekoliko pa me skrbi, da se vedno več dijakov z območja, na katerem delujejo pomurske
               gimnazije, odloča za vpis v Bad Radkersburg, torej v sosednji Avstrijo. Z vidika
               mobilnosti mladi znotraj Evropske unije je sicer to dogajanje zelo zanimivo, toda
               ravnatelj Gimnazije Frana Miklošiča v odprtem pismu, namenjeno vam, gospod minister,
               navaja da se veliko dijakov odloča za avstrijsko gimnazijo zaradi bolj prijaznega
               predmetnika, ki ni tako naravoslovno naravnan. Morebiti bi nov umetniški oddelek
               privabil katerega izmed dijakov, ki se bo zdaj odločil za vpis na gimnazijo v
               sosednji Avstriji. Naj vas opozorim, da tovrstnega progama trenutno v vzhodni
               Sloveniji ne izvaja nobena izobraževalna ustanova. Izrecno želim poudariti, da se
               strinjam, da čim več mladih usmerjamo v naravoslovne smeri. Vendar pri tem vseeno ne
               smemo zanemariti tiste skupine mladih, ki so izrazito družboslovci. Torej gre za
               mlade, ki imajo talent, in naloga države je, da jim omogoča razvoj omenjenega
               talenta.</p>
               <p>Sprašujem vas:</p>
               <p>Ali za mlade, ki bi razvijali svoj talent v okviru umetniškega oddelka
               dramsko-gledališča smer v vzhodnem koncu Slovenije ni prostora?</p>
               <p>Za vaš odgovor se vam iskreno zahvaljujem. Hvala.</p>
            </sp>
            <sp xml:id="SDZ6-Redna-21-2014-01-27.sp103">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp104">

               <speaker>DR. JERNEJ PIKALO:</speaker>

               <p>Hvala lepa. Hvala lepa tudi gospodu poslancu.</p>
               <p>Res je in prav imate. Gimnazija Frana Miklošiča, sam sem bil tam pred nekaj časa, ne
               prav dolgo nazaj, ko smo praznovali okroglo obletnico, je ena od boljših
               izobraževalnih institucij v tej državi. Je izjemna gimnazija, ki nikoli v svoji
               zgodovini ni imela problemov ne glede vpisa, ne glede profesorskega kadra in tako
               naprej. Gre za inštitucijo, kot jaz temu rečem, z dolgo zgodovino odličnosti. Ampak
               pri tem nedajanju soglasja – pa ne gre samo za to inštitucijo, ampak gre za tisto
               nekaj več. Gre za vprašanje tako rekoč regionalne razporeditve nekih programov, torej
               ali umetniških ali predšolske vzgoje in tako naprej. In vi veste, da zelo pomembno
               mesto v tej odločitvi, zakaj niti na gimnaziji Ptuj, niti na gimnaziji Ljutomer ne
               razpišemo umetniškega oddelka, igra vloga gimnazije Ormož. Kot vi veste, se gimnazija
               Ormož že leta ne samo zdaj sooča z velikim problemom glede vpisa števila dijakov. V
               šolskem letu 2007–2008 jih je imela mislim, da 238, v lanskem letu samo še 97. In
               celo preteklo leto so potekala dogovarjanja, kako bi gimnazija Ormož bila združena v
               en zavod, in to je bilo tudi naše stališče, skupaj z gimnazijo Ljutomer. Na ta način
               bi potem en program predšolske vzgoje prerazporedili oziroma bi ga izvajali v Ormožu.
               Na ta način ne bi ogrozili delovnih mest, šola v Ormožu bi lahko tekla naprej. Obenem
               bi pa lahko imeli program tudi umetniške gimnazije v Ljutomeru. Ampak ker veste, da
               tudi na občinskem svetu v občini Ormož ta odločitev ni bila sprejeta in je bila
               sprejeta tudi odločitev, da se še naprej vzdržuje ta gimnazija v samostojni obliki,
               seveda to potem tudi pomeni, da ne moremo imeti v Ljutomeru oddelka umetniške
               gimnazije. V tej enačbi je pomembna še gimnazija Ptuj, ki je, in zdaj bom povedal
               zelo odkrito tukaj pred tem visokim cenjenim zborom, takoj, ko je slišala, da je
               gimnazija Ljutomer vložila prošnjo za umetniško gimnazijo, je tudi gimnazija Ptuj
               takoj vložila prošnjo za program umetniške gimnazije. In gre za to recimo temu tako
               rekoč nerešljivo uganko, in v to se je potem naknadno umešala še odločitev občinskega
               sveta občine Ormož. In če mene vprašate, je pač edina in Salomonska rešitev bila ta,
               da trenutno ne razpišemo programa umetniških gimnazij ne na Ptuju in ne v Ljutomeru
               ter z odločitvijo tudi občinskega sveta v Ormožu obdržimo gimnazijo v Ormožu vsaj še
               za eno leto. Mi s tem ne mislimo, da je problem gimnazije v Ormožu rešen. Mi mislimo,
               da ni, da bo naslednje leto problem isti in da je to samo prelaganje nekega problema,
               ki se nam bo, jaz mislim, da ponavljal. Ampak Republika Slovenija ni edina
               ustanoviteljica v gimnaziji Ormož, ampak je samo ena od štirih ustanoviteljev. In
               ostale ustanoviteljice so se pač odločile drugače. Kot rečeno, gre za nek širši
               problem, gre za vprašanje regionalne razmestitve gimnazijskih oziroma drugih
               srednješolskih programov. In zadeva nima opraviti s tem, da pač kdorkoli ne bi imel
               te možnosti razvoja talentov. Vedno smo delali v tej smeri. Hvala.</p>
            </sp>
            <sp xml:id="SDZ6-Redna-21-2014-01-27.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Dopolnitev odgovora, gospod Smodiš.</p>
            </sp>
            <sp xml:id="SDZ6-Redna-21-2014-01-27.sp106">

               <speaker>BRANKO SMODIŠ (PS SD):</speaker>

               <p>Hvala za odgovor, gospod minister.</p>
               <p>Upam, da se boste vsi dogovorili, ormoška gimnazija, ormoška občina in ljutomerska
               gimnazija za dobrobit vseh, da bo to izpeljano. Prav tako predlagam, da ministrstvo
               maksimalno vloži napore glede teh vpisov dijakov v druge šole v tujini. Mogoče pa je
               tudi ena od možnosti za ormoško gimnazijo, pa tudi za Ljutomer in na koncu za Ptuj,
               da bi prišli dijaki tudi s Hrvaške v naše srednje šole, kar bi zelo pozitivno
               vplivalo na vpis. Hvala lepa.</p>
            </sp>
            <sp xml:id="SDZ6-Redna-21-2014-01-27.sp107">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp108">

               <speaker>DR. JERNEJ PIKALO:</speaker>

               <p>Hvala lepa.</p>
               <p>To se pa lahko samo strinjam z vami. Sedaj ko je Republika Hrvaška članica Evropske
               unije, je to eden od načinov. Kar se pa tiče tega odhajanja, to je še tisti del
               odgovora, ki sem vam ga dolžan, odhajanje naših dijakov vsaj iz krajev, od koder jaz
               prihajam, moram reči, da od 90. let dijaki ali odhajajo na trgovsko akademijo v
               Celovec ali na kakšno drugo srednjo šolo, tudi na slovensko gimnazijo v Celovec. To
               ni nek čisto nov proces. Ampak se pa strinjam z vami, da bi bilo zelo dobro narediti
               neko analizo, ne samo reči, da zaradi tega, ker so pač naravoslovni predmeti, ki so
               po tej interpretaciji malo manj atraktivni, da zaradi tega naši dijaki odhajajo čez
               mejo v Bad Radkersburg. Verjetno je še cela vrsta drugih razlogov. Vsaj na naših
               koncih je bila in ni bilo to samo vsebina našega gimnazijskega programa. V tem smislu
               bi gimnazija na Ravnah in gimnazija v Slovenj Gradcu bili prazni, pa nista, ampak sta
               res zelo primerno polni. Hvala lepa.</p>
            </sp>
            <sp xml:id="SDZ6-Redna-21-2014-01-27.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Mateja Pučnik bo postavila poslansko vprašanje ministru za izobraževanje,
               znanost in šport dr. Jerneju Pikalu.</p>
            </sp>
            <sp xml:id="SDZ6-Redna-21-2014-01-27.sp110">

               <speaker>MATEJA PUČNIK (PS SDS):</speaker>

               <p>Hvala lepa za besedo, spoštovana podpredsednica. Kolegice in kolegi, spoštovani
               minister!</p>
               <p>V začetku januarja je slovenski poslovni dnevnik objavil, da naj bi policija zaradi
               suma nepravilnosti pri javnem razpisu, na katerem je zmagal projekt Državljanska
               vzgoja Fakultete za družbene vede v Ljubljani, prejela ovadbo zoper tri osebe, med
               drugim tudi zoper ministra dr. Jerneja Pikala. V ovadbi je med drugim navedba, da so
               vsi, ki so pri projektu delali, imeli od tega tudi velike finančne koristi. Ocena
               pregledanih stroškov kaže, da so na FDV za omenjeni projekt od 1,4 milijone evrov kar
               milijon in 150 tisoč evrov namenili za plače, honorarje in podjemne pogodbe. Prav
               tako naj bi minister dr. Jernej Pikalo članek Kozmopolitanska vzgoja napisal in
               objavil, preden je razpis sploh obstajal in nekdanji minister dr. Igor Lukšič naj bi
               sedanjemu ministru omogočil nadaljevanje in financiranje dejavnosti, ki jo je že
               izvajal, tako da prihaja do vtisa podvajanja plačil. Dr. Jernej Pikalo naj bi ob
               svoji plači prejel tudi avtorski honorar s strani Slovenske akademije, znanosti in
               umetnosti kot zunanji sodelavec. Glavni očitki v medijih so torej, da je bilo
               porabljenega ogromno denarja za pretežno teoretsko delo in da naj bi šlo v nekaterih
               primerih za podvajanje plačil.</p>
               <p>V projektu so strokovno mrežo sestavljali strokovnjaki z različnih področij.
               Pomemben del pa naj bi imeli tudi učitelji in učiteljice državljanske vzgoje na vseh
               stopnjah izobraževalnega procesa. Na spletni strani, ki je nastala znotraj projekta,
               pa ni mogoče zaslediti in ni objavljenih nobenih konkretnih imen, ne ustanov ne
               zavodov ali posameznikov, ki so ob tej tako imenovani strokovni mreži sodelovali.
               Odgovora na ta vprašanja, žal, ni mogoče dobiti. O višini honorarjev pa lahko beremo
               le v medijih.</p>
               <p>Zato vas, spoštovani minister, sprašujem:</p>
               <p>Kaj vi menite o višini stroškov tega projekta v skupni vrednosti 1,4 milijone evrov,
               torej sredstvi, s katerimi bi dejansko lahko zgradili manjši vrtec ali telovadnico ob
               šoli?</p>
               <p>Kolikšen del vrednosti projekta ste dejansko namenili za plače in honorarje?</p>
               <p>Kako odgovarjate na očitke, da je prišlo do podvajanja plačil?</p>
               <p>Zanima me tudi:</p>
               <p>Kdo je bil strokovni recenzent projekta in kje lahko najdemo podatke o tem, katere
               ustanove zavodi ali posamezniki so v tej strokovni mreži sodelovali?</p>
               <p>Hvala lepa.</p>
            </sp>
            <sp xml:id="SDZ6-Redna-21-2014-01-27.sp111">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp112">

               <speaker>SAMO OMERZEL:</speaker>

               <p>Hvala lepa, gospa poslanka, tudi za ta vprašanja.</p>
               <p>Mislim, da smo že zelo ekstenzivno odgovarjali, ampak vseeno z velikim veseljem vam
               ponovno povem. Prvič, kar se tiče projekta, gre za mešanje dveh stvari in tudi v
               medijih ne vedo razlike med razpisom in projektom. Eno je razpis in drugo sta dva
               projekta, ki sta zmagala na tem razpisu. Prav imate, ko govorite o milijon 400, ampak
               milijon 400 ni za Univerzo v Ljubljani, Fakulteto za družbene vede, ampak je to
               razdeljeno na dva projekta konzorcija. To je bilo že večkrat pojasnjeno, ampak nekako
               to medijem ne gre.</p>
               <p>Zdaj pa, kar se tiče financ, zelo natančno vam lahko do zadnje številke povem.
               Projekt konzorcija ZRC SAZU in pa Pedagoškega inštituta, ki se imenuje Strokovne
               podlage, strategije in teoretske tematizacije za izobraževanje za medkulturne odnose
               ter aktivno državljanstvo, je skupaj porabil 799 tisoč 997,72 evra. Od tega je šlo za
               stroške plač in druga povračila stroškov zaposlenih na projektu 556 tisoč 581,33
               evra, za honorarje za avtorsko delo, za zunanje izvajalce, kajti vedno se za avtorska
               dela, honorarje po pravilih ESS izplačujejo samo tistim, ki niso notri, torej
               honorarji 6 tisoč 774, prispevki delodajalcev za socialno varnost 79 tisoč 853,64,
               davek na dodano vrednost tisoč 335,43, založniške in tiskarske storitve,
               e-publikacije 14 tisoč 112,33, stroški za izvedbo zaključne konference 2 tisoč 440,63
               ter posredni stroški v pavšalnem znesku 15 % 101 tisoč 169,81. Skupaj to znese 799
               tisoč 997,72.</p>
               <p>Drugi projekt, ki ga pa omenjate znotraj istega razpisa, je pa projekt, ki ga je
               prijavila Univerza v Ljubljani, Fakulteta za družbene vede. Ta se imenuje Državljan
               oziroma Državljanstvo v novi dobi, državljanska vzgoja za multikulturni in pa
               globaliziran svet. V tem projektu je bilo skupaj realiziranih 590 tisoč 962,20 evrov.
               Od tega je za stroške plač šlo 385 tisoč 492,19, honorarjev za avtorsko delo 29 tisoč
               10, 60, delo po podjemni pogodbi 4 tisoč 59 evrov, prispevki delodajalcev za socialno
               varnost 53 tisoč 820 evrov, DDV 3 tisoč 291 evrov, stroški za izvedbo zaključne
               konference tisoč 421,60 evrov ter posredni stroški v višini 15 % 75 tisoč 72,04. To
               skupaj znese, kot sem že rekel, 590 tisoč 962,20 evrov. Kar se tiče mojega plačila,
               bi, če bi tisti, ki je se s tem ukvarjal, šel odpret e-knjigo, seveda takoj videl, da
               je na koncu e-knjige seznam virov, kjer so ti članki že bili objavljeni. In za te
               članke, ki so že bili objavljeni, nihče ni dobil še enkrat plačila. Šlo je zgolj in
               samo za to, da smo na najcenejši način v e-knjigo dali vse stvari, da jo imajo tisti,
               ki se s tem ukvarjajo, pri roki. Gre za članke, ki so bili doslej objavljeni v
               različnih revijah, knjigah, in je zato tu, da je pri roki. Pa še to. Večina ljudi že
               prvič ni dobila te članke plačane, tako da so podtikanja v smislu, da so dobili
               drugič plačano, seveda popolnoma brezpredmetna. Z veseljem bom odgovoril še na
               kakršnokoli podvprašanje. Hvala.</p>
            </sp>
            <sp xml:id="SDZ6-Redna-21-2014-01-27.sp113">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Izvolite, gospa Pučnik, dopolnitev odgovora.</p>
            </sp>
            <sp xml:id="SDZ6-Redna-21-2014-01-27.sp114">

               <speaker>MATEJA PUČNIK (PS SDS):</speaker>

               <p> Ja, hvala lepa za ta del odgovora. Niste mi uspeli odgovoriti do konca, zato bi
               želela še dopolnitev.</p>
               <p>Že prej sem omenila, da je nastala v sklopu projekta tudi spletna stran Državljanska
               vzgoja. V podzavihku gradiva za učitelje bi pričakovali najširši možni izbor gradiv
               za konkretno rabo, od vrtcev pa vse do univerze. Pričakovali bi posebne sklope
               posebej za vrtce, posebej za osnovne šole, posebej za srednje šole in tako naprej. Na
               tej strani sicer najdemo 4 tematske liste z gradivi za učitelje, žal pa teh gradiv ni
               veliko. Ne moremo pa spregledati tudi dejstva, da je prva novica spletne strani
               objavljena 3. maja 2010 in prinaša tudi informacijo, da se bo na ta način oblikovala
               prva mreža za državljansko vzgojo, vendar pa je spletna stran v letu 2011, torej po
               koncu projekta, praktično zamrla. Zato se poraja tudi vprašanje, ali je bil projekt
               Državljanska vzgoja sam sebi namen.</p>
               <p>Spoštovani minister, zanima me še:</p>
               <p>Ali je nastalo kaj konkretnih vsebinskih in didaktičnih modelov za poučevanje
               Državljanske vzgoje, kot je zapisano v izhodiščih in ciljih projekta?</p>
               <p>Ali so nastali kaj bolj konkretni pripomočki, na primer avdio in video gradiva, pa
               delovni listi, predlogi medpredmetnih povezav, ali pa pričakovani predlogi prenove
               učnih načrtov?</p>
               <p>In kar je najpomembnejše:</p>
               <p>Ali je bila opravljena evalvacija projekta in katera nova izhodišča za poučevanje
               Državljanske vzgoje je ponudila?</p>
               <p>Jaz se za te odgovore že vnaprej zahvaljujem, vprašanj se poraja še mnogo, ampak na
               to temo bomo še imeli priložnost govoriti, tako da hvala lepa zaenkrat.</p>
            </sp>
            <sp xml:id="SDZ6-Redna-21-2014-01-27.sp115">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp116">

               <speaker>DR. JERNEJ PIKALO:</speaker>

               <p> Hvala lepa.</p>
               <p>Kar se tiče, nekaj ste že omenili, nekaj ste že omenili, kar se tiče teh tako
               imenovanih didaktičnih gradiv. Razpis je bil zelo jasen in vedno so sredstva na
               razpisu tudi razporejena glede na tisto, kar razpis zahteva. In projekt je tisto, kar
               je razpis zahteval, tudi dosegel. Evalvacija, o kateri govorite, je seveda stvar
               tistega, ki je zadevo naročil, v tem primeru ministrstva. Vam pa zagotavljam, da
               glede na druge projekte ESS, ki jih seveda imamo na ministrstvu, zdaj, ko sem jaz tam
               zaposlen, ta evalvacija teče, še bolj pa kontrola z vidika porabe finančnih
               sredstev.</p>
               <p>Zdaj pa, kje je bilo to uporabljeno. Rezultati projekta so bili konkretno
               uporabljeni za prenovo načina poučevanja državljanske vzgoje in etike in so bili v
               letu 2011 že upoštevani pri prenovi učnega načrta za ta predmet. V letu 2012, ko je
               na mojem mestu sedel nek moj predhodnik, na žalost teh stvari ni implementiral. To je
               problem tega projekta, da so stvari narejene, da so bile pripravljene, ampak nek moj
               predhodnik teh stvari pač ni implementiral.</p>
               <p>Če gremo naprej, kje so še bili rezultati projektov uporabljeni. Uporabljeni so bili
               pri izpolnjevanju obveznosti, ki jih imamo na ravni Evropske komisije, Sveta Evrope
               in drugih mednarodnih organizacij, ker kot veste, je pri teh organizacijah
               državljanska vzgoja ena od ključnih tem. Gre tudi za seveda vprašanje vključevanja
               migrantov itd. Drugič, uporabljeni so bili pri pripravi nacionalnih poročil o
               izvajanju nalog na področju državljanske vzgoje in pa migrantske politike za
               mednarodne organizacije, kot so Unesco, Svet Evrope in tako naprej. Tretjič,
               uporabljeni so bili pri programu za otroke in mladino, poročilu o obstoječih
               mehanizmih in možnostih financiranja dejavnosti za pripadnike narodov nekdanje SFRJ,
               pri eni celi vrsti mednarodnih poročil in tako naprej. Ne nazadnje smo bili lani,
               leta 2013 tudi evropskem letu državljanstva in rezultati tega projekta so bili
               uporabljeni tudi pri evropskem letu državljanstva. Mi je pa zelo žal, in bom rekel še
               enkrat, da pa niso bili bolj za časa mojega predhodnika implementirani v učni proces.
               Hvala lepa.</p>
            </sp>
            <sp xml:id="SDZ6-Redna-21-2014-01-27.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na naslednje poslansko vprašanje. Gospa Polonca Komar bo postavila
               poslansko vprašanje ministrici za delo, družino, socialne zadeve in enake možnosti
               doktorici Anji Kopač Mrak, ki je danes odsotna, ter ministru za izobraževanje,
               znanost in šport dr. Jerneju Pikalu.</p>
               <p>Izvolite, gospa Komar.</p>
            </sp>
            <sp xml:id="SDZ6-Redna-21-2014-01-27.sp118">

               <speaker>POLONCA KOMAR (PS DL):</speaker>

               <p>Hvala lepa, spoštovana podpredsednica za besedo. Spoštovani gospod minister,
               spoštovana ministrica, ki je danes žal ni med nami.</p>
               <p>Center za socialno delo Ravne na Koroškem je od najemodajalca, in to srednješolskega
               centra Ravne, prejel odpoved najemne pogodbe in zahteval, da se iz prostorov na
               Gozdarski 17 izselijo v roku meseca dni. To so po navedbah predstavnikov
               srednješolskega centra Ravne storili po posvetu s pravno službo na Ministrstvu za
               izobraževanje, znanost in šport, in sicer po tem, ko Center za socialno delo že 4.
               mesec ni poravnal najemnine v znesku 2 tisoč 58 evro mesečno. Na Centru za socialno
               delo so pojasnili, da tega zneska niso prejeli od svojega ustanovitelja, to je
               Ministrstva za delo, družine, socialne zadeve in enake možnosti. Plačevanje najemnine
               so na ministrstvu namreč ukinili, sledeč mnenju Računskega sodišča, da naj bi bilo
               plačevanje najemnine upravljavcu za prostore v lasti države nesprejemljivo.
               Ministrstvo za delo, družine, socialne zadeve in enake možnosti naj bi bilo
               pripravljeno plačevati najemnino Centru za socialno delo, če bi bil le-ta v kakšnih
               drugih nedržavnih prostorih.</p>
               <p>Spoštovana gospa ministrica in gospod minister sprašujem vaju:</p>
               <p>Zakaj stališče Računskega sodišča, da si državne ustanove med seboj ne bi plačevale
               najemnine, upošteva samo Ministrstvo za delo, družino, socialne zadeve in enake
               možnosti, medtem ko Ministrstvo za izobraževanje, znanost in šport pa tega ne
               upošteva?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-21-2014-01-27.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp120">

               <speaker>DR. JERNEJ PIKALO:</speaker>

               <p>Hvala lepa, gospa predsedujoča.</p>
               <p>Spoštovana poslanka, ni čisto tako, pa bom razložil oziroma poizkušal razložiti, za
               kaj gre. Ne gre zato, da Ministrstvo za izobraževanje, znanost in šport ne bi
               upoštevalo mnenja Računskega sodišča, daleč od tega. Mi se s tem problemom ukvarjamo
               od oktobra 2013, ko smo tudi imeli sestanek na to temo. Takrat smo se dogovorili, da
               seveda jasno, državni organi med sabo si ne zaračunavajo najemnine, vseeno pa
               nastajajo tako imenovani obratovalni stroški. Govorimo o stroških vzdrževanja,
               stroških zavarovanja, obratovalni stroških in tako naprej. In ti stroški so v tisti
               višini 2 tisoč in nekaj evrov, ki ste jih omenili. Problem, ki smo ga imeli, ni bil
               glede najemnine, ampak glede tega, da nam je Ministrstvo za delo, družine in socialne
               zadeve zavrnilo plačilo teh stroškov, ki znašajo tisoč in nekaj evrov, to pa zaradi
               tega, ker po mojih podatkih ta znesek naj ne bi bil zadostno definiran in naj bi bil
               previsok. Zaradi tega ker tega nismo, smo morali dati odpoved najemne pogodbe. No,
               kakorkoli. Po tem smo se dodatno pogovarjali in dosegli dogovor, da Center za
               socialno delo Ravne še naprej uporablja te prostore, za katere bo pa seveda kril
               sorazmerne stroške. Ne gre za vprašanje najemnine, tega ni, gre za vprašanje
               obratovalnih stroškov, zavarovanja in tako naprej. In tu jaz mislim, da gremo v pravo
               smer, nimam zdaj podatka, ali je zadeva že rešena, vsekakor pa je v smeri reševanja.
               Hvala lepa.</p>
            </sp>
            <sp xml:id="SDZ6-Redna-21-2014-01-27.sp121">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na naslednje poslansko vprašanje, ki ga bo postavil gospod Tomaž Lise,
               ministru za infrastrukturo in prostor gospodu Samu Omerzelu.</p>
               <p>Izvolite, gospod Lisec.</p>
            </sp>
            <sp xml:id="SDZ6-Redna-21-2014-01-27.sp122">

               <speaker>TOMAŽ LISEC (PS SDS):</speaker>

               <p>Hvala, spoštovana podpredsednica. Minister in ostali ministri, kolegi in kolegice!</p>
               <p>Sam sem sicer upal, da mi vprašanja sploh ne bo treba postaviti, glede na to, da je
               podobno vprašanje zastavil tudi kolega Prevc. Ampak ker sem z odgovori nezadovoljen,
               pričakujem, minister, v tem drugem krogu malo več.</p>
               <p>Moje vprašanje se nanaša na časovni in finančni okvir sanacije premostitvenih
               objektov na državnih cestah. Ko sem se pripravljal na to poslansko vprašanje, sem
               tako prebral s strani DRSC – Problemi poškodovanih odsekov državnih cest v
               upravljanju DRSC, njihovo poročilo na spletni strani o tem določenem problemu in pa
               tudi vaš pisni odgovor oziroma informacijo, ki ste jo predstavili Vladi. V vseh teh
               dokumentih je ogromno nekih zgodovinskih dejstev, pa tudi nekega aktualnega stanja.
               Manjka pa tisto, kar je bistveno in tisto, kar vas sprašujem, kaj in kako boste
               ukrepali.</p>
               <p>Zanima me finančni načrt sanacije vseh 15 objektov, pa čez vikend so prišli še štirje
               objekti v ta sanacijski načrt, torej finančni načrt vseh teh premostitvenih objektov.
               Jaz mislim, da bomo vsi poslanci zadovoljni, pa tudi lokalne skupnosti, če bo to
               čisto faktografsko, po alinejah, za vsakega posebej in pa skupna cena. Čeprav vemo,
               da se govori o 30 milijonih, ampak verjamem, da je to takole malo čez palec.</p>
               <p>Zanima pa me tudi časovnica. Mislim, da vsaka lokalna skupnosti in pa poslanci,
               predvsem tisti, ki prihajamo z območij, ki se nas ta problematika še posebej dotika,
               bi zelo radi izvedeli, kdaj bo ta sanacija premostitvenih objektov tudi zagotovljena.
               Dejstvo je, da se govori o tridesetih milijonih, dejstvo pa je tudi, da je to
               ministrstvo močno zmanjšalo svoja sredstva za vzdrževanje in za investicijska
               vzdrževanja. Sam sem bil prisoten na tisti seji Odbora za infrastrukturo, ko smo
               obravnavali rebalans proračuna za leti 2014 in 2015, ko smo vsi poslanci soglasno
               predlagali sklep, da ministrstvo znotraj proračuna zagotovi v sodelovanju z drugimi
               vladnimi subjekti dodatnih 50 milijonov za področje cestne infrastrukture. Ampak tega
               niste dobili.</p>
               <p>Zato vas v tem prvem delu, spoštovani minister, sprašujem:</p>
               <p>Kje boste dobili finančna sredstva za sanacijo premostitvenih objektov in pa
               časovnica le-tega. Hvala.</p>
            </sp>
            <sp xml:id="SDZ6-Redna-21-2014-01-27.sp123">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp124">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovani gospod poslanec, najlepša hvala
               za vprašanje.</p>
               <p>Jaz sem na to isto vprašanje poskušal podrobno že odgovoriti pri prejšnjem gospodu
               poslancu, vendar bom poskušal še enkrat očrtati sliko. Jaz se v resnici zahvaljujem,
               ker na nek način ta vprašanja in pa problematiko, resnost te problematike, ki jo vi
               izpostavljate, čutim kot podporo meni kot resornemu ministru, da se vsi zavedamo
               resnosti te problematike in da jo skupaj, jaz kot resorni minister in ta vlada,
               poskušamo rešiti. Predvsem seveda z zagotavljanjem finančnih sredstev. Jaz tudi
               osebno moram reči, da nisem pretirano srečen, da se moram pri zelo veliko reševanju
               problematike, s katero se srečujem kot minister, vračati v preteklost, vendar je
               pomembno, da se zavedamo, da ti objekti stojijo v tej državi že kar nekaj časa in da
               v preteklih letih se je vedelo, da ti objekti stojijo v tej državi že kar nekaj časa
               in da v preteklih letih se je vedelo, da bo ta problem nastal in se ni ukrepalo
               takrat, ko je bil trenutek za to, in takrat, ko smo tudi za to imeli dovolj sredstev.
               Jaz se zavedam, da teh 120 milijonov evrov, ki jih imamo za leto 2014 predvidenih za
               državne ceste, da je glede na trenutno stanje in to, kar smo zvedeli v decembru,
               premalo, vendar vsekakor jaz upam, da ste tudi vi prepoznali, kako resno smo se te
               problematike lotili. Ta problematika se je praktično odprla oziroma prišla na plano
               pred slabim mesecem. Glede na sredstva, ki jih imamo, smo mi nemudoma prerazporedili
               dva milijona evrov za dva najbolj kritična objekta ter s tem takoj sprožili postopke,
               da dobimo izvajalca in da saniramo stanje na teh objektih. Meni je žal, da se ni
               preventivno na teh objektih delovalo z investicijskim vzdrževanjem in se vnaprej
               preprečilo to stanje, da dejansko imamo objekte, ki so poškodovani in zaradi varnosti
               bi bilo treba te omejitve tukaj postaviti.</p>
               <p>Kar se tiče pa vašega konkretnega vprašanja, od kod viri financiranja in kako
               naprej, prvi zelo pomemben resen ukrep je bila seznanitev celotne vlade s to trenutno
               problematiko. Proračunska sredstva in celotna problematika financiranja ni samo stvar
               resornega ministra, ampak je stvar cele vlade. Vlada je s tem seznanjena. Mi
               oblikujemo predloge, ne samo za ta konkreten primer sanacije, ampak tudi za naprej,
               kako zagotoviti sredstva za vzdrževanje državnih cest. Mi se zavedamo, da na to
               obstoječe stanje bi državne ceste na letnem nivoju nekje rabile dodatnih 40 milijonov
               evrov in jaz bom na nek način hvaležen, na drugi strani pa se veselim te podpore, da
               bomo poskušali najti vir teh sredstev, da saniramo to stanje na državnih cestah.
               Moramo pa se zavedati, da kot resorni minister brez sredstev tega ne morem
               zagotoviti. Jaz bom vse naredil v tej smeri, da pridemo s predlogi, da najdemo teh
               dodatnih trideset, štirideset milijonov na leto, ki jih rabimo, da s tem opravimo
               sanacijo.</p>
               <p>Konkretna ocena trideset milijonov evrov za premostitvene objekte, to je ocena, ki
               jo je pripravila Direkcija za državne ceste. Ta ocena je zelo groba, tako da
               strokovna ekipa na direkciji dela naprej na tem, da bi zelo podrobno ocenili, kakšna
               je realna številka oziroma vrednost sredstev, ki jih rabimo za sanacijo
               premostitvenih objektov. Prej smo operirali s številkami, ste videli da dejansko
               direkcija upravlja s tisoč 403 premestitvenimi objekti tega tipa. Pomembno glede na
               zatečeno stanje je, da se tako direkcija kot mi kot resorno ministrstvo moramo
               reševanja te problematike lotiti s prioritetami. Te prioritete pa seveda slonijo na
               dejstvih oziroma na tem, kakšno bremenitev imajo posamezni odseki.</p>
               <p>Zato smo se odločili, da prva dva najbolj kritična odseka, torej Sočko, Črnova–Arja
               vas in pa premostitveni objekt Pivka, Postojna– Pivka saniramo takoj. Imamo izjemno
               visoko obremenitev teh objektov, 13 tisoč vozil na enem in 11 tisoč vozil na drugem.
               Seveda pa bodo vsi ostali premostitveni objekti obravnavani skladno z njihovo
               preobremenitvijo. Trenutno imamo 15 takšnih objektov, ki imajo status oziroma imajo
               omejitev obremenitve. In edino, kar še lahko rečem, da se zavedamo resnosti situacije
               in temu primerno bom tudi pristopil k reševanju problemov.</p>
            </sp>
            <sp xml:id="SDZ6-Redna-21-2014-01-27.sp125">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Izvolite, gospod Lisec.</p>
            </sp>
            <sp xml:id="SDZ6-Redna-21-2014-01-27.sp126">

               <speaker>TOMAŽ LISEC (PS SDS):</speaker>

               <p>Hvala, gospod minister.</p>
               <p>Očitno je, da se midva strinjava v eni situaciji, to pa je situacija, da denarja ni
               in da v bistvu realizirana proračunska sredstva direkcije so se od leta 2009, ko je
               bilo skoraj 250 milijonov na njihovem kontu, rapidno zmanjševala, najbolj rapidno v
               letu 2014, ko se s 190 milijonov zmanjšujejo na 120 milijonov in v letu 2015 na 105
               milijonov.</p>
               <p>Torej še enkrat ponavljam vprašanje:</p>
               <p>Kje boste vzeli oziroma kje boste svoje ministrske kolege prepričali, da se bodo
               odpovedali svojemu kupčku denarja, da boste lahko vi odvezali mošnjiček?</p>
               <p>Tukaj me zanima:</p>
               <p>Ali menite, da je rešitev novi davek te vlade, to je tako imenovani bencinski cent
               oziroma tolar, o čemer nekateri javno nekateri pa bolj skrito govorijo?</p>
               <p>To je to glede financ. Kar se tiče pa časovnice pa me zanima:</p>
               <p>Ali mislite, da je idealna rešitev ta neka ad hoc rešitev, kar pomeni, da
               kratkotrajno saniramo določene premostitvene objekte, ali pa verjamete, da se splača
               vložiti nekaj več denarja v posamezni objekt in ga poskusiti rešiti bolj dolgoročno?</p>
               <p>V občini, iz katerih prihajam, imamo kar dva takšna objekta, in moram reči, da vsaj
               pri enem, kjer ste sicer že obljubili, da bo šlo za neko kratkoročno rešitev,
               verjamem, da ta kratkoročna rešitev razen morda nekajmesečnih ali pa nekajletnih
               prelaganj bremen in nekega mostu za pešce ne bo prinesla dolgoročne prometne
               varnosti.</p>
               <p>Tako me zanima:</p>
               <p>Ali podpirate ad hoc rešitve ali dolgoročne rešitve?</p>
               <p>Seveda pa me zanima, glede finančnih posledic:</p>
               <p>Ali ste tudi izračunali,kakšna bo cena za gospodarstvo zaradi zmanjšanja prometa
               oziroma kakšen bo tudi varnostni vidik, kajti zaradi tega ukrepa bodo preobremenjena
               druga cestna oziroma prometna omrežja?</p>
               <p>In za zaključek:,</p>
               <p>Kako sodelujete z lokalnimi skupnostmi na tem segmentu?</p>
               <p>Hvala.</p>
            </sp>
            <sp xml:id="SDZ6-Redna-21-2014-01-27.sp127">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp128">

               <speaker>SAMO OMERZEL:</speaker>

               <p> Spoštovani poslanec, hvala lepa za dodatna vprašanja oziroma dodatna pojasnila.</p>
               <p>Dobro ste ugotovili, da je v preteklosti direkcija imela neprimerljivo več denarja
               kot danes, skoraj trikrat toliko, kot ga imamo danes. In ravno zaradi tega se obračam
               v preteklost, da dejansko bi bilo v tistih časih treba prioritete malce drugače
               razporediti. Vendar to je zatečeno dejstvo in zgodovine se tu ne da spreminjati.</p>
               <p>Tisto, kar je ključno, če gremo pogledat vse analize in številke, ki smo jih v
               informaciji Vladi tudi dali, na eni strani se je vedelo, da imamo informacijo okrog
               obremenitve posameznih premostitvenih objektov, paralelno sodelujemo z Ministrstvom
               za gospodarstvo, kjer Ministrstvo za gospodarstvo ocenjuje vpliv na družbe v
               posameznih področjih, ki so vezana na to infrastrukturo, tako da pričakujemo, da bomo
               imeli tudi te efekte in bomo na osnovi tega lažje določali prioritete. Tisto, kar je
               pomembno, ko me sprašujete, ad hoc rešitve ali dolgoročna sistemska rešitev, jaz
               seveda absolutno sem vedno proti ad hoc rešitvam, vendar se moramo zavedati, da v
               trenutku, ko imamo akutno kritično situacijo, dejansko ne gre drugače, kot reševati
               primer za primerom in postavljati prioritete. In temu se v tem trenutku ne moremo
               izogniti. Tisto, za kar pa jaz kot resorni minister moram poskrbeti in bom poskrbel,
               da pridem na vlado po podporo s sistemsko rešitvijo, s predlogom, ki bo sistemsko
               reševal problematiko državnih cest v Sloveniji. In teh predlogov je že kar nekaj
               oblikovanih na našem ministrstvu, vas pa seveda prosim za razumevanje, da dokler jaz
               nimam podpore svojih kolegov iz vlade, s katerim predlogom iti naprej tudi pred
               državni zbor, je seveda neproduktivno in nekonstruktivno, da bi s temi predlogi šli
               naprej. Je pa seveda dejstvo, da ob podpori v vladi, je potem potrebna tudi podpora v
               državnem zboru. In tisto, kar je ključno, v tej državi se moramo zavedati, da denarja
               imamo na razpolago, kolikor ga imamo, z njim poskušamo najbolj racionalno in po
               najboljših močeh upravljati tudi z državnimi cestami. In če bomo Slovenci in
               Slovenke, zdaj pa govorim kot eden od državljanov, ki uporablja te ceste,
               pripravljeni dodaten cent nameniti za investicije v državne ceste ali bomo iskali
               neke druge vire financiranja, to pa je odločitev na koncu Slovencev in Slovenk.
               Tisto, kar je še dodatno pomembno, jaz seveda in tudi Državljanska lista absolutno ne
               podpiramo uvajanja novih davkov. Kakršnokoli razmišljanje v tej smeri, da bi z novimi
               davščinami zagotavljali sredstva za državne ceste, tega seveda tudi sam ne podpiram,
               in v tej smeri bomo oblikovali tudi rešitve in jih predlagali.</p>
            </sp>
            <sp xml:id="SDZ6-Redna-21-2014-01-27.sp129">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Gospod Lisec, imate zahtevo za razpravo, predvidevam.</p>
               <p>Izvolite, gospod Lisec..</p>
            </sp>
            <sp xml:id="SDZ6-Redna-21-2014-01-27.sp130">

               <speaker>TOMAŽ LISEC (PS SDS):</speaker>

               <p> Ja, hvala.</p>
               <p>V skladu s poslovnikom predlagam, da se o tej točki opravi razprava, kajti že
               minister sam je rekel, da gre za tako imenovani vseslovenski problem, kjer je veliko
               vprašanj, odgovorov pa zaenkrat zelo malo, zato mislim, da lahko vsi skupaj v tem
               državnem zboru skupaj poiščemo odgovore na vprašanja, kako do več denarja, da to
               akutno sanacijo rešimo, kako se tega lotiti, v kakšnih časovnih dimenzijah. Jaz,
               minister, verjamem, da vi niste krivi za nazaj, in to oba veva, ampak vi ste pa
               odgovorni za delovanje svojih služb. Verjamem, da marsikateri uradnik dela ali pa ne
               dela, to pač je vaša odgovornost na tem ministrstvu že kar nekaj let oziroma
               desetletij, tako da ste odgovorni tudi za delovanje vaših služb. Očitno bo treba tudi
               o njihovi odgovornosti nekaj spregovoriti, kajti če ne bomo o njihovi odgovornosti,
               bomo slej ko prej morali odgovoriti o vaši odgovornosti.</p>
               <p>Jaz mislim, da je ta razprava potrebna, kajti tukaj gre tudi za gospodarski vidik
               reševanja težav, za varnostni oziroma prometni vidik, je vprašanje, ki se tiče
               lokalnih skupnosti, in pa vprašanje, ki se ga danes na žalost zaradi časovnih
               dimenzij nisva dotaknila, to pa je, ali je možno pri tem projektu črpati tudi
               evropska sredstva – ali iz trenutno zapirajoče se kohezijske politike ali pa iz
               evropskih sredstev za obdobje 2013–2020. Verjetno pa bi dala ta razprava tudi
               odgovor, ali bo novi direktor Direkcije Republike Slovenije za ceste, ki ste ga
               pripeljali, lahko kos tem izzivom ali pa bo le še eden v vrsti tistih, ki bodo
               prehitro obupali nad slovenskim stanjem, nad stanjem, ki je katastrofalno na področju
               slovenskih cest. Zato predlagam razpravo. Hvala.</p>
            </sp>
            <sp xml:id="SDZ6-Redna-21-2014-01-27.sp131">

               <speaker>PODPREDSEDNICA RENATA BRUNSKULE:</speaker>

               <p>Hvala lepa.</p>
               <p>O vašem predlogu, gospod Tomaž Lisec, bo Državni zbor odločil jutri, 28. januarja
               2014, v okviru glasovanj.</p>
               <p>Prehajamo na naslednje poslansko vprašanje, ki ga bo postavil gospod Franc Breznik
               ministru za finance doktorju Urošu Čuferju, ki je danes odsoten.</p>
            </sp>
            <sp xml:id="SDZ6-Redna-21-2014-01-27.sp132">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Minister je odsoten, jaz pričakujem, da mi bo na naslednji seji ustno tudi odgovoril
               na to poslansko vprašanje.</p>
               <p>Moje poslansko vprašanje se nanaša predvsem na dogodke pred približno 14 dni, ko so
               se v medijih pojavile informacije, da je družba ACH oziroma večinski lastnik ACH z
               Družbo za upravljanje terjatev bank podpisal pogodbo o reprogramu o posojil.
               Reprogram posojil naj bi z bankami upnicami, predvsem z dvema državnima bankama –
               Novo Ljubljansko banko in Novo KBM, podpisal tudi finančni holding v lasti Bojana
               Petana. Tisto, kar je najbolj zanimivo pri vsem tem, predvsem pri ACH in Proteju je,
               da so odobrili enoletni moratoriji, pri tem pa v Družbi za upravljanje terjatev bank
               niso hoteli komentirati nobenih vprašanj, niti tistih, ki so jih dali novinarji
               Financ, Dnevnika in tako naprej. Celo izjavili so, da konkretnih primerov, še posebno
               tistih, v katerih potekajo pogajanja, ne bodo komentirali. Tisto, kar pa je najbolj
               izstopajoče, pa je, kako sta dolg in plačila glavnice in odpoved uveljavljanja
               zakonitih zamudnih obrestih vplivala na optimizacijo premoženja, pa tudi tega niso
               pojasnili. Prav tako niso komentirali niti očitkov, da sklenitev dogovora pomeni
               neenakopravno obravnavo upnikov. Govorim predvsem tem, da številni manjši podjetniki,
               katere terjatve so bile prenesene na slabo banko, so bili v trenutku razlaščeni in ni
               bilo pri njih možnosti nobenega moratorija. Torej gre za totalno neenakopravno
               obravnavo, če računamo, da se je preneslo več kot eno milijardo terjatev. Po
               izračunih številnih ekonomistov se je Družba za upravljanje terjatev bank v tem
               primeru odpovedala vsaj več kot 100 tisoč evrov zamudnih obresti.</p>
               <p>Če pogledamo vse tisto, kar sem si jaz pogledal za lansko leto, predvsem s poslovanja
               Adrie Mobila, lahko ugotovimo naslednje. Ta si je lani izplačala za 27 milijonov
               evrov dividend. Ja, 27 milijonov dividend, pri tem pa še za 6,5 milijonov dividend iz
               hčerinskih družb. Konec lanskega leta, decembra, je Adria Mobil premogla le še za
               31,8 milijonov evrov lastnega kapitala, kar je polovico manj kot sredi lanskega
               junija in najmanj po letu 2003. Finančni dolg novomeške družbe se je na drugi strani
               povzpel na okoli 50 milijonov evrov. Govorim seveda o Adrii Mobilu. Po neuradnih
               izračunih pa ima tako Adria Mobil za vsak evro kapitala trenutno že več kot 2 evra
               dolgov. Če bi želela Družba za upravljanje terjatev bank maksimizirati neke prihodke
               ali pa predvsem pogledati tisto, kar so njena pričakovanja, ker je osnovno načelo, bi
               morala vse te tajkune dobesedno razlastiti, kar je osnova.</p>
               <p>S tem sprašujem ministra za finance:</p>
               <p>Kako bo reprogramiranje tajkunskih posojil vplivalo na poslovno uspešnost in
               kapitalsko ustreznost bank oziroma Družbe za upravljanje terjatev bank?</p>
               <p>Kaj boste storili, da se bančna luknja, zaradi katere smo davkoplačevalci decembra
               lani samo za 3 državne banke plačali več kot 3 milijarde evrov dokapitalizacije, ne
               bo več ponovila?</p>
               <p>Prav tako sprašujem ministra za finance, ker Ministrstvo za finance … / izklop
               mikrofona/</p>
            </sp>
            <sp xml:id="SDZ6-Redna-21-2014-01-27.sp133">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu z vašo zahtevo za ustni odgovor, gospod Franc Breznik, bo minister za
               finance doktor Uroš Čufer ustno odgovoril na vaša vprašanja na naslednji seji
               Državnega zbora v okviru odgovorov na poslanska vprašanja.</p>
               <p>Gospa Marija Plevčak bo postavila poslansko vprašanje ministru za finance doktorju
               Urošu Čuferju, ki je danes službeno odsoten.</p>
            </sp>
            <sp xml:id="SDZ6-Redna-21-2014-01-27.sp134">

               <speaker>MARIJA PLEVČAK (PS DeSUS):</speaker>

               <p>Hvala za besedo, predsedujoča. Lep pozdrav obema ministroma, spoštovani kolegi in
               kolegice!</p>
               <p>Zakon o davku na nepremičnine je začel veljati 1. januarja letos in do danes je
               deležen že šestih ustavnih presoj. Kot veste, je bila stranka DeSUS in Poslanska
               skupina DeSUS izjemno zadržana do tega zakona. Predlagali smo tudi druge rešitve
               namesto tega davka, vendar nismo bili uslišani. Vse, kar smo lahko dosegli, je bilo
               znižanje davka za socialno šibke ter postopna obdavčitev stanovanj. Da nepremičnine
               predstavljajo tisti del premoženja ljudi, ki je izjemno slabo ocenjen, je ob
               sprejemanju zakona priznala tudi vlada sama. V Sloveniji je prisotna močna navezanost
               na dom, na domačo zemljo. To je dejstvo. Veliko ljudi živi v svojih hišah, ki so jih
               sami zgradili. Sedaj pa smo bili s strani ljudi opozorjeni še na eno veliko
               nepravilnost. Nepremičnine so del več evidenc. Zemljiška knjiga, kataster, GURS.
               Zemljiška knjiga je tista zaupanja vredna javna evidenca, ki nam pove marsikaj o
               statusu nepremičnine. Vendar podatki med Zemljiško knjigo in evidenco Gursa se ne
               ujemajo. Še huje. Za to razliko lastniki niti ne vedo. Ob popisu nepremičnin je bila
               vzpostavljena tako imenovana fiktivna etažna lastnina. Pravniki ne vedo, kaj ta izraz
               pomeni. Ni ga najti niti v naši zakonodaji. Je pa menda ta izraz že udomačen na
               Ministrstvu za finance, Dursu in Gursu. Za kaj gre? Ob popisu naj bi bili brez
               vednosti lastnikov umetno vzpostavljeni posamezni deli nepremičnin, torej etaže v eni
               hiši. Gre za hiše, ki so grajene na primer na način: spodaj bivalni, zgoraj spalni
               del. Četudi je to dom ene družine, je v Gursovih evidencah označena kot etažna hiša.
               To birokratsko pomeni, da gre za dve stanovanji, eno rezidenčno in eno nerezidenčno.
               V Zemljiški knjigi pa etažna lastnina ni vzpostavljena. Vsi pa vemo, da je stopnja
               davka za nerezidenčna stanovanja mnogo višja.</p>
               <p>Zato prosim za jasne odgovore:</p>
               <p>Ali izpostavljeno drži, torej da se bo kot model za izračun višine davka za te
               nepremičnine uporabila fiktivna etažna lastnina, kar bo v mnogih primerih podvojilo
               ali celo potrojilo višino davka?</p>
               <p>Ali se vam zdi korektno, da v času predstavitve finančnih učinkov nepremičninskega
               zakona javnosti niste izpostavili te problematike?</p>
               <p>Ministrstvo menda ta izraz uporablja že dlje časa, nekako od popisa naprej.</p>
               <p>In tretjič:</p>
               <p>Kako namerava ministrstvo odpraviti to anomalijo in kdaj? Odločbe so, kot vemo, že
               tik pred vrati.</p>
               <p>Pričakujem ustni odgovor na naslednji seji.</p>
            </sp>
            <sp xml:id="SDZ6-Redna-21-2014-01-27.sp135">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Marija Plevčak, v skladu z vašo zahtevo bo minister za finance dr. Uroš Čufer
               ustno odgovoril na vaše poslansko vprašanje na naslednji seji Državnega zbora v
               okviru odgovorov na poslanska vprašanja.</p>
               <p>Mag. Štefan Tisel bo postavil poslansko vprašanje ministrici za delo, družino,
               socialne zadeve in enake možnosti dr. Anji Kopač Mrak, ki je danes žal odsotna zaradi
               bolezni, ter ministru za zunanje zadeve v funkciji ministra za zdravje gospodu Karlu
               Viktorju Erjavcu.</p>
            </sp>
            <sp xml:id="SDZ6-Redna-21-2014-01-27.sp136">

               <speaker>MAG. ŠTEFAN TISEL (PS SDS):</speaker>

               <p>Vsem lep pozdrav. Spoštovana gospa podpredsednica, spoštovana ministra, poslanke in
               poslanci</p>
               <p>Imam vprašanje v zvezi z negovalnimi bolnišnicami, ki ga bom postavil gospodu
               ministru Karlu Erjavcu, ki je tudi v funkciji ministra za zdravje, in pa ministrici
               za delo, družino, socialne zadeve in enake možnosti. Ker je danes ni, bom njej poslal
               pisno vprašanje. Ostalo pa se bova pogovorila z ministrom, zadolženim za zdravje.</p>
               <p>Vemo, da bolnišnice skušajo poslovati čim bolj racionalno, tako da čim hitreje
               obračajo bolnike, če temu tako rečemo, jih naročajo, in s tem skrajšujejo ležalno
               dobo, tako da so čim prej oskrbljeni in čim prej odpuščeni v domačo oskrbo. Ostajajo
               pa tisti bolniki ali poškodovanci, ki pa rabijo daljšo negovalno dobo, če tako
               rečemo, so nepokretni, rabijo nego, pomoč, vendar bolnišnice nimajo za to dovolj
               prostora. Tako so se začele razvijati tako imenovane negovalne bolnišnice, na primer
               na Ptuju, Sežani, pa tudi v Ljubljani stara pediatrična klinika. Vemo pa, da so tudi
               domovi starejših usposobljeni za enako delo. Že sedaj imajo veliko takih
               oskrbovancev, kjer je potrebna dolgotrajna nega, so nepokretni, imajo 24-urno
               prisotnost medicinske sestre, fizioterapevtov, delovnih terapevtov, ustrezno opremo,
               postelje, prilagojene kopalnice in podobno. Vemo pa, da so te storitve plačane nekje
               v višini 13 evrov, medtem ko negovalna bolnišnica stane na dan približno 100 evrov.</p>
               <p>Domovi so zainteresirani za to dodatno dejavnost, zato sprašujem ministra, ki je tudi
               v funciji ministra za zdravje:</p>
               <p>Ali se predvideva ukrep, da bi tudi domovi starejših izvajali vlogo podaljšane nege,
               zlasti zdaj, ko se že pojavljajo prazne postelje v teh domovih?</p>
               <p>Ali se pripravlja tudi ukrep, da bi Zavod za zdravstveno zavarovanje Slovenije, ki
               plačuje to dodatno dejavnost, tudi v domovih starejših plačeval to podaljšano nego,
               kar bi bilo vsekakor ceneje kot pa v negovalnih bolnišnicah?</p>
            </sp>
            <sp xml:id="SDZ6-Redna-21-2014-01-27.sp137">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Karl Viktor Erjavec.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp138">

               <speaker>KARL ERJAVEC:</speaker>

               <p>Hvala za besedo, predsedujoča.</p>
               <p>Tudi poslancu se zahvaljujem za vprašanje, je pa seveda vprašanje vezano tudi na
               Ministrstvo za delo, socialne in družinske zadeve in se dotika tudi pristojnosti
               Ministrstva za zdravje. Povsem se strinjam z vami, da določen del populacije nima
               ustrezne nege, ko gre za primere, ko je tako imenovano akutno bolnišnično zdravljenje
               zaključeno, potrebuje pa takšen bolnik še vedno oskrbo pod strokovnim vodstvom in ga
               ni mogoče pripeljati domov. Vi ste spraševali, zakaj ni možno, da bi to opravili
               domovi za starejše kot socialnovarstveni domovi, in sami ste tudi pravilno ugotovili,
               da ne obstaja za enkrat nobena pravna podlaga. Zato je ves čas že v zraku razprava o
               tem, da bo treba pripraviti zakon, ki bo to omogočal. Gre pa za zakon o dolgotrajni
               oskrbi tovrstnih oseb, ki so zaključile akutno bolnišnično obravnavo. Moram povedati
               kot minister za zdravje v funkciji, da v tem trenutku ni mogoče zagotoviti finančnih
               sredstev iz blagajne Zavoda za zdravstveno zavarovanje, ker niso izdane ustrezne
               pravne podlage. Zakaj se pri tem zakonu zapleta? Moram reči, da je glavni razlog
               denar. Takoj ko bo takšen zakon sprejet, bi to pomenilo večje obremenitve za blagajno
               Zavoda za zdravstveno zavarovanje. Vi pa veste, da že v tem trenutku blagajna zavoda
               komaj pokriva vse tiste stroške, ki jih imamo v samem zdravstvenem sistemu. Lahko vam
               povem, da ministrstvo za delo ima v svojem programu, da bi se pripravil tak zakon o
               dolgotrajni negi, gre za tako imenovano neakutno bolnišnično obravnavo takšnih
               pacientov. Vendar dokler tega zakona ni, ni nobene pravne podlage. Se pa z vami
               povsem strinjam, da bo treba nekaj storiti, da se bo tudi temu delu populacije
               omogočila ustrezna obravnava. V tem trenutku ste tudi sami ugotovili, da se zadeva
               rešuje na takšen način, da so se odprle nekatere negovalne bolnišnice, vendar je pa
               takšna oblika zelo draga. Zato bi bilo dobro, da bi imeli ta zakon o dolgotrajni
               zakon, ker tudi vi sami pravilno ugotavljate, da nekateri domovi za starejše imajo
               vso potrebno infrastrukturo, da bi lahko takšno dejavnost izvajali, zlasti z vidika
               novih okoliščin, ko vidimo, da starejši, zlasti tisti, ki so socialno bolj šibki,
               sploh nimajo možnosti več, da bi si lahko zagotovili storitve v domovih za
               starejše.</p>
               <p>Če pogledate podatke, kako je z zasedenostjo v Sloveniji, boste lahko ugotovili, da
               ni več, kot je bilo pred letom 2008, ko je bilo praktično domov za starejše premalo,
               sedaj pa ugotavljajo, da nekatere kapacitete sploh niso v enakem obsegu kot v letu
               2008, sploh niso več zasedene zaradi visokih stroškov, ki jih starejši ne zmorejo.
               Hvala.</p>
            </sp>
            <sp xml:id="SDZ6-Redna-21-2014-01-27.sp139">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, mag. Tisel, dopolnitev odgovora.</p>
            </sp>
            <sp xml:id="SDZ6-Redna-21-2014-01-27.sp140">

               <speaker>MAG. ŠTEFAN TISEL (PS SDS):</speaker>

               <p>Hvala za odgovor, gospod minister.</p>
               <p>No, saj enako ugotavljamo, da ti domovi starejših večinoma ali pa vsaj nekateri so
               res dobro usposobljeni za to dodatno dejavnost, podaljšano nego nepokretnih pa teh
               težjih rekonvalescentov, tudi sposobni nekako, če rečemo, da jih spravijo na noge in
               lahko potem spet gredo v domačo oskrbo. Seveda so me opozorili v teh domovih, da
               število oskrbovancev upada, ni nobenega navala več, zlasti na periferiji. Vemo, da v
               Ljubljani so še potrebe, tako da ljubljanska negovalna bolnišnica bo verjetno še
               potrebna, medtem ko na periferiji, na podeželju pa bi lahko ti domovi služili tudi
               temu namenu, kot sem omenil, bilo bi cenejše.</p>
               <p>Drugače pa je omenila direktorica v domu starejših v Šmarju pri Jelšah, kjer sem bil
               na obisku pri naših občanih, da bodo morda morali celo odpuščati obstoječi kader, če
               bo število oskrbovancev padlo. Zdaj si pomagajo s tem, da imajo tudi dnevno oskrbo
               oskrbovancev, ki pridejo notri, potem tudi oskrbo na domu. S tem rešujejo zaenkrat te
               kadrovske probleme, dolgoročno bi pa prav gotovo bilo potrebno, da imajo tudi to
               možnost, kajti bilo bi še vedno cenejše kot zdaj plačuje Zavod za zdravstveno
               zavarovanje v negovalnih bolnišnicah, ljudje bi bili bliže doma, kar je za svojce
               veliko boljše, da bi jih lahko obiskovali in podobno.</p>
               <p>Zato bi še enkrat vprašal:</p>
               <p>Ali predvidevate, da bi pristopili k ukrepom, kot ste že omenili, možnost za
               spremembo zakona in podobno, da bi tudi tem bolnikom z dolgotrajno oskrbo bilo bolj
               prijazno, bi bili bližje domu, hkrati pa tudi bolj racionalno za zdravstveno
               zavarovalnico. Hvala.</p>
            </sp>
            <sp xml:id="SDZ6-Redna-21-2014-01-27.sp141">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp142">

               <speaker>KARL ERJAVEC:</speaker>

               <p>Hvala lepa, za vaše vprašanje.</p>
               <p>Meni je žal, da ni tukaj ministrice za delo, družino in socialne zadeve, ker je ona v
               bistvu tista, ki mora strokovno odgovarjati, kakšno rešitev bo v zvezi s tem
               vprašanjem ponudila. Moram pa reči, da v domovih za starejše so do sedaj to nego
               plačevali posamezniki sami. Če se bo uvedlo to neakutno bolnišnično zdravljenje v
               okviru domov za starejše, bo pa to strošek Zavoda za zdravstveno zavarovanje, kar
               pomeni, da bo to povzročilo določene dodatne stroške. Zaradi tega je treba tudi to
               okoliščino upoštevati. Res pa je, da po drugi strani, ker bodo lahko skrajšali
               ležalne dobe v bolnišnici, ker se tudi na takšen način določeni kritični primeri
               rešujejo, ko je akutno zdravljenje zaključeno, pa še ni mogoče bolnika umestiti v
               domače okolje, se kar podaljšuje negovanje v bolnišnici. In v tem smislu so pa
               sigurno določene rezerve.</p>
               <p>Tako da jaz pričakujem, da bo pristojno ministrstvo pripravilo ustrezne strokovne
               rešitve, Ministrstvo za zdravje pa bo moralo pogledati, kaj to pomeni s stroškovnega
               vidika. Prepričan sem, da bi lahko bile rezerve v zdravstveni blagajni, ker bi na nek
               način vseeno še dodatno skrajšali ležalne dobe pri bolnikih, ki ne potrebujejo več
               akutnega zdravljenja.</p>
            </sp>
            <sp xml:id="SDZ6-Redna-21-2014-01-27.sp143">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na naslednje poslansko vprašanje. Gospod Janez Ribič bo postavil poslansko
               vprašanje ministru za kmetijstvo in okolje mag. Dejanu Židanu.</p>
               <p>Izvolite, gospod Ribič.</p>
            </sp>
            <sp xml:id="SDZ6-Redna-21-2014-01-27.sp144">

               <speaker>JANEZ RIBIČ (PS SLS):</speaker>

               <p>Hvala za besedo.</p>
               <p>Spoštovani ministri, spoštovane poslanke in poslanci, lepo pozdravljeni!</p>
               <p>Verjetno najbrž ni treba posebej opozarjati na slabo stanje na področju vzdrževanja
               slovenskih vodotokov, ki se še poslabšujejo iz leta v leto. V preteklem času so
               nekatere dele naše države ponovno prizadele poplave, ki vedno znova sprožijo nešteto
               vprašanj o odgovornosti za nastale posledice. Odgovor je vedno in ga iščemo v
               pomanjkanju finančnih sredstev, da so vodotoki tako slabo vzdrževani. Zato je
               prejšnja vlada oziroma pristojni minister Bogovič tudi začel s sistematičnem
               reševanjem področja vodarstva, tudi z ustrezno reorganizacijo. Pripravljati se je
               namreč že začel načrt upravljanja voda. Vlada se je zamenjala, kaj se sedaj dogaja,
               nisem seznanjen, ne vem. Sam sem preko poslanskih vprašanj tako v preteklem kot tudi
               v aktualnem mandatu kar nekajkrat izpostavil velik pomen izgradnje visokovodnih
               nasipov na levem bregu reke Drave med Mariborom in Ptujem, s katerimi bi se
               zagotovila poplavna varnost prebivalcev Dupleka in okoliških krajev. Kot vemo vsi,
               gradnja tega nasipa namreč zamuja že desetletja in več. Kako podcenjujoč je bil skozi
               vsa ta leta odnos države do tega problema, se je preko vseh razsežnosti izkazalo
               novembra 2012, ko so občino Duplek prizadele najhujše poplave v zadnjih 10 letih, ki
               so samo v omenjeni občini povzročile za 4,5 milijona evrov škode. Stvari so se začele
               premikati šele po poplavah, slabo leto nazaj pa je bilo s strani Ministrstva za
               kmetijstvo in okolje končno tudi po mojih prizadevanjih, tudi po mojih prizadevanjih,
               objavljeno javno naročilo za izgradnjo protipoplavnega nasipa, za katerega so
               zagotovljena tudi sredstva iz kohezijskega sklada. In vprašanja:</p>
               <p>V kateri fazi se nahaja projekt gradnje visokovodnega nasipa Vurberk – zgornji Duplek
               ter projekta ureditve Drave na območju Malečnika in visokovodni nasip Dogoše?</p>
               <p>Ali predvideni zaključek investicije ostaja sredina leta 2015?</p>
               <p>Kaj ste kot minister naredili za izboljšanje stanja slovenskih vodotokov?</p>
               <p>V kateri fazi se nahaja načrt upravljanja voda, ki je bil zastavljen že konec leta
               2012?</p>
               <p>Koliko finančnih sredstev letno je bilo namenjenih urejanju vodotokov od leta 2004 do
               leta 2013?</p>
               <p>Koliko sredstev je bilo v letu 2013 namenjenih skladu za vode?</p>
               <p>Kateri zavezanci so v sklad prispevali največ in za katere investicije so bila
               sredstva porabljena?</p>
            </sp>
            <sp xml:id="SDZ6-Redna-21-2014-01-27.sp145">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp146">

               <speaker>MAG. DEJAN ŽIDAN:</speaker>

               <p>Hvala, predsedujoča. Še enkrat pozdrav poslanke in poslanci!</p>
               <p>Gospod poslanec odgovoril bom zelo natančno, moja prošnja je samo, da če nama
               zmanjka časa, mi dovolite, da vam natančno tabelo o uporabi denarja iz vodnega
               sklada, ker je zelo dosti postavk od leta 2004, kakor ste zaprosili, potem tudi pisno
               dostavim.</p>
               <p>Prvo vprašanje je bilo, kaj se dogaja na trenutno na projektu porečja Drave, prva
               faza. To je projekt, kjer je ocenjena vrednost del v občini Duplek 4,2 milijona evrov
               brez DDV in 2,4 milijona evrov v Mestni občini Maribor, torej skupaj 6,6 milijona
               evrov brez DDV. Stanje je naslednje. V letu 2013 se je dopolnila gradbena
               dokumentacija, pridobivale so se služnosti in bile so opravljene geotehničine
               preiskave zemeljskega materiala na trasi nasipa in na terenu opravljena predvsem
               pripravljalna dela. Te dni v začetku leta 2014, takoj ko bo vreme omogočalo, se začne
               operativni začetek gradnje nasipa. Torej povsem smo odvisni samo še od vremena, vsi
               ostali pogoji so izpolnjeni in še naprej velja, da je zaključek projekta sredi leta
               2015. Bomo pa, kar se tudi že pred tem predlagali, občankam in občanom predstavili
               terminski plan investicije, tako da bo obveščenost največja.</p>
               <p>Drugo vprašanje je bilo kaj, smo naredili v letu 2013 na področju voda. Največji
               napor je bil narejen na področju kohezijskih projektov. Tudi javno sem povedal, da ta
               napor ne bi bil uspešen, če nam ne bi že predhodna vlada nam omogočila dodatni
               projekt v preko over commitmenta, brez tega denar kohezijske ne bi bil rešen. Dobra
               novica je, da smo samo lansko leto podpisali za 300 milijonov evrov novih pogodb o
               sofinanciranju, kjer gre pomembna večina ravno za stvari, ki so povezane z vodo.</p>
               <p>Še dodaten podatek, ki govori o koheziji. V novembru in decembru lanskega leta smo
               izvedli toliko sofinanciranj, kakor, recimo, v celotnem predpredhodnem letu. Letošnje
               leto bo pa prelomno, saj moramo izkoristiti zelo dosti denarja, da bomo ves denar, ki
               ga kasneje ne bo na voljo, tudi izkoristili.</p>
               <p>V lanskem letu, kar se tiče samih projektov reorganizacije ministrstva, moram reči,
               da še vedno imamo cilj, in to je, da se ministrstvo prilagodi potrebam po vodah s 1.
               marcem. Novih institucij ne bo, ampak notranja reorganizacija, kar pomeni, da iz
               direktorata, če preprosto povem, za kohezijo in za investicije, ta direktorat
               nadgradimo na direktorat za vode in investicije. Torej vse, kar se dogaja z vodami
               znotraj ministrstva, vključno z upravljanjem denarja, bo na tem direktoratu, ostale
               javne službe pa se porazdelijo po ostalih direktoratih. Cilj v tem trenutku je še
               vedno 1. marec.</p>
               <p>Kar se tiče načrtov za upravljanje z vodami. V Sloveniji imamo dva; podonavski in
               potem del, ki pokriva področje Jadrana. Tukaj trenutni načrt, o katerem smo tudi
               govorili v pristojnem odboru zaradi poročil Računskega sodišča, se nam izteka leta
               2015. Tako dejansko pravi načrt v temelje začnemo delati v letu 2014, mora pa biti
               letos tudi končan, ker ga potem leta 2015 začnemo izvajati; je pa to večletni načrt.
               Predlagam pa, da starega ne bi odpirali, saj mu rok uporabe poteka, in če bi na
               starem angažirali omenjeno skupino strokovnjakov, ki jih imamo na razpolago, bi imeli
               težave pri izvajanju novega.</p>
               <p>Kar se pa tiče finančnih postavk urejanje voda, črpamo do sedaj iz dveh virov. Prvi
               vir je bil denar znotraj proračuna pristojnega ministrstva in ta vir v letošnjem letu
               usiha, zato ker ga v celoti prenašamo na posebno postavko, ki je v bistvu namenjena
               upravljanje z vodami, to je na vodni sklad. Koriščenje tega vira znotraj proračuna pa
               je bilo takšno: leta 2004 – 4,5 milijona, 2005 – 5,6 milijona, delam približke,
               natančno tabelo vam, gospod poslanec, dostavim. Leta 2006 – 6,3, 2007 – 9,5, leto
               2008 je bilo leto, ko je bilo največ izkoriščenega, to je 22,5 milijona in od tukaj
               naprej so padci, leta 2009 – 20,9 milijonov ... / znak za konec razprave/, kar
               pomeni, da bo časa zmanjkalo, 2010 – 14,6, 2011 – 13,1, 2012 – 8,1, 2013 – 7,5 in 8 v
               letošnjem letu. Potem, če mi daste možnost v nadaljevanju, pa še tisto bolj zapleteno
               tabelo preberem. Hvala.</p>
            </sp>
            <sp xml:id="SDZ6-Redna-21-2014-01-27.sp147">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod minister.</p>
               <p>Izvolite gospod Ribič, dopolnitev odgovora.</p>
            </sp>
            <sp xml:id="SDZ6-Redna-21-2014-01-27.sp148">

               <speaker>JANEZ RIBIČ (PS SLS):</speaker>

               <p>Hvala za odgovore do sedaj. Rad bi rekel, da sem vsakega ministra do sedaj, ki je
               bil za to področje, nekako opozarjal na sodelovanje med strokovnimi službami v
               ministrstvu za to področje in lokalnimi skupnostmi, občinami, ki najbolj poznajo
               problematiko področja okolja, v katerem se pač problem nahaja.</p>
               <p>Rad bi predstavil dva primera. Rešitev glede protipoplavnega nasipa, kar se tiče
               reke Drave. Nekako smo vedno vsi opozarjali, da bi bilo treba strugo reke Drave
               očistiti, jo poglobiti in na takšen način bi še v tistem času, ko smo gradili
               avtoceste okrog Maribora, lahko ta material s pridom uporabili. Ampak stroka, kot da
               je delala za znanega izvajalca protipoplavni nasipi. Druga izkušnja. Recimo, Lovska
               družina Duplek je pred petnajstimi leti posadila vetrne pasove. Namreč, veter dvigne
               to mivko in jo potem nese proti naselju, zato smo posadili te vetrne pasove. Sedaj so
               stari petnajst let. Projektant je ravno na teh desetih metrih, kjer so ti vetrni
               pasovi, sprojektiral ta protipoplavni nasip in seveda je ta les porezal. Kot da bo
               nekdo s tem zaslužil ali kaj, jaz ne vem, ampak problem se nam bo zopet pojavil. Zato
               me zanima:</p>
               <p>Ali podpirate take rešitve?</p>
               <p>Ali morda malo preverite, tudi v bodoče, morda za kakšen drug projekt?</p>
               <p>Ali morda načrtujete kakšno reorganizacijo na področju urejanja oziroma vzdrževanja
               slovenskih vodotokov?</p>
               <p>Na to ste pa že odgovorili, da boste to nekako predali tej direkciji. Hvala za
               odgovore.</p>
            </sp>
            <sp xml:id="SDZ6-Redna-21-2014-01-27.sp149">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp150">

               <speaker>MAG. DEJAN ŽIDAN:</speaker>

               <p>Poslanec, še enkrat hvala za dopolnitev vprašanja.</p>
               <p>Tu moram pa le jasno povedati, da kot minister se ne spuščam v strokovne odločitve
               strokovnih služb, to je bilo zelo nekorektno od politika. Dejstvo pa je, da pogosto
               dobijo navodila, da se usedejo tudi z nevladnimi organizacijami in skušajo najti
               strokovne uskladitve. Upam, da smo na tem področju čim večkrat uspešni, če pa smo
               vedno uspešni, pa ne bi upal na temu mestu zatrditi.</p>
               <p>Zdaj pa dovolite eno kratko poročilo o vodnem skladu, ki je drugi del financiranja.
               Začel bom od leta 2014 z najbolj pomembnimi postavkami in jih potem pripeljal do
               vključno načrta za leto 2014. Recimo, pomembna postavka je, koliko denarja namenimo
               za pripravo dokumentacije za takšno in drugačno vzdrževanje, in to se nam giblje od
               pol milijona pa do, recimo, milijona in pol leta 2009 ali dveh milijonov leta 2011 in
               realizacije 1,4 v letu 2013. V letošnjem letu, če bo potreba, pa lahko za ta namen
               namenimo še več.</p>
               <p>Kar se tiče gradnje in investicijskega vzdrževanja infrastrukture, če je bilo v letu
               2004 2,6 milijona evrov denarja na razpolago, zelo dosti denarja je bilo potem na
               razpolago leta 2007 7,8 milijona, 7,5 milijona leta 2012. Moram pa reči,da v
               letošnjem letu pa imamo za ta namen načrtovano največ do sedaj, to je 10,4
               milijona.</p>
               <p>Potem kar se tiče vzdrževanja infrastrukture in tudi opravljanja javne službe; v
               letošnjem letu imamo na tej postavki 7,6 milijona evrov, oskrba s pitno vodo,
               varovanje vodnih virov pa je dodatek tistim kohezijskim projektom, da je še nekaj
               denarja na razpolago za kakšne nujne projekte. To se je letno koristilo od 32 tisoč
               evrov do milijon 400, recimo leta 2007, ali 2 milijona 400 v letu 2012. V letošnjem
               letu imamo na tej postavki na razpolago še več, to je 2,8 milijona. Seveda pa je
               vodni sklad v tem trenutku še vedno najbolj obremenjen preko Zakona o spodnji Savi,
               ki ste ga poslanci v tem državnemu zboru sprejeli. Če je bila ta obremenitev leta
               2004 nekaj manj kot milijon evrov, je bila obremenitev leta 2012 31 milijonov, leta
               2013 26,6 in leta 2014 je na tej postavki na razpolago 20,8 milijona. Je pa to po
               zakonu, ki je bil sprejet v tem državnemu zboru.</p>
               <p>Če pogledamo skupni znesek koriščenja sklada; v letu 2014 načrtujemo 74 milijonov,
               recimo leta 2004 pa smo pričeli s 5,4 milijoni. Vam pa, gospod poslanec, če želite,
               celovito tabelo pošljemo v pisni obliki. Hvala.</p>
            </sp>
            <sp xml:id="SDZ6-Redna-21-2014-01-27.sp151">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Zahteva za razpravo, izvolite.</p>
            </sp>
            <sp xml:id="SDZ6-Redna-21-2014-01-27.sp152">

               <speaker>JANEZ RIBIČ (PS SLS):</speaker>

               <p>Hvala.</p>
               <p>Na podlagi 246. člena Poslovnika Državnega zbora predlagam, da se opravi razprava v
               Državnem zboru o tej problematiki.</p>
               <p>Namreč, mene je zelo zanimalo, koliko sredstev se zbere v tem vodnem skladu. Nekako
               imam občutek, da Dravske elektrarne veliko prispevajo v ta vodni sklad, ampak na
               področju porečja Drave in vseh pritokov pa se bojim, da malo prihaja nazaj. Tisto,
               koliko pa že prihaja, pa seveda z velikimi napori.</p>
               <p>Rad bi tudi, da bi se pogovarjali – recimo nihče se tukaj ne ukvarja s pridobivanjem
               ugodnejših mednarodnih finančnih virov za okoljske projekte. Pri tem imam v mislih
               predvsem ugodna posojila Evropske banke za obnovo in razvoj, s predstavniki katere so
               se v preteklem mandatu že začeli pogovori in bi bilo dobro, da se nadaljujejo. Z
               ugodnimi posojili bi namreč lahko izvedli številne investicije v vodno
               infrastrukturo, s katerimi bi izboljšali poplavno varnost, pomagali gradbenemu
               sektorju in še kaj. Seveda pa je za pridobitev virov Evropske banke za obnovo in
               razvoj treba imeti pripravljene kakovostne projekte in predvsem voljo. Te pa žal ni,
               če bi bila, bi se naredilo vse, da se najprej počrpajo vsa kohezijska sredstva iz
               finančne perspektive 2007–2013, namenjena okoljski infrastrukturi, kjer je
               realizacija črpanja zgolj 50-odstotna.</p>
               <p>Menim, da so to prave teme, o katerih bi se lahko pogovarjali v Državnem zboru. To
               niso politične teme, to so teme, ki se dotikajo vsakega od nas, zato pričakujem, da
               bodo tudi koalicijski poslanci podprli ta razgovor v Državnem zboru, saj gre za zelo,
               zelo pereče področje, pereče vprašanje.</p>
               <p>Mislim, da tudi vam, gospod minister, lahko na tak način samo pomagamo, da
               izpeljemo, da bo poplavna varnost v naši državi na višjem nivoju. Hvala lepa.</p>
            </sp>
            <sp xml:id="SDZ6-Redna-21-2014-01-27.sp153">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu z vašim predlogom, gospod Janez Ribič, bo Državni zbor odločil jutri, 28.
               januarja 2014, v okviru glasovanj.</p>
               <p>Gospod Jožef Kavtičnik bo postavil poslansko vprašanje ministru za izobraževanje,
               znanost in šport dr. Jerneju Pikalu.</p>
               <p>Izvolite, gospod Kavtičnik.</p>
            </sp>
            <sp xml:id="SDZ6-Redna-21-2014-01-27.sp154">

               <speaker>JOŽEF KAVTIČNIK (PS PS):</speaker>

               <p>Hvala lepa, spoštovana predsedujoča. Spoštovani prisotni!</p>
               <p>V zadnjem času je precej govora in tudi piše se o odpravi tretje četrtine
               nesorazmerij plač javnim uslužbencem. Vem, spoštovani minister, da to ni vaš greh,
               takšni in podobni grehi padajo iz omar, bili so in morali bi biti odpravljeni že v
               prejšnjih vladah, vendar tako pač je, da morate pač vi kot resorni minister
               opravljati tudi delo, ki ga sami niste zagrešili. Pa vendar buri duhove predvsem vaša
               okrožnica, ki ste jo naslovili na javne zavode, od katerih nekako pričakujete, da
               bodo v okviru svojih finančnih možnosti zadeve popravili. To pomeni, da odpravljajo
               in bi morali odpraviti ta nesorazmerja zavodi, ki sicer s plačami nimajo nič, kajti
               po zakonu plače zagotavlja ministrstvo in seveda vse, kar se tiče v zvezi s plačami,
               bi moralo odpravljati ministrstvo. Zavodi in seveda ravnatelji imajo določene težave,
               kajti z letnim delovnim načrtom so predpisali okvir delovanja, investicij in tudi
               vseh programov, ki jih morajo izvajati. Morda imajo na tekočih računih določena
               sredstva, ki bi jih ob predstavitvi, kot nekako tudi pričakujete, da vam predstavijo
               bilance in stanje, ki ga imajo na tekočih računih, lahko vi ali morda tudi finančno
               ministrstvo opazilo, da bi določena sredstva trenutno lahko namenili tudi za odpravo
               teh nesorazmerij, vendar bi se potem v naslednjih mesecih oziroma tednih znašli v
               nezavidljivem položaju. Zato seveda od vas pričakujem odgovor:</p>
               <p>Kako načrtujete rešiti ta odprta vprašanja?</p>
               <p>Kako ste si predstavljali s to okrožnico, da bodo ti zavodi reševali ta problem?</p>
               <p>Že vnaprej hvala za vaš odgovor.</p>
            </sp>
            <sp xml:id="SDZ6-Redna-21-2014-01-27.sp155">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp156">

               <speaker>DR. JERNEJ PIKALO:</speaker>

               <p>Gospa predsedujoča, spoštovani gospod poslanec, visoki zbor!</p>
               <p>Res je, imamo veliko zalogo, ne nazadnje tudi velik problem. Kot sami veste, v
               proračunu Republike Slovenije za leto 2014 seveda sredstev za izplačilo prve polovice
               tretje četrtine ni zagotovljenih, to je jasno. Tisto, kar je naš načrt od samega
               začetka, je to, da smo se najprej dobili z Ministrstvom za finance, tako da nismo
               zgolj tistega navodila, ki ga je Ministrstvo za finance izdalo nam, poslali naprej
               kot okrožnico, ampak smo se najprej z njimi dobili in poskušali predstaviti našo zelo
               specifično situacijo, ki je po posameznih šolah in zavodih, ker menimo, da so naše
               situacije vendarle nekoliko specifične. Ne nazadnje imamo po celotni izobraževalni in
               tudi raziskovalni vertikali različne situacije in tudi različne tipe financiranja.</p>
               <p>No, skratka, dogovor z Ministrstvom za finance je bil, da bomo, pač če šole tega
               denarja nimajo, zaenkrat lahko ta denar zagotovili. Tisto, kar je važno, je seveda,
               da bo februarja delavcem v šolah ta prva polovica tretje četrtine izplačana. Mislim,
               da je to tisto, kar vse in celotno slovensko javnost zanima; in to je nekaj, kar bo.
               Tisto, kar bomo pa mi potem počeli, je to, da bomo šole prosili že prej, da naj nam
               dajo, koliko od tega znotraj letnih delovnih načrtov, znotraj tistega, kar imajo
               predpisano, kaj lahko sami, kaj pa je na naši strani. Meni je kristalno jasno, to,
               kar veste tudi vi kot bivši ravnatelj, da če ima nekdo v okviru letnega delovnega
               načrta načrtovane neke aktivnosti in za to tudi opredeljena finančna sredstva, potem
               ni prav, da bi šla ta sredstva za izplačilo prve polovice tretje četrtine. Tisto, kar
               bomo mi počeli, je, da bomo pregledali vsak individualen primer posebej. Kot rečeno,
               niso vse šole in niso vsi zavodi v isti situaciji. To je za nas velik zalogaj, ampak
               vseeno mislimo, da se ga je vredno lotiti. Kajti če bi mi zdaj rekli vsem šolam, da
               bomo mi preprosto zagotovili denar za izplačilo prve polovice tretje četrtine, potem
               to zahteva takoj rebalans državnega proračuna, ki pa sedaj ni na vidiku in se to
               verjetno še kar nekaj časa ne bo zgodilo. Tako da – en mehek pristop. Če je zapisano
               v letnem delovnem načrtu in če so sredstva namenjena, potem je jasno, da ne morejo
               iti za odpravo tretje četrtine, je pa res, da bomo mi tudi od šole do šole, od
               primera do primera pogledali in na ta način poskušali reševati, kot ste sami
               ugotovili, tudi za nas zelo težko situacijo. Pa ne gre samo za šole, gre tudi za
               univerze pa vse ostale zavode z našega področja. To so tudi specifike. Na primer, kot
               je ta, da na raziskovalnih projektih, na projektih, ki so se že končali do sedaj, bo
               seveda tudi treba zagotoviti denar, bodo zavodi verjetno sami morali zagotoviti in
               tako naprej in tako naprej. Skratka, specifik je pri nas pri celotni izobraževalni in
               raziskovalni vertikali zelo veliko. Hvala lepa.</p>
            </sp>
            <sp xml:id="SDZ6-Redna-21-2014-01-27.sp157">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Kavtičnik.</p>
            </sp>
            <sp xml:id="SDZ6-Redna-21-2014-01-27.sp158">

               <speaker>JOŽEF KAVTIČNIK (PS PS):</speaker>

               <p>Hvala lepa, minister.</p>
               <p>Moj apel je ravno šel v tej smeri, da se boste pogovarjali z odgovornimi na zavodih,
               v šolah, da boste pogledali vsak primer, od primera do primera. Gre pa tukaj za
               možnost, da bi lahko prišlo do tega, da tisti zavodi ali tiste šole, ki so nekako
               varčevale in si rezervirale določena sredstva za neke nadstandardne programe – mi
               vemo, da posamezni učenci zaradi takšnih in drugačnih situacij v družini ne morejo
               iti niti v šolo v naravi, si plačati ekskurzijo in tako naprej in jim šole to
               plačujejo tudi iz lastno pridobljenih sredstev, da ne bi prišlo do tega, da bi se
               tista sredstva potem namenila za to odpravo nesorazmerij, in bi seveda bili otroci
               prikrajšani za določene programe. Pa tudi, da ne bi prišlo do tega, da tiste šole, ki
               varčujejo, naj v bodoče ne bi varčevale in je boljše, da denar takoj zapravijo, kajti
               zgodi sem jim lahko, da potem morajo takšne in drugačne "grehe" plačevati one. Vemo,
               da je dolžnost tistih, ki so šolo ustanovili, in tistih, ki šolo zahtevajo, to je
               država, da poravnajo te obveznosti, kar se tiče obveznosti iz plač. Hvala lepa.</p>
            </sp>
            <sp xml:id="SDZ6-Redna-21-2014-01-27.sp159">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp160">

               <speaker>DR. JERNEJ PIKALO:</speaker>

               <p>Hvala lepa.</p>
               <p>Ni kaj. Tu se strinjava; dolžnost vseh nas je naprej in ključna pri izvajanju javne
               službe. To je tisto, kar je naša obveznost in za to moramo zagotoviti sredstva. Hvala
               za ta opozorila. Kot rečeno, mi imamo navodila, pripravljamo navodila in bomo zelo
               pozorni. Drugače smo pa navodila zavodom, šolam in tako naprej glede teh morebitnih
               zahtevkov, ki jih bodo imeli do nas, tudi že poslali, potem pa seveda sledi ta
               individualna obravnava.</p>
            </sp>
            <sp xml:id="SDZ6-Redna-21-2014-01-27.sp161">

               <speaker>PODPREDSEDNICA RENATA BRUNSKULE:</speaker>

               <p>Hvala lepa.</p>
               <p>Naslednje poslansko vprašanje bo postavil gospod Andrej Čuš ministru za
               izobraževanje, znanost in šport doktorju Jerneju Pikalu. Izvolite.</p>
            </sp>
            <sp xml:id="SDZ6-Redna-21-2014-01-27.sp162">

               <speaker>ANDREJ ČUŠ (PS SDS):</speaker>

               <p>Hvala za besedo, gospa predsedujoča. Lep pozdrav gospodu ministru, kot vsem drugim
               prisotnim kolegom!</p>
               <p>V svojem prvem vprašanju danes sem se odločil, da bi se rad posvetil Nacionalnemu
               programu za mladino. Verjetno se vsi prisotni zavedate, da smo 24. oktobra lani
               skoraj soglasno potrdilo besedilo Predloga resolucije o Nacionalnem programu za
               mladino 2013–2022 in Vlada Republike Slovenije na čelu s predsednico se je zavezala,
               da bodo prvi konkretni ukrepi za mlade po Sloveniji prišli, bodo predstavljeni in
               tudi nekateri že realizirani v roku treh mesecev od sprejetja besedila Resolucije o
               Nacionalnem programu za mladino. Danes, lahko rečemo že nekaj več dni kot po treh
               mesecih od sprejetja, sam z veliko žalostjo ugotavljam, da Državnemu zboru kot tudi
               javnosti ni bil predstavljen niti en ukrep iz programa oziroma iz Resolucije o
               Nacionalnem programu za mladino in da glede na to, da gre za zelo medresorski
               dokument, je veliko težav pri usklajevanju in pripravi operativnih in izvedbenih
               načrtov. To spanje na tem področju je zaskrbljujoče, saj je število mladih v
               Republiki Sloveniji iz leta v leto manjše. Recimo, v prejšnjem desetletju se je
               zmanjšalo število mladih za 10 %, vse pa kaže oziroma statistike kažejo, da se bo
               število starejših prebivalcev na enega mladega do leta 2050 skoraj potrojilo.
               Čezmerna poraba in zadolževanje na račun mladih in generacij, ki šele prihajajo, je
               po moji oceni nemoralna politika in je v bistvu tudi edina politika ali pa edini
               ukrep, katerega so danes deležni mladi. To danes čutimo v nepravični porazdelitvi
               bremen zadnje krize, saj je mlada generacija največji poraženec krize, v kateri se
               žal še danes nahajamo.</p>
               <p>Spoštovani gospod minister, glede na to, da je predsednica Vlade tako na dolgo in
               široko govorila, da bomo po treh mesecih deležni prvih ukrepov za mlade, pa glede na
               to, da danes še tega ni bilo slišati, v javnosti so celo druge informacije, da je na
               tem področju ogromno težav, me zanima:</p>
               <p>Kdaj bomo seznanjeni ali pa deležni vsaj enega ukrepa iz same resolucije?</p>
               <p>Hvala.</p>
            </sp>
            <sp xml:id="SDZ6-Redna-21-2014-01-27.sp163">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Doktor Pikalo, izvolite.</p>
            </sp>
            <sp xml:id="SDZ6-Redna-21-2014-01-27.sp164">

               <speaker>DR. JERNEJ PIKALO:</speaker>

               <p>Gospa podpredsednica lep pozdrav tudi vam.</p>
               <p>Spoštovani gospod poslanec, jaz bom rekel hvala za vprašanje, ampak obenem tudi
               opozorilo. Moram reči, da ga jemljem izjemno dobronamerno, ker se mi zdi, da ste
               opozorili na pravo stvar. Res je, da smo sprejeli Nacionalni program za mladino
               oziroma da je bil sprejet 24. oktobra in da smo takrat govorili o treh mesecih, v
               katerih naj bi tudi izvedbeni načrt bil sprejet. In prav je, da opozarjamo oziroma da
               nas vi opozarjate na to, da smo v treh mesecih do izvedbenega načrta že prišli, ampak
               ni pa še začel dajati kakršnih koli rezultatov.</p>
               <p>Dovolite mi samo kratko kronologijo glede tega. Oba veva, da je ta dokument, torej
               izvedbeni načrt, izrazito medresorski in da terja kar nekaj, če ne zelo veliko
               usklajevanj. Tako je Urad za mladino Republike Slovenije takoj po sprejetju NPM
               pripravil obširna navodila, kako naj ministrstva v njihovi pristojnosti pripravijo
               posamezne prispevke. To smo storili že 29. 10. 2013, ko je Urad za mladino posredoval
               vsem tem ministrstvom elektronsko sporočilo z vsemi navodili; torej, govorimo o
               dopisu, dopisu resolucije, priloge, tabele ukrepov in tako naprej. V tem dopisu smo
               tudi določili rok za odgovore oziroma za pripravo prispevkov in ta je bil 25.
               november 2013. Za drugo sejo Sveta Vlade Republike Slovenije za mladino smo tudi že
               pripravili prvi osnutek izvedbenega načrta in ga seveda v dogovoru z ostalimi
               predstavniki mladinskega sektorja tudi posredovali ostalim organizacijam v mladinskem
               sektorju, torej članom Vlade Republike Slovenije za mladino.</p>
               <p>Kot veste, je Svet Vlade Republike Slovenije za mladino na svoji 1. seji, 16. 10.
               tudi sprejel sklep, da ustanovi posebno delovno skupino. Ta delovna skupina za
               spremljanje izvajanja Nacionalnega programa za mladino se je prvič sestala 15. 1.
               2014 in je nam tudi posredovala vse pripombe in predloge na ta izvedbeni načrt, tako
               da izvedbeni načrt, to smo dobili 20. 1., torej sedem dni nazaj, in jih sedaj
               proučujemo.</p>
               <p>Seveda v tej fazi, ko so vsi deležniki dali svoje pripombe sledi še faza javne
               razprave medresorskega usklajevanja in seveda potrditev. Tako ta proces teče, se pa z
               vami, moram reči, strinjam, da mogoče ne teče tako hitro, kot sem si ga tudi sam
               zamislil. Hvala lepa.</p>
            </sp>
            <sp xml:id="SDZ6-Redna-21-2014-01-27.sp165">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite gospod Čuš.</p>
            </sp>
            <sp xml:id="SDZ6-Redna-21-2014-01-27.sp166">

               <speaker>ANDREJ ČUŠ (PS SDS):</speaker>

               <p>Hvala lepa za te odgovore.</p>
               <p>Zelo me zanima, ker tudi danes je sama predsednica Vlade ogromno govorila o mladih
               in mi je res čudno, zakaj potem prihaja do takšnih zaostankov.</p>
               <p>Glede na to, da je pred mladinskim sektorjem v Sloveniji kar nekaj izzivov, me
               zanima:</p>
               <p>Kaj boste pa storili vi in kaj bo storila predsednica Vlade, da bo nova finančna
               perspektiva pripravljena pravočasno?</p>
               <p>Brez tega Nacionalnega programa za mladino skoraj da ne bo oziroma ne bo evropskih
               projektov za naslednjih sedem let. Če sem iz vaših odgovorov razbral, se mi zdi, da
               še samega NPM oziroma ukrepov nekaj tednov, mesecev ne bo. Verjetno se pa vsi tukaj
               zavedamo, da če bi ga dobili že v prejšnjem tednu, bi bil prepozen, ker tudi sam
               predlog besedila je zamujal leto oziroma že dve. Mladinski sektor sam je tudi že
               podal večkrat pripombe, mislim, da tudi že konstruktivne.</p>
               <p>Me pa po drugi strani skrbi apatija ministra za gospodarstvo. Že dobra dva meseca
               nimamo gospodarskega ministra. Nekako se mi zdi, da bi vi tudi tam morali bolj ostro
               nastopiti in zahtevati od gospoda Čuferja, da končno pripomore k izvedbenemu načrtu,
               ker v končni fazi, katera evropska država pa danes nima ministra za gospodarstvo dva
               meseca? Mislim, da samo kakšna, ki ni resna.</p>
               <p>Glede na to, da se že mesec ali dva v javnosti pojavlja tudi razprava o prihodnosti
               Urada za mladino, me zanima:</p>
               <p>Kakšna je zdaj končna odločitev o usodi Urada za mladino, ki že od decembra ne ve,
               kdo ga vodi?</p>
               <p>Je to pod pristojnostjo predsednice Vlade ali je to pod vašo pristojnostjo?</p>
               <p>Hvala.</p>
            </sp>
            <sp xml:id="SDZ6-Redna-21-2014-01-27.sp167">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, dr. Pikalo.</p>
            </sp>
            <sp xml:id="SDZ6-Redna-21-2014-01-27.sp168">

               <speaker>DR. JERNEJ PIKALO:</speaker>

               <p>Hvala lepa.</p>
               <p>Kar se v tem trenutku tiče vodenje oziroma v čigavo pristojnost spada URSM, je
               jasno. Zaenkrat je umeščen v ministrstvo oziroma pri Ministrstvu za izobraževanje,
               znanost in šport, kako bo v prihodnje, bomo pa seveda videli.</p>
               <p>Je pa tukaj naše stališč zelo jasno. Moram reči, da je meni čisto vseeno, ali ostane
               tam, kjer je, ali gre pod Kabinet predsednice Vlade. Tisto, kar me zanima in kar sem
               rekel tudi javno, je, da ta urad deluje učinkovito. Samo to. V vseh nalogah, ki jih
               ima, in ni jih niti ne tako malo; od razpisov finančnih sredstev, predstavljanja v
               mednarodnih organizacijah in tako naprej in tako naprej. Skratka, povezovanje
               mladinskega sektorja in tako naprej.</p>
               <p>Če bo na eni ali na drugi strani, bo lahko učinkovit. Če pa bo prišlo do drobljenja,
               potem pa mislim, da bo to zgolj povečevalo stroške, zmanjševalo učinkovitost dela in
               mogoče še kaj. Zato sem tudi jaz v teh svojih prvih medijskih odzivih tudi to tako
               opredelil.</p>
               <p>In drugo, kar sprašujete glede operativnega programa, oziroma jaz temu rečem
               sinhronizacija operativnega programa z izvedbenim načrtom. Izvedbeni načrt delamo
               oziroma ga pripravljamo tako, da ga bo mogoče sinhronizirati z operativnim programom
               za novo finančno perspektivo, je pa res to, kar govorite, da se te zamude nabirajo in
               da zaenkrat še nimajo škodljivih posledic, ampak operativni program je ključen za to,
               da se izvede izvedbeni načrt Nacionalnega programa za mladino. Zato morajo biti vsa
               naša prizadevanja, pa kjer koli že to bo stacionirano, morajo iti v smer
               sinhronizacije izvedbenega načrta z operativnim programom. Hvala lepa.</p>
            </sp>
            <sp xml:id="SDZ6-Redna-21-2014-01-27.sp169">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Imate postopkovni predlog, gospod Čuš? Izvolite.</p>
            </sp>
            <sp xml:id="SDZ6-Redna-21-2014-01-27.sp170">

               <speaker>ANDREJ ČUŠ (PS SDS):</speaker>

               <p> Hvala za besedo. Spoštovani!</p>
               <p>Dovolite mi samo, da v povezavi z izvajanjem Nacionalnega program za mladino
               preberem nekaj naslovnic iz medijev iz prejšnjega tedna. In sicer: Mladi, Bratuškova
               naj preneha zavajati, Papir prenese vse, Konkretnih ukrepov še ni, če nadaljujem,
               Mladi kritični do programa Kopač Mrakove, tudi Vlada ni storila nič. Povedati moram,
               da tudi danes, ko sem poslušal predsednico Vlade, kako so mladi prva prioriteta,
               potem pa se seznanim s takimi zadevami, sem malo zmeden. Nekako imam že počasi
               dovolj, tako kot marsikdo drug, tega, da predsednica Vlade zlorablja mlade za svojo
               poceni PR propagando in menim, da mora Državni zbor čim prej oziroma na naslednji
               seji opraviti razpravo o izvajanju oziroma neizvajanju programa za mladino. Če je,
               recimo, predsednica Vlade pred nekaj meseci govorila: "We need time," pa me zanima,
               kaj pa potrebujemo potem danes oziroma jutri.</p>
               <p>Zato predlagam v skladu s poslovnikom, da opravimo razpravo na naslednji seji
               Državnega zbora. Hvala.</p>
            </sp>
            <sp xml:id="SDZ6-Redna-21-2014-01-27.sp171">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>O vašem postopkovnem predlogu bomo odločali o okviru glasovanj.</p>
               <p>Prehajamo pa na naslednje vprašanje, ki ga bo zastavil gospod Ivan Grill, in sicer
               ministru za zunanje zadeve v funkciji ministra za zdravje gospodu Karlu Viktorju
               Erjavcu.</p>
               <p>Izvolite.</p>
            </sp>
            <sp xml:id="SDZ6-Redna-21-2014-01-27.sp172">

               <speaker>IVAN GRILL (PS SDS):</speaker>

               <p>Najlepša hvala za besedo. Še enkrat lep pozdrav vsem skupaj!</p>
               <p>Vodovodna inštalacija v Onkološkem inštitutu je problematična že od samega začetka
               obratovanja tega zavoda. Kot smo lahko seznanjeni se vodstvo tega inštituta sooča z
               velikimi stroški, ki so potrebni za zagotavljanje kolikor toliko neoporečne vode, ki
               prihaja iz tega vodovoda, in tudi za številne okvare, ki nastopajo zaradi slabe
               izgradnje tudi vodovodne inštalacije. Kot nam je znano – in na to sem večkrat
               opozarjal vaše predhodnike –, je bila s strani takratne ministrice Kukovičeve
               pridobljena bančna garancija, ki je zagotavljala vsaj deloma tudi možnost sanacije
               tega vodovodnega omrežja. Vsi vaši predhodniki so na poslanska vprašanja odgovarjali,
               kot da so ustanovljene neke komisije, da se ugotavlja, kje je dejanska krivda, in da
               se bo tudi te bančne garancije prej ko slej lahko unovčilo. Kot vemo, so te bančne
               garancije podvržene zapadlosti, zato se bojim, da so več ali manj vse te garancije že
               zapadle. V zvezi s tem me zanima:</p>
               <p>Ali je še kakšna bančna garancija, ki jo je mogoče unovčiti? Oziroma:</p>
               <p>Ali bo Ministrstvo za zdravje v prihodnje – ali mogoče je že – ugotavljalo
               odgovornost tistih, ki so dopustili, da so te bančne garancije tudi lahko zapadale?</p>
               <p>Ali je ugotovljena odgovornost teh ljudi?</p>
               <p>Ali se bodo potem lahko izvajale tudi kakršne koli sankcije proti odgovornim
               osebam?</p>
               <p>Kot je znano, so stroški predvidene sanacije enormno visoki, zato me tudi zanima:</p>
               <p>Kdaj naj bi se ta sanacija lahko tudi dejansko opravila?</p>
               <p>Predvsem pa:</p>
               <p>Kdo bo nosil te visoke stroške sanacije?</p>
               <p>Zopet davkoplačevalci oziroma ali se bo lahko poiskalo neke druge možnosti
               financiranja tega izredno perečega problema?</p>
               <p>Najlepša hvala za odgovor.</p>
            </sp>
            <sp xml:id="SDZ6-Redna-21-2014-01-27.sp173">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Izvolite, gospod Erjavec.</p>
            </sp>
            <sp xml:id="SDZ6-Redna-21-2014-01-27.sp174">

               <speaker>KARL ERJAVEC:</speaker>

               <p>Hvala lepa za besedo, gospa predsedujoča. Hvala lepa poslancu za vprašanje.</p>
               <p>Primer izgradnje Onkološkega inštituta je primer, kako se ne sme graditi. To je
               primer, ko je potrebno, ko je nova stavba zgrajena, v določenem času ponovno
               sanirati, ne glede na to, da gre za novo stavbo, za nov vodovodni sistem, izvajalec
               je bila družba SCT. Na pogodbi je bilo 23 aneksov, to pomeni, da je bilo zelo
               netransparentno. To je neka zgodba iz zdravstva, ki se nanaša na investicije v
               zdravstvu, kako se v Slovenijo pač ravna s temi zadevami. Moram reči, da je minister
               dr. Tomaž Gantar že ve letu 2012, ko je pač ugotavljal vse to, kar se je dogajalo v
               zvezi z izgradnjo Onkološkega inštituta, tudi podal prijavo Komisiji za preprečevanje
               korupcije. To je bilo v letu 2012.</p>
               <p>Naj povem tudi, da je bila v letu 2012 tudi unovčena bančna garancija za odpravo
               napak, in sicer v višini 2 milijona 133 tisoč evrov, kar pa ne bo zadostovalo za
               sanacijo vodovodnega sistema. Ne boste verjeli, potreben bo nov vodovodni sistem v
               stavbi, ki je bila pravzaprav ravnokar zgrajena, ker gradimo takšne stavbe za več
               desetletij, ne pa, da je po dveh letih treba že sanirati takšen vitalen sistem, kot
               je vodovod.</p>
               <p>Reči moram, da so se leta 2010 začele te aktivnosti v zvezi s sanacijo tega
               vodovoda, narejen je bil javni razpis, na tem javnem razpisu je dobil izvajalec
               Kovinar Kočevje. Pogodba za sanacijo je bila v novembru 2013 podpisana, in sicer s
               strani Ministrstva za zdravje kot naročnika in kot investitorja, s strani uporabnika,
               to je Onkološki inštitut, ker se pač mora uporabnik strinjati, ker ministrstvo to
               naroča in plačuje zaradi uporabnika, ker pač on deluje v prostorih Onkološkega
               inštituta. Moram reči, da je ta sklenjena pogodba sklenjena v znesku 6 milijonov 900
               tisoč evrov, kar je bistveno več od unovčene garancije. Res pa je, da bo treba, kot
               sem že rekel, zgraditi povsem nov vodovodni sistem.</p>
               <p>Glede na to, da je pogodba podpisana, bi pričakovali, da se bodo začele aktivnosti
               za sanacijo tega vodovoda. Moram reči, da se niso začele. V zvezi s tem sklical sem
               tudi sestanek, kjer sem želel razčistiti, zakaj ni mogoče začeti s sanacijo tega
               vodovoda v Onkološkem inštitutu. Razlog je, da je direktor Onkološkega inštituta
               podal prijavo specializiranemu tožilstvu, ker sumi, da tudi pri tem razpisu in pri
               tej pogodbi naj bi šlo za korupcijo. Mi smo imeli v tem mesecu sestanek s
               predstavnikom Onkološkega inštituta. Bil je tam direktor, strokovni direktor in še
               pravna svetovalka, ki so zatrjevali, da je ves ta postopek nezakonit, da so kazniva
               dejanja in tako dalje. /znak za konec razprave / Prosil bi, če mi daste možnost, da
               nadaljujem.</p>
            </sp>
            <sp xml:id="SDZ6-Redna-21-2014-01-27.sp175">

               <speaker>PODPREDSEDNICA ROMANA TOMC:</speaker>

               <p>Gospod Grill, boste dali možnost?</p>
            </sp>
            <sp xml:id="SDZ6-Redna-21-2014-01-27.sp176">

               <speaker>IVAN GRILL (PS SDS):</speaker>

               <p>Ja, z veseljem, ker me zanima, kako bo v nadaljevanju to potekalo.</p>
               <p>Prosil bi tudi to, če boste povedali:
                   Kdo bo to razliko od bančne garancije v višini 2 milijona do teh 7 milijonov
                     kril, ali Onkološki inštitut sam ali država oziroma kdo drug? 
               Hvala lepa.</p>
            </sp>
            <sp xml:id="SDZ6-Redna-21-2014-01-27.sp177">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister Erjavec.</p>
            </sp>
            <sp xml:id="SDZ6-Redna-21-2014-01-27.sp178">

               <speaker>KARL ERJAVEC:</speaker>

               <p>Glede tega vam lahko kar povem: Ministrstvo za zdravje, proračun, ker mi smo
               naročniki in investitorji. Ampak, kot rečeno, treba bo tudi ugotovit odgovornost, kdo
               je kriv za to, da so v novi stavbi zgradili vodovodni sistem, ki ne deluje, ki je
               nevaren za bolnike in je sanacija mogoča edino tako, da se vzpostavi povsem nov
               vodovodni sistem.</p>
               <p>Računam, da bo Nacionalni preiskovalni urad, Komisija za preprečevanje korupcije in
               vsi te organi opravili svoj posel. Veste, da se nekaj dogaja, da so že bile določene
               preiskave, ne v tej zadevi, ampak kar se tiče določenih dogajanj v zdravstvenem
               sistemu. Mislim pa, da je ta zadeva zrela, da organi intenzivno raziščejo, zakaj je
               prišlo do takšne situacije in do takšnega oškodovanja.</p>
               <p>No, da povem zgodbo naprej. Razumeti morate, da jaz kot minister za zdravje, sicer v
               funkciji, ne morem dati zelene luči, da izvajalec začne dela po pogodbi, če
               uporabnik, Onkološki inštitut, meni, da je ta pogodba koruptivna, da je v nasprotju z
               zakonom in pogodba je na državnem tožilstvu. Moje mnenje je, da dokler se ta stvar ne
               razčisti, pač ne morem prevzeti odgovornosti, da bomo izvajali neko pogodbo, ki je
               morda koruptivna. Res pa je, da po drugi strani je pa tukaj vseskozi obstoječa
               nevarnost za bolnike, če ne bo prišlo do sanacije. Zelo jasno sem povedal direktorju
               Onkološkega inštituta, da če ta prijava na specializiranem državnem tožilstvu ne bo
               uspešna, ne bo ugotovljeno, da so elementi kaznivih dejanj, da tudi prevzemajo
               odgovornost za tisti čas, ko se ta dela niso začela.</p>
               <p>Po drugi strani pa moram povedati, da smo zahtevali od Ministrstva za finance, ki ima
               revizijsko komisijo, da pogleda, ali je bil javni razpis opravljen v skladu z
               veljavnimi zakoni – tukaj zlasti mislim na Zakon o javnem naročanju. Dobili smo
               odgovor, da načeloma, kar se tega tiče je vse v redu. Da skrajšam, mi smo se zdaj na
               sestanku z direktorjem Onkološkega inštituta zmenili, da bo tretja oseba, izvedenec
               pregledal pogodbo, pregledal javni razpis in podal svoje mnenje, ali so tam notri
               kazniva dejanja. Od tožilstva seveda pričakujemo, da čim prej ugotovi, ali ta prijava
               velja, jo lahko obravnava ali ne. Zato, ker brez tega mi ne moremo začeti … /znak za
               konec razprave/… Ne morem prevzeti odgovornosti, da bomo izvajali pogodbo, ki naj bi
               bila pod sumom korupcije in celo v obravnavi na državnem tožilstvu. Pristojnega
               ministra bom prosil … /izklop mikrofona/</p>
            </sp>
            <sp xml:id="SDZ6-Redna-21-2014-01-27.sp179">

               <speaker>PODPREDSEDNICA ROMANA TOMC:</speaker>

               <p>Hvala lepa, minister, za vaše odgovore.</p>
               <p>Naslednji je na vrsti gospod Jožef Jerovšek. Vprašanje za ministra za pravosodje
               doktorja Senka Pličaniča.</p>
            </sp>
            <sp xml:id="SDZ6-Redna-21-2014-01-27.sp180">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa predsedujoča. Kolegice in kolegi, spoštovani gospod minister!</p>
               <p>Mene zanima, malo posebno vprašanje imam, gospod minister:</p>
               <p>Ali generalno državno tožilstvo in njegovi organi sprožajo kazenske postopke po
               uradni dolžnosti v slučajih, ko je bilo iz javnosti utemeljeno, pozvano k temu?</p>
               <p>Septembra meseca je upokojeni brigadir Slovenske vojske, nosile častnega znaka
               svobode, gospod Janez Švajncer pozval, da naj pismo gospe Judite Treven, ki opisuje
               medvojne in povojne poboje v Polhograjskih dolomitih služi kot ovadba in podlaga za
               preiskavo. Namreč, gospod Švajncer je tudi zgodovinar in se s tem aktivno ukvarja, in
               da ne bo kdo mislil, predstavlja se za človeka z leve opcije, pravi, da so partizani
               v Dolomitih – da je v letu 1942 dejansko upravljala italijanska vojaška obveščevalna
               služba mejnih enot GAF iz Logatca in da so po njihovih navodilih umore in poboje na
               tistem območju takrat izvajali partizani pod vodstvom Rada Pehačka, poznejšega
               generala in narodnega heroja, to vse piše v temu pismu, in da so sistematično delali
               za to, da so ljudi, ki so bili na začetku vojne naklonjeni Osvobodilni fronti,
               odvrnili od Osvobodilne fronte in jih pahnili v drugo stran.</p>
               <p>Zdaj je on zahteval pregon in ker gre za nezastarljiva kazniva dejanja, me
               zanima:</p>
               <p>Ali se je generalno državno tožilstvo odzvalo?</p>
               <p>To je ena skupina teh zadev, ki jih utemeljeno javnost včasih pričakuje in bi po
               mojem mnenju tožilstvo po uradni dolžnosti moralo takšne zadeve sprožiti.</p>
               <p>Druge zadeve so meni enako podobne v zvezi s temi prevzemi in izpodkopavanjem družb,
               kot smo prejšnji teden na Odmevih poslušali, ko poročajo, da so menedžerji finančnega
               holdinga uspešno prevzeli skupino ACH, za prevzem pa so uporabili dobiček podjetij v
               skupini Adria Mobil in tako naprej, še prej pa si dali izplačati, ker so tudi
               lastniki Factor banke, dividende v takrat že praktični močno zadolženi Factor banki.
               Gre – kot mi številni ljudje pišejo, da gre – za pregonljiva kazniva dejanja.
                   Ali so v tej zvezi sproženi kakšni postopki? Hvala 
               
           </p>
            </sp>
            <sp xml:id="SDZ6-Redna-21-2014-01-27.sp181">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Jerovšek.</p>
               <p>Izvolite, minister dr. Pličanič.</p>
            </sp>
            <sp xml:id="SDZ6-Redna-21-2014-01-27.sp182">

               <speaker>DR. SENKO PLIČANIČ:</speaker>

               <p>Hvala, spoštovana gospa predsedujoča. Spoštovane poslanke in poslanci!</p>
               <p>Spoštovani gospod Jerovšek, najprej nekaj uvodnih pojasnil o tem, kako deluje
               državno tožilstvo na splošno, verjamem, da to vsi poznate, ki sedite tukaj, vseeno pa
               zato, da bo lažje odgovoriti potem na to konkretno vprašanje.</p>
               <p>Torej, praviloma državni tožilci začnejo pregon na podlagi ovadbe. To ovadbo dajo
               bodisi državni organi, praviloma policija ali pa kar se imenuje tako imenovana uradna
               ovadba, lahko pa tudi kdor koli drug, pravna ali fizična oseba, zastopnik pravne
               osebe poda ovadbo – ta se imenuje tako imenovana zasebna ovadba. Torej, praviloma na
               podlagi ovadbe.</p>
               <p>Seveda, državni tožilec lahko začne pregon, tudi če ni ovadbe. Ima to pravico in
               dolžnost, da če izve za to, da je bilo neko kaznivo dejanje storjeno, pa za to ni
               bilo ovadbe bodisi uradne bodisi zasebne, o katerih sem prej govoril, pravzaprav mora
               začeti kazenski pregon tudi drugače, tudi če to izvira, recimo, iz neke objave v
               nekem mediju. Je pa to v njegovi presoji, da na podlagi takšne objave, če ta objava
               vsebuje že dovolj informacij za to, da začne pregon, če ne, se lahko obrne na
               policijo in od nje zahteva, da pridobi dodatne informacije o dejstvih in dokazih v
               zvezi z nekim očitanjem kaznivih dejanj. Torej, v vsakem primeru je mogoče, da bodisi
               na podlagi objave ali pa na kateri koli drug način, če izve za neko kaznivo dejanje.
               Tako da vsi ti načini obstajajo.</p>
               <p>Ko pa gre za to, ali preganja neko kaznivo dejanje po uradni dolžnosti ali na tako
               imenovano zasebno tožbo, je pa večina kaznivih dejanj v našem sistemu takšnih, da se
               preganjajo po uradni dolžnosti, samo nekatera so takšna, običajno manj huda, kjer
               državni tožilec ni dolžan sprožiti pregona, spet na podlagi ovadbe ali če izve kako
               drugače, ampak je tukaj tisti, ki to preganja, oškodovanec sam in potem ta pregon
               začne na podlagi tako imenovane zasebne tožbe.</p>
               <p>Če sklenem, večina kaznivih dejanj se preganja po uradni dolžnosti, to pomeni, da
               jih tožilec sam preganja, ne pa nek oškodovanec. V veliki večini primerov je ovadba
               tista, ki je podlaga za to, da se pregon kaznivega dejanja začne.</p>
               <p>Ko gre za ta konkreten primer, ki ga omenjate oziroma dva primera sta to, eden je
               objava v zvezi z brigadirjem Janezom Švajcnerjem, Delo 3. 9. 2013, to najbrž imate v
               mislih. Drugi je izplačila dividend lastnikov Factor banke in ACH. Pa kot veste, teh
               informacij jaz kot pravosodni minister nimam, ima jih državno tožilstvo, ki je, kot
               tudi veste, neodvisen državni organ. Takoj ko smo vaše pisno poslansko vprašanje
               dobili, smo se obrnili na državno tožilstvo in čakamo na informacijo od njih v zvezi
               s tem. Takoj, ko bo ta informacija, vam jo bom pisno posredoval. Zdaj v temu trenutku
               je nimam, da bi lahko "in concreto" odgovoril, kaj je v teh dveh primerih. Pa tudi
               sicer, veste, da je funkcija pravosodnega ministra takšna, da se v principu mora
               izogibati komentiranju konkretnih zadev. Ker pa sprašujete tukaj za neko čisto
               sistemsko vprašanje, kako državni tožilci reagirajo v zvezi z navedbami v medijih, v
               teh dveh primerih pa še v mnogih drugih, pa mislim, da je to vprašanje, na katerega
               mora pravosodni minister odgovoriti, vendar pa na podlagi informacij, ki jih bom
               dobil od državnega tožilstva. V tem trenutku jih še nimam.</p>
            </sp>
            <sp xml:id="SDZ6-Redna-21-2014-01-27.sp183">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerovšek.</p>
            </sp>
            <sp xml:id="SDZ6-Redna-21-2014-01-27.sp184">

               <speaker>JOŽEF JEROVŠEK (PS SDS):</speaker>

               <p>Hvala lepa, gospod minister.</p>
               <p>Sicer vam verjamem, da nimate informacij; vendar, kako naj javnost izve ali tožilstvo
               izvede postopek po uradni dolžnosti, če ne preko ministrstva. Mislim, da tožilstvo ne
               bi izdalo nobene tajne, če bi vas obvestilo, če je vprašanje o konkretnih zadevah.
               Namreč, mislim, da vsi normalno razumemo, je ta brigadir Švajcner dejal, da naj to
               pismo služi kot ovadba za preiskavo. Za dogajanje v Rovtah in Dolomitih leta 1942. To
               pismo govori o približno 300 medvojnih in povojnih pobojih. Ta naš general, Slovenske
               vojske, prvi, da je on ugotovil, da so ugotovili, da so sistematično lokalni
               partizani kot ekspozitura italijanske obveščevalne službe takrat delali na tem, da so
               pobijali ljudi, da so ljudi odvrnili od narodnoosvobodilnega boja. Pravi, da iz
               spoštovanja do NOB. Tudi jaz iz spoštovanja to sprašujem, ker te stvari je treba
               razčistiti.</p>
               <p>Morda se je v podobnem slučaju včeraj gospod Stanovnik, ko se je nekje poklonil
               nekemu poboju, da se je nekaj premaknilo – če to kar tako.</p>
               <p>Ampak, gospod minister, moramo najti način, da izvemo, ali naši organi pregona delajo
               na tem. Povejte mi, kako se naj javnost ali pa poslanci drugače obrnejo kot preko
               ministrstva. Sprašujem:</p>
               <p>Ali ne vidite nobene poti, kaj moramo v zakonodaji spremeniti ali pa kar koli?</p>
               <p>K temu je naravnano moje vprašanje, da se bodo stvari premaknile. Hvala lepa.</p>
            </sp>
            <sp xml:id="SDZ6-Redna-21-2014-01-27.sp185">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, izvolite.</p>
            </sp>
            <sp xml:id="SDZ6-Redna-21-2014-01-27.sp186">

               <speaker>DR. SENKO PLIČANIČ:</speaker>

               <p>Vesel sem, da imam možnost še dodatno to pojasniti, mislim, da je večkrat treba to
               povedati.</p>
               <p>Treba je izhajati iz veljavne zakonodaje, kakršna je zdaj in ki tudi jasno definira
               razmerje med Ministrom za pravosodje ali pa celotnim ministrstvom in državnim
               tožilstvom. To pa ne pomeni, da ne bom potem nekaj še povedal o spremembi zakonodaje,
               ampak takšna je, veljavna je in po veljavni zakonodaji minister za pravosodje nima
               nikakršnih ingerenc v razmerju do državnega tožilstva, razen da lahko predlaga
               spremembo zakona, ki ureja državno tožilstvo, in tudi drugih zakonov, ki so povezani
               z delom državnega tožilstva: Zakon o kazenskem postopku, Kazenski zakonik in tako
               naprej. Vem in verjamem, da si marsikdo predstavlja, tudi že iz imena to izhaja,
               minister za pravosodje, da je minister za pravosodje tisti, ki napeljuje, ki vodi
               državno tožilstvo in ki ima tukaj neke hierarhične pristojnosti. Nima nobenih
               pristojnosti. Ne boste verjel, ima jih še celo manj kot v razmerju do sodstva, ki pa
               je nesporno samostojna veja državne oblasti, kar državno tožilstvo ni. Državno
               tožilstvo je, kar je ugotovilo tudi Ustavno sodišče, del izvršilne veje oblasti.
               Torej sodi pod okrilje Vlade, katere član sem. Vendar pa je v preteklih letih
               zakonodaja, ki trenutno velja, bila takšna in še vedno je, da je državno tožilstvo
               popolnoma oddaljila od ministra za pravosodje. Tako tudi, ko gre za ta konkreten
               primer, kjer čisto razumem vaše vprašanje in tudi pričakovanja javnosti, žal drugače,
               kot da sam zaprosim državno tožilstvo, da mi da informacije – ker sem tudi naredil,
               kot sem malo prej povedal – drugih možnosti za enkrat nimam. To je prvi del
               dogovora.</p>
               <p>Drugi del dogovora je pa ta, da mislim že ves čas, torej odkar sem vstopil v politiko
               in odkar sem minister za pravosodje, da takšna ureditev državnega tožilstva, ki je
               tako zelo odmaknjena od izvršilne veje oblasti, od konkretno ministrstva za
               pravosodje, ni primerna in da je treba tukaj zakonodajo spremeniti na dva načina.
               Prvi je ta, da se znotraj samega državnega tožilstva uvede bolj hierarhičen način
               organizacije, kjer bo tisti, ki jih državno tožilstvo vodi, torej sedaj je to
               generalni državni tožilec, imel v resnici takšna pooblastila, takšne pristojnosti in
               s tem tudi odgovornosti, kot se to spodobi za tako organizacijo – to ni sodstvo, to
               je državno tožilstvo, ki je v marsičem podobno policiji in terja neko bolj jasno
               vertikalo vodenja in večje pristojnosti, kot rečeno, tistega, ki je na vrhu. Zdaj je
               to popolnoma decentralizirano in mislim, da je to neprimerno in da tudi zato je v
               preteklih letih državno tožilstvo bilo precej neučinkovito in bom predlagal take
               zakonske spremembe. V drugem delu mislim, da je nujno, da se pristojnosti ministra za
               pravosodje v razmerju do državnega tožilstva tudi povečajo na primeren način. Ne tako
               kot v Avstriji, kjer je, recimo, minister za pravosodje šef državnega tožilstva, to
               mislim, da bi bilo preveč za ta naš slovenski prostor, vsaj trenutno, ampak vsaj
               nekoliko več, kot je zdaj.</p>
            </sp>
            <sp xml:id="SDZ6-Redna-21-2014-01-27.sp187">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospod Jerovšek.</p>
            </sp>
            <sp xml:id="SDZ6-Redna-21-2014-01-27.sp188">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Odprle so se številne dileme in mislim, da je moje vprašanje idealna iztočnica, da
               opravimo razpravo o tem, kaj je potrebno storiti, da bo javnost, takrat ko utemeljeno
               pričakuje, da je državno tožilstvo sprožilo nek postopek po uradni dolžnosti za
               najhujša kazniva dejanja – recimo za zločine vojnega hudodelstva proti človečnosti
               ali pa gospodarski kriminal – imela možnost, da bo takšne utemeljene pozive tudi
               pričakovala, da so jih dejansko začeli preganjati. Sedaj ste, gospod minister, sami
               povedali, da vi tu nič ne morete. Verjamem, da zakonodaja brani, ampak zaradi tega
               ravno, da vam in državi pomagamo, da bo preko javnosti tudi bolj učinkovita.
               Predlagam, da opravimo razpravo o teh odgovorih na podlagi tega člena poslovnika.
               Hvala lepa.</p>
            </sp>
            <sp xml:id="SDZ6-Redna-21-2014-01-27.sp189">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Jerovšek.</p>
               <p>O vašem predlogu bomo odločali v okviru glasovanj. Na vrsti pa je dr. Črnak Meglič,
               ki bo postavila vprašanje ministru za zunanje zadeve v funkciji ministra za zdravje,
               gospodu Karlu Viktorju Erjavcu.</p>
            </sp>
            <sp xml:id="SDZ6-Redna-21-2014-01-27.sp190">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa, gospa podpredsednica. Gospa ministra, kolegice in kolegi, lep pozdrav
               tudi v mojem imenu!</p>
               <p>5. novembra lansko leto je Državni zbor sprejel novelo Zakona o zdravstvenem
               zavarovanju. Del sprememb se nanaša tudi na dopolnilno zdravstveno zavarovanje, in
               sicer v prvem delu se te spremembe v 18. členu nanašajo na določbo, da morajo
               zavarovalnice, ki izvajajo prostovoljno dopolnilno zdravstveno zavarovanje, do 30.
               junija 2014 v celoti uporabiti rezerve, ki so se nabirale iz polovice dobičkov
               predhodnih let. Po našem mnenju je možnost uporabe teh sredstev samo dvojna, in sicer
               za pokrivanje izgub, kar počne Zavarovalnica Triglav, in na način, da se poračuna pri
               premijah dopolnilnega zdravstvenega zavarovanja. Minili so že trije meseci, vemo, da
               je teh rezerv 30 milijonov, pa vendar ne vidimo, da se kar koli premika v zvezi s
               porabo teh sredstev, kar še posebej bode v oči zato, ker se pač zdravstvena
               zavarovalnica, ZZZS srečuje z velikimi problemi pri kritju lastnih stroškov oziroma
               pri tem, da pravzaprav mora zniževati svoje dotacije zdravstvenim izvajalcem. Zato me
               zanima:</p>
               <p>Kako Ministrstvo za zdravje tolmači navedeni 18. člen novele zakona?</p>
               <p>Kaj namerava ukreniti, da bo vsebina člena uresničljiva oziroma da se bo uresničila
               do navedenega datuma in da bo teh 30 milijonov uporabljenih za dopolnilno zdravstveno
               zavarovanje?</p>
               <p>Hvala lepa.</p>
            </sp>
            <sp xml:id="SDZ6-Redna-21-2014-01-27.sp191">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-21-2014-01-27.sp192">

               <speaker>KARL ERJAVEC:</speaker>

               <p>Hvala lepa, gospa predsedujoča. Tudi hvala lepa poslanki za postavljeno
               vprašanje.</p>
               <p>Prepričan sem, da teh 30 milijonov mora biti porabljenih za izvajanje dopolnilnega
               zdravstvenega zavarovanja. Meni se zdi neodgovorno s strani zavarovalnic, ki zbirajo
               ta dopolnilna zavarovanja, da bi ta denar porabili v teh težkih časih, ko vemo, da
               zdravstvena blagajna težko izvaja vse tiste finančne storitve, ki bi zagotavljale
               nemoteno delovanje zdravstvenega sistema, da bi te zavarovalnice ta denar porabljale
               za kakšen drug namen. Tudi zakon, spremenjeni 18. Člen, gotovo sledi temu cilju, da
               se vsa ta sredstva, ki so dobiček, namenijo nazaj tistim zavarovancem, ki so to
               dopolnilno zavarovanje plačevali.</p>
               <p>Kaj bo Ministrstvo za zdravje storilo? Moram reči, da pripravljamo sestanek s
               predstavniki Agencije za nadzor zavarovalnic, in sicer zato, ker so oni odgovorni, da
               izvajajo ta nadzor, seveda skupaj z Ministrstvom za finance, ker Agencija spada
               nekako pod okrilje Ministrstva za finance, in da ta vprašanja razčistimo. Vemo,
               kakšna je situacija glede zdravstvene blagajne, res pa je, da zakon določa do junija
               2014. Kar je meni pomembno v tem trenutku, je, da se ta denar ne porablja za kakšen
               drug namen, da sicer čaka, ampak mislim, da ni nobenega razloga, da čaka. Dolgoročno
               pa menim, da je treba storiti tisto, kar imamo tudi koalicijske stranke v vladi
               zapisano v koalicijski pogodbi in tudi bo v novem koalicijskem dogovoru, da je treba
               dopolnilna zavarovanja prenesti v zavarovanje v okviru Zavoda za zdravstveno
               zavarovanje, ker tisti cilj, ki smo ga takrat želeli doseči, ko so se vzpostavljala
               dodatna zdravstvena zavarovanja tudi pri drugih zavarovalnicah, ni bil dosežen.</p>
               <p>Res pa je, da tukaj je direktiva, pravni red Evropske unije, vendar menim, da se da
               kljub tem direktivam in kljub ureditvi pravnega reda EU najti pravni način, ki bi
               omogočil, da se to združi, ker to niso takšna dopolnilna zdravstvena zavarovanja, kot
               jih poznajo v tujini. Mi vemo, da se je to uvedlo tudi zato, da se je na nek način
               reševalo v nekem obdobju, ko je bilo to uvedeno, zdravstveno blagajno Zavoda za
               zdravstveno zavarovanje.</p>
               <p>Tako lahko od mene pričakujete, da bomo ta sestanek izvedli in povedali Agenciji,
               kako razumemo to določbo in tudi sem prepričan, da je bila ta odločba uvedena ravno s
               tem razlogom, da tukaj ne bo nobenega dvoma. Hvala lepa za vprašanje.</p>
            </sp>
            <sp xml:id="SDZ6-Redna-21-2014-01-27.sp193">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite še dopolnitev?</p>
               <p>Izvolite, dr. Črnak Meglič.</p>
            </sp>
            <sp xml:id="SDZ6-Redna-21-2014-01-27.sp194">

               <speaker>DR. ANDREJA ČRNAK MEGLIČ (PS SD):</speaker>

               <p> Hvala lepa, gospod minister.</p>
               <p>Veseli me, da deliva mnenje o tem, še zlasti, ker v nadaljevanju vemo, da smo
               zapisali tudi 12. člen. 12. člen pa pravi, da od sprejetja zakona naprej
               zavarovalnice z dobički lahko počnejo, kar hočejo. To pomeni, da ob sistemu,
               kakršnega imamo, vsak prihranek, ki ga storimo na področju obveznega zdravstvenega
               zavarovanja, še kako odmeva v dobičkih zavarovalnic, ki ne vejo, kaj s tem početi
               oziroma kako kreativno uporabljati ta denar.</p>
               <p>Tisto, kar se mi zdi še posebej pomembno, pa je ta poudarek, kako dopolnilno
               zdravstveno zavarovanje ne pomeni solidarnega načina zagotavljanja sredstev za
               zdravstveno dejavnost.</p>
               <p>Vemo, da obvezno zdravstveno zavarovanje predstavlja samo 70 % porabe za zdravstvo,
               dopolnilno 15, 15 % pa neposredno iz žepa, kar pomeni, da tisti, ki so najrevnejši,
               pravzaprav nosijo največje breme za vzdrževanje zdravstva in seveda to ni pravično.
               Zato smo se koalicijski partnerji, tako kot ste poudarili, tudi dogovorili, da bomo v
               čim krajšem času našli rešitev. Glede na to, da ste sedaj v funkciji ministra, me
               zanima:</p>
               <p>Ali ste glede na dogovore, ki smo jih že sklenili, in opredelitev, ki smo jih zavzeli
               do posameznih predlogov za ureditvijo dopolnilnega zdravstvenega zavarovanja, ki jih
               je pripravljal že bivši minister, že kaj storili in kdaj lahko pričakujemo spremembe
               zakonodaje?</p>
               <p>Hvala.</p>
            </sp>
            <sp xml:id="SDZ6-Redna-21-2014-01-27.sp195">

               <speaker>PODPREDSEDNICA ROMANA TOMC:</speaker>

               <p> Hvala.</p>
            </sp>
            <sp xml:id="SDZ6-Redna-21-2014-01-27.sp196">

               <speaker>KARL ERJAVEC:</speaker>

               <p> Hvala lepa tudi za tole dopolnilno vprašanje.</p>
               <p>Moram reči, da kot minister za zdravje v funkciji se mi ne zdi prav, da bi začel
               neke zakonodajne iniciative, ker vemo, da je to ministrovanje omejeno na 3 mesece.
               Jaz ga razumem bolj, da se ukvarjam s tistimi nujnimi operativnimi dnevnimi zadevami,
               zdi pa se mi nekorektno, da bi glede na omejen čas opravljanja funkcije vlagal neke
               nove zakonodajne rešitve, ne glede na to, da so znotraj koalicije usklajene. Mislim,
               da je prav, da to stori novi minister oziroma ministrica za zdravje.</p>
               <p>Seveda bom pa operativno organiziral ta sestanek, o tem sem govoril, ker bi želel
               tudi razčistiti z Agencijo za zavarovalniški nadzor, kako oni razumejo ta člen, da ne
               bi prišlo kdaj kasneje do kakšnih težav v zvezi s temi sredstvi v višini trideset
               milijonov evrov, ki pa so na računu zavarovalnice, da ne bi bilo to porabljeno na
               kakšen drug način; to, kar naju tudi najbolj skrbi.</p>
            </sp>
            <sp xml:id="SDZ6-Redna-21-2014-01-27.sp197">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti je gospod Marijan Pojbič, ima vprašanje za ministra za finance v funkciji
               ministra za gospodarski razvoj in tehnologijo dr. Uroša Čuferja, ki je sicer danes
               odsoten, ampak vprašanje lahko zastavite. Izvolite.</p>
            </sp>
            <sp xml:id="SDZ6-Redna-21-2014-01-27.sp198">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana podpredsednica.</p>
               <p>Slovensko gospodarstvo je v zelo slabem stanju. Največja težava je financiranje in
               plačilna nelikvidnost, pa tudi rigidnost delovnopravne zakonodaje in nekonkurenčnost
               v tujini. Investicije, tako domače kot tuje, so prej izjema kot pravilo.</p>
               <p>Imamo izjemno malo število podjetij, ki lahko brez težav posluje iz lastnega
               denarnega toka. Kreditni krč ne popušča, poleg tega pa imamo še sedanjo vlado Alenke
               Bratušek, ki s svojimi delovanjem in novimi obdavčitvami nenehno dodatno obremenjuje
               poslovanje in razvoj gospodarstva oziroma podjetij.</p>
               <p>Popolnoma nerazumno se mi zdi govoričenje predsednice Vlade, da se stanje v naši
               državi izboljšuje, ko pa je vsakomur v tej državi popolnoma jasno, da temu ni tako.
               Povečuje se brezposelnost, dnevno poslušamo o novih prisilnih poravnavah in novih
               stečajih. Torej, stvari nikakor ne gredo v pravo smer. Prav tako je Evropska banka za
               obnovo in razvoj, torej EBRD, pred nekaj dnevi zapisala, da je Slovenija letos edina
               država v recesiji na območju osrednje Evrope in Baltika. Neverjetno je, da Vlada ne
               sliši klica gospodarstva, ki zelo jasno govori, kaj je potrebno storiti. Zelo jasno
               je, da gospodarstvo ne prinese nobenih novih obremenitev več, temveč ukrepe, ki bodo
               gospodarstvu pomagali se izviti iz te kritične situacije.</p>
               <p>Med drugim je Vlada v svoji koalicijski pogodbi tudi med prioritete zapisala, in
               sicer drugo prioriteto pod številko dva, zagon gospodarstva. Ampak do tega trenutka
               na tem področju ni storila nič. Nič! Naprej si še izposoja denar, ki ga porablja za
               vse drugo, samo ne za to, kar je ključno za preboj Slovenije iz te situacije, v
               kakršni smo. Ta vlada bo morala razumeti, da brez vlaganja v gospodarstvo in nova
               delovna mesta ni nobene možnosti, da to državo izpelje iz te sedanje situacije.
               Vsakomur je jasno, da bo nujno potrebno znižati državno in javno porabo na eni strani
               in na drugi strani tisti denar, ki ga vlagamo sedaj tja, vložiti v zagon gospodarstva
               in nova delovna mesta. Šele takrat lahko pričakujemo, da bo tukaj prišlo do določenih
               sprememb.</p>
               <p>Upam, da je ta vlada toliko razumna, da razume, kako državo izpeljati iz te kritične
               situacije. Ampak samo en način obstaja, in to so absolutno nova delovna mesta, nova
               dodana vrednost. Zato torej sprašujem ministra:</p>
               <p>Kakšne ukrepe namerava sprejeti za izboljšanje stanja na gospodarskem področju?</p>
               <p>Kdaj namerava končno predlagati vsaj en ukrep za razbremenitev gospodarstva?</p>
            </sp>
            <sp xml:id="SDZ6-Redna-21-2014-01-27.sp199">

               <speaker>PODPREDSEDNICA ROMANA TOMC:</speaker>

               <p>Hvala lepa. Gospod Pojbič, samo še eno vprašanje, niste se opredelili, želite pisni
               ali ustni odgovor na naslednji seji Ustni odgovor na naslednji seji. Hvala lepa.</p>
               <p>Gospa Alenka Pavlič bo postavila vprašanje ministru za infrastrukturo in prostor
               gospodu Samu Omerzelu.</p>
            </sp>
            <sp xml:id="SDZ6-Redna-21-2014-01-27.sp200">

               <speaker>ALENKA PAVLIČ (PS PS):</speaker>

               <p>Hvala lepa, predsedujoča. Spoštovani gospod minister!</p>
               <p>Danes smo imeli možnost slišati najnovejše številke o stanju brezposelnih. Naj bi
               jih bilo približno 124 tisoč. Še več bi jih bilo, če se ne bi nekateri odpravili na
               delo v tujino, tudi v obliki dnevnih delovnih migrantov. Z zgornje Gorenjske, v
               glavnem z okolice Jesenic, se vsakodnevno skozi karavanški tunel v Avstrijo na delo
               vozi več sto, po nekaterih podatkih do 2 tisoč delavcev. Kot poslanka se ves čas
               borim za svojo zgornjo Gorenjsko, ki je bila še pred nekaj leti prva po razvoju,
               danes pa je daleč, zaostaja za drugimi regijami in postaja vedno bolj nerazvita. Zato
               se mi zdi to dejanje, ki ga je storil Dars, da je podražil tunelnino tem dnevnim
               delovnim migrantom, absolutno nemogoče. Karavanški tunel je namreč edina celoletna
               prevozna pot, ki tem delavcem omogoča dostop do dela. Korensko sedlo kot, recimo,
               alternativa zaradi svoje višine v zimskem času ni prevozna. Poleg tega ti ljudje
               nimajo možnosti uporabe javnega potniškega prometa, ni železniških povezav, ni
               avtobusnih zvez. Zdi se mi nedopustno in nepošteno, da se tem delavcem podraži
               tunelnina za več kot 100 %, se pravi z lanskoletnih tisoč .075 na letošnjih 2 tisoč
               150, kar pomeni enemu delavcu ena mesečna plača v roku enega leta. To pa pomeni, da
               smo to družino prikrajšali za približno 10 % družinskega budžeta. Ti zaposleni so že
               letos s 1. 1. prav tako postali enakopravni državljani in po novi zakonodaji
               plačujejo vse davke in vse dajatve, tako kot vsi ostali. Sprašujem vas:</p>
               <p>Ali ste bili o tem nameravanem ukrepu s strani Darsa vi obveščeni?</p>
               <p>Zanima me:</p>
               <p>Zakaj se meddržavna komisija ni opredelila, da bi postavila enake pogoje tem
               delavcem, kot jih imajo drugi v drugih enakih evropskih primerljivih primerih?</p>
               <p>Rešitev pravzaprav prepuščam vam. Zanima pa me:</p>
               <p>Do kdaj lahko uredite, da bodo ti ljudje, ki vsak še povprečno dva do tri družinske
               člane preživlja, pridobili možnost znižanja teh potnih stroškov?</p>
               <p>Prosim za odgovor.</p>
            </sp>
            <sp xml:id="SDZ6-Redna-21-2014-01-27.sp201">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-21-2014-01-27.sp202">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovana poslanka, hvala za zastavljeno
               vprašanje.</p>
               <p>Moram reči, da s te perspektive, kako ste predstavili vprašanje in problematiko, ga
               tudi sam vidim v malce drugačni luči. Kar je pomembno povedati pri tem vprašanju in
               pri plačilu tunelnine za predor Karavanke, da je dejstvo, da se sama cena od leta
               1991, razen pri prehodu na evro, ni spreminjala. Oba upravljavca, tako Dars z naše
               strani kot Asfinag z avstrijske strani, sta ves čas opozarjala na te cene, torej, da
               se morajo spremeniti, še posebej sedaj v času odločitve, da se gre v gradnjo drugega
               tunela. Zavedam se, da dejansko za naše dnevne migrante to res pomeni izredno
               obremenitev glede na to, kakšno je bilo stanje prej. Treba je povedati, da ko gledamo
               same podražitve sploh pri samem tunelu za enkraten prehod, pa ne govorimo sedaj o
               tistih, ki imajo karto, ampak za enkraten prehod, je bila prej cena šest in pol evra,
               sedaj je to sedem evrov. Torej, za pol evra se je podražil ta enkraten prehod. Tisto,
               kar je pomembno in kar dejansko vi naslavljate v vprašanju, je pa povezano z
               neprenosljivimi kartami in s prenosljivimi kartami. Razlaga upravljavec ali
               mednarodne komisije, meddržavne komisije je šla v tej smeri, da dejansko tehnična
               rešitev, ki je omogočala neprenosljive karte, katerih cena za enkraten prehod je bila
               2,15 evra, se je zaradi tehničnih težav ukinila. Meddržavna komisija, s slovenske in
               avstrijske strani, je dejansko ta predlog sprejela in potem je bil tudi s strani
               Darsa ta predlog predlagan naprej.</p>
               <p>To, kar vi razlagate, je dejansko zaradi tega prišlo do tega, da pa danes – glede na
               to, da je bila prej cena 2,15 evra za prehod – zaradi tega, ker več ne obstaja
               neprenosljiva karta imamo danes ceno za prenosljive točkovne karte 4,25 evra. To
               dejansko predstavlja to, kar ste vi predstavili. Reči moram, da mi je jasno, kaj
               pomeni takšna podražitev za vse migrante. Tisto kar lahko v tem trenutku obljubim, da
               se bom pogovoril oziroma bom prosil Dars, da mi pojasni, kje je ta tehnična težava
               nastala, tako s slovenske kot avstrijske strani in seveda zaključke te meddržavne
               komisije, in da bomo najprej na nivoju ministrstvo – Dars videli, kaj lahko v tej
               smeri nemudoma naredimo in seveda, da to problematiko sprožimo tudi na tej meddržavni
               komisiji, da vidimo tudi stališče avstrijske strani – zavedati se moramo, da na nek
               način smo partnerji tako avstrijska stran kot slovenska. V najkrajšem mogočem času
               vam bom dal konkretne odgovore, kje so bile tehnične težave in tisto, kar vas najbolj
               zanima, kaj narediti, da dejansko teh 2 tisoč evrov na letni ravni, ki jih omenjate,
               skušamo spraviti v sprejemljive okvirje in pomagati našim migrantom, ki hodijo na
               delo v Avstrijo.</p>
            </sp>
            <sp xml:id="SDZ6-Redna-21-2014-01-27.sp203">

               <speaker>PODPREDSEDNICA ROMANA TOMC:</speaker>

               <p>Hvala lepa, minister.</p>
               <p>Izvolite gospa Pavlič.</p>
            </sp>
            <sp xml:id="SDZ6-Redna-21-2014-01-27.sp204">

               <speaker>ALENKA PAVLIČ (PS PS):</speaker>

               <p>Hvala lepa.</p>
               <p>Gospod minister, odgovor je dokaj spodbuden, bi pa želela še dopolniti, da bi se v
               bistvu moj predlog nanašal na to, da se ta njihov stroške vrne na obstoječo ceno. Se
               pravi na tisto, ki je veljala do sedaj.</p>
               <p>Moram pa poudariti ponovno, da smo vsi državljani Evropske unije, in mislim, da če se
               lahko Avstrijci dogovorijo na tunelih, kot sta Katschberg in Tauern, da je treba
               delati na tem meddržavnem nivoju, da se ta meddržavna komisija absolutno dogovori v
               dobro teh državljanov. Ker pa se morava zavedati, da je ta problem tem ljudem res
               akuten, ne bom rekla, da takoj, nemudoma pristopite k temu problemu, ker rešitev ne
               da bi morale biti jutri, ampak bi morale biti že včeraj. Hvala.</p>
            </sp>
            <sp xml:id="SDZ6-Redna-21-2014-01-27.sp205">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mislim, da ni potrebe po dopolnitvi.</p>
               <p>Naslednja je na vrsti mag. Katarina Hočevar. Vprašanje za ministra za kmetijstvo in
               okolje, mag. Dejana Židana.</p>
            </sp>
            <sp xml:id="SDZ6-Redna-21-2014-01-27.sp206">

               <speaker>MAG. KATARINA HOČEVAR (PS DL):</speaker>

               <p>Hvala za besedo, gospa predsedujoča. Lep pozdrav vsem ministrom in prisotnim
               kolegicam in kolegom!</p>
               <p>V Republiki Sloveniji imamo 7 območij, na katerih presegamo onesnaženost s tako
               imenovanimi delci PM 10. Med drugimi je to tudi Zasavje. S tem smo seveda kršili
               direktivo o čistejšem zraku za Evropo. V decembru je končno Vlada sprejela odloke o
               načrtu za kakovost zraka in po eni strani se vam, minister, za to zahvaljujem, čeprav
               po drugi strani pa moram izraziti tudi veliko nezadovoljstvo, da je vse to trajalo
               kar nekaj let. Mislim, da kar skoraj 10.</p>
               <p>Glede na to, da je že vse to usklajevanje in ta papirologija tako dolgo trajalo, mene
               zdaj skrbi oziroma me zanima izvedba. Zanima me, spoštovani minister:</p>
               <p>Kdaj lahko Zasavci pa tudi prebivalci, ki prihajajo iz Maribora, Murske Sobote
               oziroma s teh območij, ker ste tudi sprejeli odloke, kdaj lahko pričakujejo kakšne
               konkretne ukrepe oziroma koristi iz tega, da se bo onesnaženost zraka na tem območju
               zboljšala?</p>
               <p>Malce me je mogoče zmotilo, da sem v tem odloku, ki sem ga natančno preštudirala, na
               več mestih zasledila besedno zvezo, da se bodo ukrepi nanašali na ozaveščanje,
               izobraževanje, komuniciranje. Seveda je tudi to pomembno, ampak če se malo bolj
               ostra, lahko rečem, da smo Zasavci kar dobro ozaveščeni in da imamo tudi praktične
               izkušnje, kako je bivati na območju, kjer je zrak onesnažen in si zdaj predvsem
               želimo konkretne ukrepe.</p>
               <p>Zanima me finančna konstrukcija:</p>
               <p>Koliko je namenjenega denarja za te ukrepe?</p>
               <p>Zanima me tudi:</p>
               <p>Ali si bo Vlada prizadevala za to področje nameniti tudi sredstva iz kohezijskih
               skladov?</p>
               <p>Vem, da še preden sem bila izvoljena za poslanko, je bil v javni obravnavi nek načrt,
               ki je predvideval kar 5 milijonov evrov samo za Zasavje za zamenjavo individualnih
               kurišč. Mene seveda skrbi, da zdaj ta finančna konstrukcije ni tako spodbudna, ampak
               predvsem mislim, da tisto, kar je ključno ali pa kar bi ljudje kaj od tega imeli, so
               prav razpisi Eko sklada. Spoštovani minister:</p>
               <p>Kdaj jih lahko pričakujemo tako Zasavci kot drugi prebivalci, ki na teh območjih
               živijo?</p>
               <p>Hvala.</p>
            </sp>
            <sp xml:id="SDZ6-Redna-21-2014-01-27.sp207">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp208">

               <speaker>MAG. DEJAN ŽIDAN:</speaker>

               <p>Hvala, predsedujoča. Še enkrat, spoštovane poslanke in poslanci, lep pozdrav, in
               seveda vam, spoštovana poslanka, da ste postavili to pomembno vprašanje.</p>
               <p>Lansko leto smo imeli štiri področja, ker smo bili dejansko pred tožbo za izrek
               kazni kot okoljski del ministrstva. Moram reči, da so tri sanirana, četrto pa je tudi
               v fazi saniranja, tako da smo vsaj tukaj izven nevarnosti, čeprav število postopkov,
               ki potekajo proti Sloveniji, je veliko. Mogoče je bilo največje breme na nek način
               ravno škodovanje zdravja ljudem preko malih prašnih delcev, za kar vemo v državi že
               od leta 2000 in bi po evropskem pravnem redu najkasneje v roku dveh let morali
               pripraviti akcijski načrt – in nismo. Tudi zaradi tega smo bili že bližini izrekov
               oziroma sodb na Sodišču Evropske unije. V lanskem letu nam je, tudi na vašo pobudo,
               pa tudi na pobudo nekaterih drugih poslank in poslancev, lokalne skupnosti, nevladnih
               organizacij, pa tudi tokrat zelo resnega dela in kadrovskih sprememb na Ministrstvu
               za kmetijstvo in okolje uspelo pripraviti v soglasju z lokalnimi skupnostmi ustrezne
               odloke, ki jih je šest že sprejetih, sedmi mislim, da bo v najkrajšem času, kar nam
               je osnova za razdelitev denarja, kar mi imenujemo akcijski načrt.</p>
               <p>Sama razdelitev denarja se v osnovi črpa iz podnebnega sklada, podnebni sklad se pa
               polni iz viška CO₂ kuponov na ravni Evropske unije, torej, imamo višek
               CO₂ kuponov – res je, da v tem trenutku imajo samo četrtino
               vrednosti, za katero smo mislili, da bo – in potem se po formuli razdeli med države.
               Slovenija ima v letu 2014 na razpolago 10 milijonov, pričakujemo pa, da bo iz leta v
               leto ta znesek naraščal. Ves ta denar gre v ta področja, torej v 7 degradiranih
               področij.</p>
               <p>V letošnjem letu je razdelitev takšna: imamo 10 milijonov iz podnebnega sklada in 7
               območij in tako se da enostavno izračunati, koliko pride na posamezno območje.
               Znotraj vsote 10 milijonov pa je razdelitev takšna, da gre 75 odstotkov za emisije,
               ki nastanejo znotraj bivalnih enot, torej, to je daljinsko ogrevanje, to je boljša
               izolacija, zamenjava oken, zamenjava fasade, strehe, ali nekateri drugi ukrepi, ali v
               bistvu samega ogrevanja, 25 odstotkov pa gre v ukrepe, ki so namenjeni za transport,
               torej uporaba takšnih transportnih sredstev, kjer so emisije malih prašnih delcev
               manjše.</p>
               <p>Denar, ki ga prenašamo na Eko sklad, bo šel ven preko razpisov, preferenčno prednost
               bodo imeli tisti, ki živijo v regijah, ki so del akcijskih planov. V tem trenutku je
               večina razpisov že pripravljenih, tako da pričakujemo, da bomo v nekaj tednih prišli
               ven z razpisi. To ne bo edini denar, ki bo na razpolago; nekaj bo dodatnega denarja,
               katerega nosilec je sam Eko sklad, potem pa se še računa na kohezijo, katere nosilec
               je minister Samo Omerzel. Mi se zavedamo, da je kvalitetno delovanje v obdobju nekaj
               let za samo območje Zasavja, ki je degradirano, nekje velikostni razred 70 milijonov
               evrov. Do tega denarja bomo prišli preko kombinacije državnega denarja, evropskega
               denarja, podnebnega sklada, javnega denarja lokalne skupnosti in tudi sofinanciranja
               iz tako imenovanega privatnega vira, to so pa tista sofinanciranja, ki jih občani in
               občanke sami v bistvu investirajo, zato ker je sofinanciranje države tako
               vabljivo.</p>
               <p>Generalno gledano pa, kar je treba povedati: učinki bodo vidni nekje v roku dveh do
               treh let, tako se je večini ostalih držav dogodilo, kjer so imeli težave z malimi
               prašnimi delci. Mislim, da je tudi velika verjetnost, da se bo tudi naredilo v
               Sloveniji.</p>
               <p>Kaj poteka v tem trenutku? V tem trenutku se delajo čistopisi akcijskih načrtov,
               kjer so razdelilniki denarja za posamezne ukrepe. Ti razdelilniki so tako narejeni,
               da so usklajeni oziroma tam, kjer še niso, se usklajujejo z lokalnimi skupnostmi.
               Takoj, ko bodo sprejeti, pa bodo objavljeni tudi na spletni strani pristojnega
               ministrstva. Hvala.</p>
            </sp>
            <sp xml:id="SDZ6-Redna-21-2014-01-27.sp209">

               <speaker>PODPREDSEDNICA ROMANA TOMC:</speaker>

               <p>Hvala lepa, minister.</p>
               <p>Izvolite, gospa Hočevar.</p>
            </sp>
            <sp xml:id="SDZ6-Redna-21-2014-01-27.sp210">

               <speaker>MAG. KATARINA HOČEVAR (PS DL):</speaker>

               <p>Minister, hvala za ta del odgovora in kaj naj rečem kot to, da naj se vaše besede
               pozlatijo oziroma da bodo res ti ukrepi dajali učinke tudi v praksi.</p>
               <p>Prej mi je malo zmanjkalo časa in sem vas ravno želela vprašati to, kar ste mogoče
               že začeli z enim delom odgovora, ta evalvacija. Glede na to, da sem seznanjena s temi
               visokimi kaznimi, ki bi nas lahko doletele, če ne bi načrte pravočasno sprejeli,
               sprašujem:</p>
               <p>Kaj nameravate, če ti ukrepi ne bodo v zadostni meri izboljšali stanja prašnih delcev
               PM10?</p>
               <p>Ali se bo to sproti preverjalo, se bo ta evalvacija izvajala?</p>
               <p>Kako boste te zadeve nadzirali, da bodo učinki v praksi vsekakor pozitivni?</p>
               <p>Jutri oziroma v tem tednu Zagorje obišče tudi varuhinja človekovih pravic, kar kaže
               na to, da je to pereča tema. Upam, da bo tudi ministrstvo sodelovalo z nevladnimi
               organizacijami s področja okolja tudi med spremljanjem oziroma izvajanjem teh
               načrtov. Tako upam, da bomo končno na tem področju izboljšali stanje. Hvala.</p>
            </sp>
            <sp xml:id="SDZ6-Redna-21-2014-01-27.sp211">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite še dopolniti? Izvolite minister.</p>
            </sp>
            <sp xml:id="SDZ6-Redna-21-2014-01-27.sp212">

               <speaker>MAG. DEJAN ŽIDAN:</speaker>

               <p>Mogoče spoštovana poslanka, samo dodatna informacija.</p>
               <p>Načrtovanje finančnih virov iz podnebnega sklada je namensko konservativna, čeprav
               potekajo na ravni Evropske unije zelo močne aktivnosti, da se investicijskim kuponom
               vrne vrednost, kakršno bi morali imeti po načrtu. Vsak tak premik nam bo v praksi
               omogočil, da bomo imeli na razpolago več finančnega vira, kakor je v tem trenutku. To
               je prvo dejstvo, ki nam mogoče bo šlo v prid v naslednjih letih.</p>
               <p>Drugo dejstvo pa je, kakor ste omenili, da v bistvu meritve potekajo skorajda
               neprestano. Mi imamo za posamezna območja izdelane tudi grafikone, kjer se vidi,
               kakšen del posamezna emisija predstavlja znotraj težav malih prašnih delcev.
               Generalno za Slovenijo pa velja naslednje. Skorajda več kot polovico težav že
               predstavljajo mala kurišča, to je tudi neke vrste izhod v sili za marsikaterega
               državljana ali državljanko, ko v bistvu v neustreznih pečeh uporabljajo lesno gorivo,
               takšne ali drugačne vrste. Te peči so peči z majhnim izkoristkom in po nam
               dosegljivih podatkih lastnih merjenj dejansko te emisije predstavljajo že več kot
               polovico vseh težav pri malih prašnih delcih. Zato je tako zelo pomembno, ko se
               pogovarjamo o ukrepih, da dejansko zelo opazujemo individualna kurišča, individualne
               hiše in zlasti tisto, kar je potrebno, torej termoizolacijo, ki zmanjša potrebo po
               ogrevanju. Hvala.</p>
            </sp>
            <sp xml:id="SDZ6-Redna-21-2014-01-27.sp213">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod minister.</p>
               <p>Naslednji je za vprašanje prijavljen gospod Zvonko Lah, ki je imel vprašanje za
               ministra za kmetijstvo in okolje magistra Dejana Židana in ministra za finance
               doktorja Uroša Čuferja. Obveščam vas, da je poslanec Zvonko Lah to ustno vprašanje
               najavil dvema ministroma, od katerih pa se je magister Dejan Židan opredelil, da ni
               pristojen za podajanje odgovora na vaše vprašanje, medtem ko je drugi minister,
               doktor Čufer, danes odsoten.</p>
               <p>Ne glede na to, gospod Lah, lahko zastavite vaše vprašanje. Izvolite.</p>
            </sp>
            <sp xml:id="SDZ6-Redna-21-2014-01-27.sp214">

               <speaker>ZVONKO LAH (PS SDS):</speaker>

               <p>Hvala lepa za besedo, predsedujoča. Lep pozdrav ministrom in kolegicam in
               kolegom!</p>
               <p>Gre za katastrski dohodek, seveda ta zakon sprejema oziroma je matično resorno
               ministrstvo Ministrstvo za finance, ker pa gre za ugotavljanje katastrskega dohodka
               na osnovi kalkulacij, ki je pa po stroki v pristojnosti Ministrstva za kmetijstvo.
               Verjetno te kalkulacije za Ministrstvo za finance ne dela Ministrstvo za obrambo, ker
               gre za področje kmetijstva.</p>
               <p>Namreč, katastrski dohodek je pavšalna ocena možnega tržnega dohodka od dejavnosti
               kmetijstva in gozdarstva na kmetijskih in gozdnih zemljiščih, ki bi ga bilo mogoče
               doseči s povprečno krajevno običajno vrsto in ravnijo pridelave na kmetijskih in
               gozdnih zemljiščih v Republiki Sloveniji za namene izvajanja kmetijske oziroma
               gozdarske dejavnosti. Ta katastrski dohodek je bil po starem zakonu ugotovljen za
               celo leto približno 60 milijonov, po novem zakonu, ki je bil sprejet v letu 2011 in
               je bila potem prestavljena uveljavitev tega zakona na 2012 in na 2013, pa je po teh
               kalkulacijah osnovnih celo 300 milijonov evrov. To je več, kot pa glede na milijardo
               prihodkov, ki ga ustvari kmetijsko slovenstvo, tristo milijonov pa naj bi bilo
               dobička – to je večji dobiček, kot ga ima tovarna zdravil Krka s svojimi zdravili,
               kar seveda ni pravilno. In potem je ministrstvo na osnovi sklepa Odbora za finance
               sprejelo zakon, s katerim je dovolilo povečanje samo za 10 % v letu 2013. Vendar
               zanima pa me, kaj bo v letu 2014. Ker je prva kalkulacija pokazala, da je tristo
               milijonov, potem je naslednja kalkulacija pokazala, da je minus šestdeset milijonov,
               in tretja kalkulacija sto petdeset milijonov. Minister, pristojen za kmetijstvo in
               okolje pa, kakor vem, ste obljubili vinogradnikom, ki jih je bilo na radgonskem sejmu
               preko tisoč, da bo tudi za leto 2014 samo 10 % več kot v 2013. Vendar, če drži
               kalkulacija sto petdeset milijonov, bo to več kot še enkrat več.</p>
               <p>Zato me zanima:</p>
               <p>Koliko bo za 2014?</p>
               <p>Če lahko vi odgovorite, če posedujete ta podatek, če ne, pa verjetno tudi minister za
               finance ne bo mogel odgovoriti brez … / znak za konec razprave/</p>
            </sp>
            <sp xml:id="SDZ6-Redna-21-2014-01-27.sp215">

               <speaker>PODPREDSEDNICA ROMANA TOMC:</speaker>

               <p>Poglejte, zadevo bomo rešili na način, kot je bila predvidena: Minister za kmetijstvo
               sicer trdi, da ima podatke, vendar se je opredelil za nepristojnega za odgovor.
               Ministra za finance ni tukaj, torej boste dobili odgovor ali ustno na naslednji seji,
               če boste tako zahtevali, ali pisno. / oglašanje iz klopi/ Se opravičujem, počakati
               morate, zaradi tehničnih težav … Lahko, prosim, kar sosednji mikrofon vklopite?</p>
            </sp>
            <sp xml:id="SDZ6-Redna-21-2014-01-27.sp216">

               <speaker>ZVONKO LAH (PS SDS):</speaker>

               <p>Potem pa prosim, če minister za finance na naslednji seji odgovori ustno.</p>
            </sp>
            <sp xml:id="SDZ6-Redna-21-2014-01-27.sp217">

               <speaker>PODPREDSEDNICA ROMANA TOMC:</speaker>

               <p>Hvala lepa za vaš predlog, bomo posredovali to vašo željo ministru za finance.</p>
               <p>Naslednja je na vrsti gospa Sonja Ramšak, ki ima vprašanje za ministra za pravosodje
               dr. Senka Pličaniča.</p>
            </sp>
            <sp xml:id="SDZ6-Redna-21-2014-01-27.sp218">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica, spoštovani ministri, spoštovani minister
               Pličanič, poslanke in poslanci!</p>
               <p>Moje vprašanje ministru Pličaniču se glasi tako:</p>
               <p>Ali načrtujete v okviru ministrstva ukrepe oziroma pripravljate zakonske rešitve, ki
               bodo državljankam in državljanom zagotavljali pravno sodno varstvo v primerih, ko
               postane žrtev organiziranega kriminala, oderuštva, goljufije in pranja denarja?</p>
               <p>Na kakšen način boste spodbudili organe pregona, da bodo storilce teh kaznivih dejanj
               privedli pred roko pravice v čim krajšem času oziroma da bodo sodišča zadeve
               procesirala v razumnem roku?</p>
               <p>Zakaj vam, spoštovani minister, postavljam to vprašanje? V prejšnjem tednu smo lahko
               iz medijev izvedeli za obsežno policijsko akcijo, kjer je prišlo do pregona tega
               kriminala na področju Maribora in Ljubljane. Spomnim naj, da gre za organizirano
               skupino, ki se ukvarja z oderuštvom in z goljufijami državljank in državljanov.
               Podoben primer lahko zasledimo tudi na območju Celja, že kar nekaj let nazaj –
               mislim, da bo kmalu preteklo že deset let –, pa se na temu področju ni zgodilo nič.
               Nedavno pa smo tudi bili seznanjeni, da podobna skupina, ki se navezuje na tako
               imenovane celjske oderuhe in goljufe z istimi osebami neovirano deluje tudi na
               Hrvaškem, kjer pa so organi pregona, nekako ima človek občutek, veliko aktivnejši kot
               pa v Sloveniji.</p>
               <p>Da bi mi lažje odgovorili na to vprašanje, sem vam v prejšnjem tednu posredovala
               tudi pisno poslansko vprašanje. Namreč, kot veste, gre zato, da so ta organizirana
               skupina, v kateri so izpostavljena nekatera imena – ta imena se pojavljajo tudi v
               medijih, zato jih bom navedla, čeprav v pisnem poslanskem vprašanju so vam nekatera
               prekrili -, ni sicer: Aleks Gradišnik, Marko Romanić, Danijel Kociper, Nino Bevc,
               Špeglič Dejan, Andreja Škalić in še mnogi med njimi.</p>
               <p>Namreč, očitno prihaja v Slovenijo do tega, da se zadeve ne procesirajo. Zasledila
               sem v medijih objavo enega od tožilcev, da nimajo ustreznih metod, zato vam
               postavljam to vprašanje. Upam, da mi boste lahko ustrezno odgovorili, vendar ne na
               način, da niste pristojni oziroma da od organov pregona ne morete pridobiti
               odgovorov. Hvala.</p>
            </sp>
            <sp xml:id="SDZ6-Redna-21-2014-01-27.sp219">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dr. Senko Pličanič, minister, izvolite.</p>
            </sp>
            <sp xml:id="SDZ6-Redna-21-2014-01-27.sp220">

               <speaker>DR. SENKO PLIČANIČ:</speaker>

               <p>Hvala spoštovana podpredsednica, spoštovane poslanke, poslanci, spoštovana gospa
               Ramšak!</p>
               <p>Moram reči, da sem vedno pogosteje v zadregi, ko dobivam taka vprašanja; zlasti
               mislim na to vašo zadnjo ugotovitev, za kaj sem pristojen in za kaj nisem, ko moram
               vedno znova pojasnjevati to razmejitev pristojnosti med menoj kot ministrom za
               pravosodjem in bodisi organi pregona, torej državnim tožilstvom, ali pa sodstvom kot
               tistimi, ki pač tvorijo poglavitni del pravosodja. Ampak o tem nekaj potem na koncu
               odgovora na vaše vprašanje.</p>
               <p>Najprej nekaj uvodnih pojasnil glede tega, kako je v slovenskem pravu poskrbljeno za
               žrtve kaznivih dejanj. Mislim, da je to ena glavnih poant, tako sem razumel vaše
               vprašanje. Ali je najprej na zakonodajni ravni ustrezno poskrbljeno in potem, kako to
               zakonodajo izvajajo tisti, ki jo morajo izvajati. To so pa ravno tisti, ki sem jih
               prej omenil, torej policija, zlasti organi pregona, državno tožilstvo in sodstvo. Ko
               gre za zakonodajo, je moja ocena, da je zakonodaja primerno urejena, primerljiva z
               drugimi članicami Evropske unije. Nekako to pomeni, da je ustrezno poskrbljeno tako
               za kazenskopravno kot tudi civilnopravno varstvo žrtev ravno teh kaznivih dejanj, o
               katerih vi govorite, to je goljufije, oderuštva in pranje denarja.</p>
               <p>Kako je poskrbljeno? Najprej, kako je poskrbljeno za kazenskopravno varstvo. Najprej
               tako, da je v Kazenskem zakoniku za vsa ta tri dejanja določeno kaznivo dejanje,
               recimo v 211. členu je določeno kaznivo dejanje goljufije, 214. kaznivo dejanje
               oderuštva, 245. členu Kazenskega zakonika - vsi ti členi so členi Kazenskega zakonika
               – pa kaznivo dejanje pranja denarja. Tudi na organizacijski ravni, ko gre za ta
               kazniva dejanja, je praviloma za pregon storilcev teh kaznivih dejanj pristojno
               specializirano državno tožilstvo kot še posebej usposobljena enota znotraj državnega
               tožilstva in hkrati, ko gre za sodišče, so za sojenje v takih zadevah pristojni
               specializirani oddelki sodišč. Oboje bi moralo v praksi zagotavljati hitrejši, torej
               bolj učinkovit pregon storilcev teh kaznivih dejanj, to je na organizacijskopravni,
               kazenskopravni ravni. Torej na organizacijski ravni organov pravosodja.</p>
               <p>Ko gre za civilno pravno varstvo, naj povem, da je tudi tukaj ustrezna zakonodaja.
               Najprej: žrtve kaznivih dejanj lahko škodo, ki so jo utrpele s takimi kaznivimi
               dejanji, poročilo škode, ki so jo utrpele s takimi kaznivimi dejanji uveljavljajo že
               v okviru kazenskih postopkov samih, s posebnim premoženjskopravnim zahtevkom. Lahko
               zahtevajo in uveljavljajo tudi ničnost pogodbe in potem tudi škodo, ki jim je nastala
               zaradi tega. Torej dva sklopa civilnopravnega varstva imajo, poleg kazenskopravnega,
               ki sem ga omenil.</p>
               <p>Kot nekaj, kar bi tudi lahko opredelili kot varstvo ali pa privilegiranje žrtve
               kaznivih dejanj, bi lahko opredelili tudi to, da je pregon teh kaznivih dejanj pregon
               po uradni dolžnosti. Torej, žrtvam se ni treba ukvarjati s tem, da bodo preganjale
               storilcev teh kaznivih dejanj, ampak jih mora preganjati državno tožilstvo po uradni
               dolžnosti. Toliko na kratko o tem, kakšna je zakonodaja v zvezi s tem.</p>
               <p>Ko se pa soočimo z realnostjo, pa verjamem, da z marsičem še ne moremo biti
               zadovoljni. Na koncu koncev na to opozarjam že ves čas, odkar sem minister v tej
               vladi, pa tudi v prejšnji. Naj povem, da splošno, ko gre za splošno povečanje
               učinkovitosti, smo v zadnjem času opazili precejšnje povečanje učinkovitosti na
               strani sodstva, tudi ko gre za sojenje v zadevah, ki so povezane z omenjenimi
               kaznivimi dejanji, tako da tukaj neki rezultati že so. Podoben dogovor, kot smo ga
               kot vlada sklenili s sodstvom o povečanju učinkovitosti, nameravam doseči tudi z
               državnim tožilstvom in tudi na ta način prispevati kot minister k temu, da bo državno
               tožilstvo bolj uspešno na splošno pri pregonu kaznivih dejanj, še posebej pa ravno
               teh, ki jih vi, gospa poslanka, omenjate. Več pa potem v nadaljevanju odgovora.</p>
            </sp>
            <sp xml:id="SDZ6-Redna-21-2014-01-27.sp221">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospa Ramšak, izvolite.</p>
            </sp>
            <sp xml:id="SDZ6-Redna-21-2014-01-27.sp222">

               <speaker>SONJA RAMŠAK (PS SDS):</speaker>

               <p> Hvala lepa.</p>
               <p>Minister, vem, da je zelo težko odgovarjati na ustna poslanska vprašanja. Glede na
               to, da ste verjetno prejeli tudi moje pisno poslansko vprašanje, kjer sem pa to
               problematiko zelo podrobno in tudi selekcionirano navajala, bi spomnila na 177. člen
               Zakona o tožilstvo. Ta govori o obveščanju ministra. V zadevah v zvezi z izvrševanjem
               svoji pristojnosti, pri odgovorih na vprašanja Državnega zbora in povezano tudi
               poslank in poslancev, imate seveda določene pristojnosti. Bi pa rekla tako, da je
               moje poslansko vprašanje postavljeno ravno zaradi tega, ker žrtve teh oderuhov in
               goljufov nekako ne dosežejo svojega zadoščenja na sodišču. Če tega ne bodo dosegli na
               sodišču, to pomeni, da bodo lahko, kar ste tudi že vi omenili, zahtevali odškodnine.
               Kdo bo plačal odškodnine? Kolikor vem, bo plačala v teh primerih država. Žalostno je,
               da ta primer celjskih goljufov traja na sodiščih že 10 let in da celo državni tožilec
               izreče, da nimajo možnosti preganjati teh oseb, med njimi so štiri celo pobegnile v
               Ameriko, pridobile ameriška državljanstva, so na mednarodni tiralici. Žalostno je, da
               so te žrtve zasmehovane s strani državnih organov in tistih, ki bi jim morali
               dejansko pomagati. Naj povem, da so se obrnili tudi na varuhinjo človekovih pravic,
               na Komisijo za preprečevanje korupcije, pa nihče ničesar ni storil. Tako mislim, da
               je potrebno poskrbeti v prvi vrsti za žrtve in da bomo te, ki se ukvarjajo s takšnimi
               dejanji, ustrezno in uspešno preganjali. Tudi v tej smeri gre moje vprašanje in
               verjamem, da veste, da smo tudi v poslanski skupini vložili zahtevek za sklic izredne
               seje o učinkovitosti delovanja tožilstva. To je en takšnih primerov … / izklop
               mikrofona/</p>
            </sp>
            <sp xml:id="SDZ6-Redna-21-2014-01-27.sp223">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Minister, izvolite.</p>
            </sp>
            <sp xml:id="SDZ6-Redna-21-2014-01-27.sp224">

               <speaker>DR. SENKO PLIČANIČ:</speaker>

               <p> Hvala.</p>
               <p>Sami ste mi dali dobro iztočnico za to, da nadaljujem in končam odgovor na vaše
               vprašanje. Vsi vemo, da moramo predstavniki državnih organov ravnati skladno z
               zakonom. Jaz kot minister za pravosodje sodim v okvir teh, ki morajo spoštovati
               zakon, kar pomeni, da je treba zelo jasno imeti pred očmi pristojnosti, ki jih ima
               minister za pravosodje splošno in še posebej zdaj v razmerju do državnega tožilstva
               ali do sodstva. Namreč v zvezi s tem je ta 177. člen, o katerem govorite. V resnici
               je državno tožilstvo dolžno obveščati ministrstvo ali pa ministra o stvareh, ki jih
               počne v zvezi z izvajanjem njegove pristojnosti.</p>
               <p>Pristojnosti ministra za pravosodje je, če poenostavim, usmerjena zlasti na
               zakonodajo, torej njegova odgovornost je, da če ugotovi, da zakonodaja ni ustrezna –
               seveda zakonodaja, ki ureja pravosodje –, recimo, če Zakon o državnem tožilstvu, če
               Kazenski zakonik ni ustrezen, Zakon o kazenskem postopku, in tako naprej, to lahko
               ugotovi sam, lahko pa ugotovi na podlagi opozoril državnih tožilcev, sodnikov,
               ostalih, ki zakon uporabljajo, torej njegova odgovornost je, da predlaga spremembe
               takega zakona. To je večinski posel in večinska odgovornost in pristojnost ministra
               za pravosodje po veljavni zakonodaji.</p>
               <p>Že v odgovoru na vprašanje vašega kolega Jerovška sem povedal, da po veljavni
               zakonodaji, ki jo, še enkrat ponavljam, moram spoštovati, ne morem drugače ravnati,
               ne smem, minister za pravosodje v razmerju do državnega tožilstva nima operativnih
               pristojnosti. Ne more zahtevati konkretnih podatkov, ne sme se vmešavati v vodenje, v
               konkretne primere in tako naprej. Povedal sem tudi že v odgovoru na prejšnje
               vprašanje, kako vidim sam bodočo zakonodajo, ki naj bi bila povezana z delovanjem
               državnega tožilstva, in tudi to, kakšne spremembe v grobem</p>
               <p>nameravam v zvezi s tem predlagati. Ampak, trenutno je zakonodaja takšna. Ko gre za
               ta vprašanja, ki vas zanimajo, ko gre za konkretne postopke in informacije o
               konkretnih postopkih, žal te pristojnosti nimam in tudi ne morem zahtevati od
               državnega tožilstva teh informacij oziroma če bi jih zahteval, mi jih državno
               tožilstvo ne bi smelo dati, glede na veljavno zakonodajo.</p>
               <p>Tukaj je v resnici treba imeti pred očmi, kakšno je razmerje med Ministrstvom za
               pravosodje in državnim tožilstvom – trenutno. Še enkrat pa ponavljam na kratko to,
               kar sem že gospodu Jerovšku povedal: sam mislim, da takšna zakonodajna ureditev
               državnega tožilstva, ki po eni strani državno tožilstvo ne ureja dovolj hierarhično –
               to pomeni, da tisti, ki je vodja, nima pristojnosti vodje, tako kot bi jih po mojem
               moral imeti, po eni strani; po drugi strani to, da Ministrstvo za pravosodje
               praktično nima nobenih pristojnosti, ni ustrezno in bom zato predlagal spremembe te
               zakonodaje.</p>
            </sp>
            <sp xml:id="SDZ6-Redna-21-2014-01-27.sp225">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod minister</p>
               <p>Gospa Ramšakova, še postopkovno oziroma predlog.</p>
            </sp>
            <sp xml:id="SDZ6-Redna-21-2014-01-27.sp226">

               <speaker>SONJA RAMŠAK (PS SDS):</speaker>

               <p>Prosila bi, da se v skladu z 246. členom Poslovnika Državnega zbora opravi o tem
               tudi širša razprava oziroma splošna razprava.</p>
               <p>Ministru bi pa rekla, da v tem 177. členu, ki sem ga navajala, v drugem odstavku
               piše, da "državna tožilstva morajo ministrstvu posredovati poročila in podatke o
               reševanju posamezne zadeve ali vrste zadev, razen tistih, ki bi lahko škodovali
               interesom postopka, tajnosti postopka in zasebnosti oseb". In v tretjem odstavku, da
               "državno tožilstvo mora ministrstvu poročati tako, da je mogoč pravočasen in ustrezen
               odgovor, ob upoštevanju omejitev iz prejšnjega odstavka", kar se pa nanaša na
               vprašanja, če se postavijo v Državnemu zboru.</p>
               <p>Tako, ostajam pa pri tem, da se opravi splošna razprava po 246. členu. Hvala.</p>
            </sp>
            <sp xml:id="SDZ6-Redna-21-2014-01-27.sp227">

               <speaker>PODPREDSEDNICA ROMANA TOMC:</speaker>

               <p>Hvala lepa za vaš predlog, o katerem bomo odločali v okviru glasovanj.</p>
               <p>Naslednji pa je na vrsti mag. Ivan Vogrin, vprašanje za Ministra za obrambo gospoda
               Romana Jakiča.</p>
            </sp>
            <sp xml:id="SDZ6-Redna-21-2014-01-27.sp228">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča, spoštovane kolegice in kolegi, gospod minister!</p>
               <p>Nazadnje smo imeli na Odboru za obrambo večurno razpravo o problematiki plač vojakov
               in vojakinj. Tako kot ste lahko tudi vi ugotovili, sem seveda tudi jaz ugotovil,da
               odbor ni napravil nič. Odbor je po nekajurni razpravi v prisotnosti približno
               tridesetih ljudi ugotovil in sprejel ugotovitveni sklep, da se je seznanil s stanjem
               plač v Slovenski vojski. Saj veste, od seznanitve s stanjem plač v Slovenski vojski
               najbrž vojaki ne bodo dobivali nič večjo plačo.</p>
               <p>Prej sva si malce izmenjala plačilne liste, pa ste mi zagotovili, da poznate stanje
               plač, približno sedemsto evrov je neto plača vojaka s srednjo izobrazbo in takšnih
               vojakov in vojakinj je v Slovenski vojski približno 43 %. Ne bi bral vsa ta
               vprašanja, ki sem vam jih postavil, upam pa, da bodo vsaj na nekatera dobili odgovore
               – pa ne ja,z ampak tisti, ki jih to zadevajo. Čudi me, da slovenska država meni, da
               je s sedemsto evri mogoče dostojno živeti. S sedemsto evri, gospe in gospodje, ni
               mogoče dostojno živeti! Slovenska država, in v temu primeru minister, bi vendarle
               morala nekaj ukreniti, sicer smo sokrivi pogroma v Sloveniji.</p>
               <p>Na 24 ur je bila opravljena anketa, približno 20 tisoč anketirancev oziroma še nekaj
               več, od tega je 32 % anketirancev ali 11 tisoč 730 – izredno velik vzorec je bil –
               odgovorilo na vprašanje: Kam bi vložili denar, če bi, recimo, pri igri na srečo
               dobili več milijonov? 32 % je odgovorilo, moramo biti zelo veseli kot politiki,
               parlamentarci, ministri, da bi se odselilo iz Slovenije. Ena tretjina Slovencev bi se
               takoj, če bi imeli finančne možnosti, odselilo iz Slovenije. Kaj mislite, koliko med
               njimi je vojakov in vojakinj? Še več kot 32 %!</p>
               <p>Minister, upam, da boste v skladu z vprašanji nekaj ukrenili.</p>
            </sp>
            <sp xml:id="SDZ6-Redna-21-2014-01-27.sp229">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Vogrin.</p>
               <p>Izvolite, minister Jakič.</p>
            </sp>
            <sp xml:id="SDZ6-Redna-21-2014-01-27.sp230">

               <speaker>ROMAN JAKIČ:</speaker>

               <p>Hvala za vprašanje, gospod Vogrin.</p>
               <p>Moram reči, da sva skupaj sedela na Odboru za obrambo, kjer je v resnici bila večurna
               razprava, kjer smo obravnavali problematiko socialnega položaja vojakov v Slovenski
               vojski s posebnim poudarkom tudi na plačah. Tam je bila predstavljena večina teh
               podatkov. Kljub vsemu, glede na to, da ste v svojem pisnem vprašanju postavili nek
               test, bom rad odgovoril na njih.</p>
               <p>Če se najprej dotaknemo odhoda vojakov, ker je trditev, da je teh odhodov veliko, nad
               250. V resnici je. Za leto 2013 je teh odhodov bilo 292, za leto 2012 oziroma 2011 …
               Pardon, za leto 2011 296, za leto 2012 265 in za letošnje leto oziroma prejšnje leto
               2013 292. Istočasno moram povedati, da je Slovenska vojska tudi zaposlila nove, 171
               zaposlenih, in je dosegla v bistvu zaposlitveno kadrovsko strukturo v skladu s
               sprejetim kadrovskim načrtom, in sicer 7 tisoč 358 pripadnic in pripadnikov. Trditev
               o bojazni za razpad sistema poklicnega popolnjevanja Slovenske vojske zaradi odhodov
               je po našem mnenju pretirana in v resnici ne vzdrži strokovne razprave. Glede plač
               vojakinj in vojakov pa sem že v razpravi na odboru poudaril, da plače vojakov ob vseh
               njihovih obremenitvah in nevarnostih, katerem so izpostavljeni, nedvomno niso visoke
               – moram reči, da v to popolnoma verjamem –, zagotavljajo pa v tem trenutku vsaj tisto
               minimalno socialno varnost in so primerljive znotraj javnega sektorja. Vi veste, da
               so ob izgradnji tega plačnega sistema v javnem sektorju bili izvzeti vojaki,
               policisti in uslužbenci v zaporih in imajo v izhodišču 5 plačilnih razredov več kot
               primerljivi javni uslužbenci v drugih branžah. Povprečna plača po podatkih
               Generalštaba Slovenske vojske, in gospod načelnik Generalštaba je to na odboru
               predstavil, s 4. in 5. stopnjo izobrazbe znaša neto 814 evrov. Seveda lahko gremo, od
               kod je razpon, ampak toliko je povprečna plača, kot je povprečna plača v Slovenski
               vojski tisoč 029 evrov, ko so pa vojaki na misijah, je pa ta plača povprečna okoli 3
               tisoč 305 evrov. Ampak moram povedati tudi, da je dejstvo, da so se poleg splošnih
               varčevalnih ukrepov, ki veljajo v celotnem javnem sektorju, v obrambnem sistemu in še
               posebej v Slovenski vojski v preteklih letih izvajali tudi sistematični varčevalni
               ukrepi tudi na področju dodatkov, prevozov na delo ter izplačevanja nadur. Mislim, da
               je tu največji problem; da so se na eni strani zmanjšali ti prihodki, ker včasih so
               se vozili iz Murske Sobote v Koper ali pa v Kranj, da ne bom pretiraval in je bilo
               izplačilo potnih stroškov zelo veliko in so ga po človeški plati pač vojakinje in
               vojaki razumeli kot del plače. Zdaj tega ni in imajo zgolj in izključno samo osnovno
               plačo, s to je pa težko preživeti, tako kot je težko preživeti tudi drugim
               primerljivim javnim uslužbenkam in uslužbencem.</p>
               <p>Če dovolite, v svojem vprašanju ste postavili, zakaj nismo sposobni zagotoviti
               dostojnega plačila poklicnemu vojaku. Ali ne bi bilo primerneje, da bi po švicarskem
               vzoru uvedli naborniško vojsko. To je pa seveda zelo nenavadno. Mi smo že leta 2002
               začeli s profesionalizacijo, 2003 jo uvedli, 2010 ukinili obvezno služenje v rezervni
               sestavi in ni skoraj države članice v Natu, ki bi to imela, če pa že ima – vi ste
               opozarjali na Švico, vam povem, da Turčija namenja, v dolarjih bom povedal, 18
               milijard za vojsko, da Avstrija, ki sicer ni članica Nata, pa ima naborniško, 3
               milijarde 200, da Švica, ki je pa nevtralna, 4 milijarde 800 milijonov dolarjev, mi
               pa namenjamo 788 milijonov dolarjev.</p>
               <p>Ampak vam bom odgovoril tudi v nadaljevanju še na ostala vprašanja.</p>
            </sp>
            <sp xml:id="SDZ6-Redna-21-2014-01-27.sp231">

               <speaker>PODPREDSEDNICA ROMANA TOMC:</speaker>

               <p>Hvala lepa zaenkrat.</p>
               <p>Magister Vogrin, izvolite.</p>
            </sp>
            <sp xml:id="SDZ6-Redna-21-2014-01-27.sp232">

               <speaker>MAG. IVAN VOGRIN (NeP):</speaker>

               <p>Spoštovani minister, saj se boste strinjali z mano, da nisem tisti od poslancev, ki
               bi pri zadevah na vsak način poskušal nekaj nabijati. Vendarle odgovorili niste niti
               na eno od vprašanj. Glejte, to je podobno, kot če bi jaz vas vprašal, kakšno se vam
               zdi kosilo, ki ga jeste, vi pa bi mi odgovorili, kdo ga je skuhal.</p>
               <p>Eksplicitno vprašanje je:</p>
               <p>Kaj boste uredili, da bodo plače višje?</p>
               <p>Namreč, mi se lahko sklicujemo na varčevalne ukrepe za sistem plač v javnem sektorju.
               Sistem plač v javnem sektorju je birokratska izmišljotina birokratskega morilca, ki
               bi ga bilo treba odpraviti vsaj za področje vojske, kjer ste vi pristojni. Varčevalni
               ukrepi, gospod minister, vi ste član Vlade, dajte odpraviti te varčevalne ukrepe za
               plače, ki so pod 900 evri in ki zagotavljajo neke eksistenčne minimume. Ne da imamo
               plače v javnem in paradržavnem sektorju, kjer smo danes že bili priča takšnim
               polemikam, in se je tudi predsednica Vlade strinjala, da verjetno razmerje plač 1:20,
               kjer ima kar veliko število ljudi petkrat večjo plačo v tej državi iz
               davkoplačevalskega denarja kot pa predsednik države ali predsednica Vlade – verjetno
               je nevzdržno! To pričakujemo! Jaz ne postavljam poslanskega vprašanja – ste videli
               tudi, da nisem bil na Odboru za obrambo tisti, ki bi nekaj nabijal in zaostroval
               zato, ker pač nisem član vladne koalicije. Ne! Plača 700, 800 evrov za poklicnega
               vojaka – ne more z njo preživeti, tudi sicer ne morejo ljudje preživeti. Ampak mi se
               pogovarjamo sedaj o vojakih. Tisoč evrov je plača vojaka s srednjo šolo, to je pač
               moje mnenje, pa še mnenje mnogih. Kako bomo to uredili, je vprašanje. Hvala lepa.</p>
            </sp>
            <sp xml:id="SDZ6-Redna-21-2014-01-27.sp233">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-21-2014-01-27.sp234">

               <speaker>ROMAN JAKIČ:</speaker>

               <p>Še enkrat najlepša hvala, seveda za dodatno vprašanje.</p>
               <p>V resnici je odgovor na nek način preprost. Če se bodo sindikati uskladili v sistemu
               plač za leto 2015 in naprej, bomo lahko govorili o tem. Na odboru sem povedal, da bom
               vse te specifike, ki jih Slovenska vojska ima in bi tudi po mišljenju ministrstva
               moralo biti izvzeto iz plačilnega sistema javnih uslužbencev, ampak seveda s tem
               odpiramo Pandorino skrinjo. Mi ne moremo separatno reševati plač zaposlenih v
               Slovenski vojski, ne da bi pri tem odprli tudi diskusijo o plačah v javnem zdravstvu,
               javnem šolstvu, kulturi in tako naprej. Hočem samo povedati, že na odboru sem
               povedal, tudi če bi proračun Slovenske vojske ali pa Ministrstva za obrambo bil
               izglasovan v Državnem zboru, da bi bil še enkrat večji. V bistvu nimam zakonskih
               osnov, da bi lahko zagotovil slovenskim vojakom in vojakinjam višjo plačo. Zato ker
               so popredalčkani po predalih, ki so bili sprejeti v Državnem zboru in se tretirajo
               kot vsi javni uslužbenci. S tem, da še enkrat povem: ob sprejetju tega sistema so
               bili policisti, vojaki in uslužbenci v zaporih v bistvu privilegirani, ker štartajo s
               petimi plačilnimi razredi več kot pa njihovi kolegi, če lahko temu rečem, ki so v
               civilu. Upam, da bo, ko bo finančno-gospodarska situacija v Republiki Sloveniji
               boljša, da se bomo lahko pogovarjali tudi o dvigu plač v javnem sektorju ali pa tudi
               o možnem izvzetju nekaterih poklicev, ki so sedaj v javnem sektorju, iz tega javnega
               sektorja. V tem trenutku pa seveda tudi ob finančni situaciji, ki je, je skoraj
               nemogoče razmišljati o tem, da bi lahko na kakršen koli način izvzeli ta segment in
               ga dodatno nagradili. Jaz bi ga z veseljem, ker vojakinje in vojaki žrtvujejo veliko
               doma, predvsem pa v tujini, pomagajo ljudem doma in v tujini in bi jih želel
               nagraditi. Ampak, žal, je sistem tak, kakršen je.</p>
            </sp>
            <sp xml:id="SDZ6-Redna-21-2014-01-27.sp235">

               <speaker>PODPREDSEDNICA ROMANA TOMC:</speaker>

               <p>Hvala lepa ministru Jakiču.</p>
               <p>Želite postopkovni predlog?</p>
            </sp>
            <sp xml:id="SDZ6-Redna-21-2014-01-27.sp236">

               <speaker>MAG. IVAN VOGRIN (NeP):</speaker>

               <p>Postopkovni predlog.</p>
               <p>Glede na to, da Odbor za obrambo ni opravil svoje naloge ni sprejel nobenih sklepov,
               razen da se je seznanil s stanjem. Če se odbor seznani s stanjem, pa se v denarnicah
               vojakov in vojakinj nič ne pozna. Predlagam, da Državni zbor opravi splošno razpravo
               v smislu, da je Zakon o sistemu plač v javnem sektorju, gospod minister, mogoče takoj
               spremeniti – ali veste, koliko zakonov je Državni zbor po hitrem nujnem postopku
               sprejel – in urediti tako, da bo v tem zakonu napisano, da je razmerje med najvišjo
               in najnižjo plačo 1:5. Če bo to sprejeto, se bo najnižja plača takoj lahko dvignila.
               Pa veste, zakaj? Kar je to psihološka finta. Tisti, ki bodo imeli največje plače,
               petkratnik, bodo želeli, da so tudi nižje plače višje. Kajti, 5 krat 9 je 45, 5 krat
               7 je 35. In pridemo na sistem plač, tako kot je sedaj, med najnižjo in med plačo prve
               ministrice v slovenski vladi. Enostavno! Denar se bo našel in bi se našel, če bi bila
               pripravljenost, vendar to je problem te politike.</p>
               <p>Pa še to, sicer nimam te polemike zato, da bi vas karkoli obtoževal ali mislil, da
               imate čarobno palico. To sem tudi na odboru povedal. Bilo bi pa prav, da se resnično
               zavzamete za to razmerje. Kajti potem ne bodo vojaki – jaz imam dol plačilne liste,
               saj ste mi jih prijazno vrnili, vojaki nosijo domov 700, 722 evrov, pa to celo ne
               tisti najnižji. Potem ne bo –rekel bi, da se vam je s to izjavo malce zareklo, da
               imajo privilegirane plače. Poglejte, saj 700, 800 evrov pa ja ni privilegirana plača,
               če smo pa lahko čitali, da imajo v bankah, kjer so naredili milijardne luknje, 10
               tisoč, 20 tisoč bruto, mi pa, če je 700 neto, je bruto 1000 evrov. Se pravi,
               dvajsetkratnik.</p>
               <p>Gospod minister, upam, da bo vaša koalicija izglasovala predlog za splošno razpravo.
               To bo koristilo vam. Državni zbor naj sprejme približno takšne usmeritve in vi boste
               lahko kot minister udejanjili to, kar načeloma verjamem, da želite: da se najnižje
               plače dvignejo. Hvala lepa.</p>
            </sp>
            <sp xml:id="SDZ6-Redna-21-2014-01-27.sp237">

               <speaker>PODPREDSEDNICA ROMANA TOMC:</speaker>

               <p>Hvala lepa, mag. Vogrin.</p>
               <p>O vašem predlogu bomo odločali v okviru glasovanj.</p>
               <p>Sedaj pa je na vrsti mag. Majda Potrata z vprašanjem za ministra za izobraževanje,
               znanost in šport dr. Jerneja Pikala.</p>
            </sp>
            <sp xml:id="SDZ6-Redna-21-2014-01-27.sp238">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani ministri, spoštovani kolegi!</p>
               <p>Spoštovani minister dr. Jernej Pikalo, vaše razprave ob proračunu pa ob kakšnih
               drugih priložnostih me utrjujejo v prepričanju, da želite urediti financiranje
               visokega šolstva in znanstvene sfere tako, da bi zagotovili stabilne vire
               financiranja, s tem razvojni potencial slovenske pameti izkoristili in zagotovili
               tudi konkurenčnost slovenskega visokega šolstva. Če bo prva tretjina letošnjega leta
               minila v znamenju Zakona o visokem šolstvu, bo verjetno zadnja tretjina leta minila
               ob obravnavah zakona o znanstveni in raziskovalni in inovativni dejavnosti. Vendar
               vzporedno z razpravami o Zakonu o visokem šolstvu, se odpirajo tudi vprašanja
               financiranja znanstvene dejavnosti na visokošolskih institucijah. V medijih je bilo
               mogoče zaslediti podatek, da v povprečju 0,49 odstotka bruto domačega proizvoda
               Evropska unija namenja raziskovalni dejavnosti, v Sloveniji naj bi bili veliko
               skromnejši in naj bi bilo to samo 0,29 odstotka bruto domačega proizvoda. Zato se mi
               zdi smiselno vprašanje:</p>
               <p>Kako Ministrstvo za izobraževanje, znanost in šport zagotavlja stabilnost in razvojno
               naravnanost znanstvenoraziskovalne dejavnosti pri nas?</p>
               <p>Namreč, ob proračunski razpravi ste povedali načrtovano približevanje triodstotnemu
               pragu, ki ga barcelonski cilji napovedujejo za financiranje za raziskovalno in
               inovativno dejavnost, povezano seveda z razvojno dejavnostjo. Ob tem bi se lahko
               zastavljalo tudi vprašanje pomlajevanja znanstvenoraziskovalne sfere, na kar
               opozarjajo obubožane visokošolske institucije.</p>
               <p>Tako je vprašanj, o katerih razmišljate, zagotovo veliko, ampak prosila bi vas, da bi
               vendarle omenili vsaj del tistega, o čemer je mogoče brati v medijih, pa kar morebiti
               tudi ni čisto natančna odslikava razmer v znanstvenoraziskovalni sferi. Hvala za
               odgovor.</p>
            </sp>
            <sp xml:id="SDZ6-Redna-21-2014-01-27.sp239">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Izvolite, dr. Pikalo, minister.</p>
            </sp>
            <sp xml:id="SDZ6-Redna-21-2014-01-27.sp240">

               <speaker>DR. JERNEJ PIKALO:</speaker>

               <p> Hvala lepa, gospa podpredsednica in seveda hvala lepa gospe poslanki!</p>
               <p>Res je veliko stvari na tem področju, ki jih moramo, pa bom tako rekel, tako rekoč
               sinhrono delati. In prav imate, ko pravite, na eni strani Zakon o visokem šolstvu in
               na drugi strani Zakon o raziskovalni in razvojni dejavnosti. Če je kaj naš cilj, kar
               se tiče teh dveh zakonov, je to, da sta sinhronizirana, kajti ni univerze brez
               raziskovalne dejavnosti in ena od stvari, ki bi jo seveda radi okrepili v visokem
               šolstvu, je ravno raziskovalna dejavnost. Brez raziskovalne dejavnosti, skratka
               raziskovalne dejavnosti, ki se na eni strani takoj prenaša v pedagoški proces in na
               drugi strani, ki se prenaša tudi v razvojne cilje družbe, brez tega seveda ni. In
               eden od ciljev, kot rečeno, ZVIS, če želite, na zakonodajnem področju, je krepitev
               raziskovalnega potenciala univerz, ki se bo, upajmo, čim prej prevajal potem tudi v
               razvoj.</p>
               <p>Kar pa se tiče druge pobude oziroma drugega zakona, ki ga nameravamo novelirati,
               torej Zakona o raziskovalni in razvojni dejavnosti, pa lahko rečem, da tudi tam imamo
               nekaj ciljev, pa ne bi zdaj šel čez vse cilje, ampak bi izpostavil dva. Na eni strani
               lažje prehajanje raziskovalcev v pedagoški status in iz pedagoškega statusa v
               raziskovalni status, to je na nek način cilj obeh zakonov, in na drugi strani, tako
               kot ste sami rekli, pri ZRRD zagotavljanje stabilnosti in razvojne naravnanosti
               raziskovalnega področja. V ta namen bosta imela oba zakona, tudi kar se tiče predvsem
               razvojen dejavnosti in potem vprašanja tudi gospodarskega razvoja, bosta imela veliko
               preprostejšo in obenem veliko bolj prosto pot glede tako imenovanih odcepljenih
               podjetij; torej, da bodo univerze, raziskovalni instituti in tako naprej, lahko
               ustanavljali s svojimi raziskovalnimi dosežki odcepljena podjetja in na ta način tudi
               sodelovali pri gospodarskem razvoju.</p>
               <p>Kar pa se naprej tiče te tako imenovane finančne stabilnosti in razvojne
               naravnanosti in znanstvenoraziskovalne dejavnosti, pa lahko rečem, da jo zagotavljamo
               načeloma preko treh vrst aktivnosti; ena je preko agencije, ki jo predobro poznate.
               Torej, na eni strani šestletni programi in na drugi strani triletni projekti, skupaj
               z infrastrukturnimi programi in sredstvi ustanoviteljskih obveznosti tvorijo tako
               imenovano, mi to imenujemo, stabilno financiranje institucij. Mi smo letos ob
               proračunskih razpravah, kot ste pravilno omenili, smo tudi dvignili odstotek
               financiranja za raziskovalno dejavnost, mislim, da indeks, zdaj govorim na pamet, na
               lansko leto tam okoli 104,6. Želimo, da tudi skozi raziskovalno dejavnost dosegamo te
               strateške cilje ministrstva, to pa so cilji Evropa 2020 in vse tisto, kar je zapisano
               v raziskovalni in pa inovacijski strategiji Slovenije.</p>
               <p>Drugi instrument, kot veste – mislim, da je v tistih že začetnih kriznih časih bilo
               to proticiklično in na nek način tudi zelo smelo dejanje, ki se je izkazalo kot dobro
               –, so centri odličnosti, kompetenčni centri in tako naprej. Sto dvajset milijonov
               evrov je bilo vloženo v te instrumente, ki pomenijo neposredno povezavo z
               gospodarstvom, in to je tisto, kar skupaj z vavčerji, skupaj s podporo raziskovalcev
               na začetku kariere pomeni tudi del zgodbe stalnega in a stabilnega financiranja.</p>
               <p>In tretje, gre za podporno okolje, podporno okolje, ki ga nudimo v smislu mreže
               nacionalnih kontaktnih točk za osmi okvirni program ali, če hočete, Obzorja 2020 in
               vse, kar je s tem povezano. Hvala lepa zaenkrat.</p>
            </sp>
            <sp xml:id="SDZ6-Redna-21-2014-01-27.sp241">

               <speaker>PODPREDSEDNICA ROMANA TOMC:</speaker>

               <p>Hvala lepa ministru.</p>
               <p>Izvolite, mag. Potrata.</p>
            </sp>
            <sp xml:id="SDZ6-Redna-21-2014-01-27.sp242">

               <speaker>MAG. MAJDA POTRATA (PS SD):</speaker>

               <p>Hvala, gospod minister, za ta del odgovora.</p>
               <p>Saj nadaljevala bi pri obetih za črpanje finančnih sredstev iz nove finančne
               perspektive. Bi vas pa ob tem vendarle vprašala:</p>
               <p>Ali morebiti zaznavate kakšne premike tudi v tem, da bi se barcelonski cilji glede
               financiranja, glede vlaganj v raziskave in razvoj gibali tudi v zagotavljanje večjega
               deleža iz zasebnih sredstev, iz gospodarstva?</p>
               <p>To je prvi del, ki bi ga želela še vas povprašati ob tej priložnosti.</p>
               <p>Drugo bi vas pa vprašala glede na to, da je Svetu za znanost in tehnologijo potekel
               mandat in da gre očitno za nek šum v komunikaciji med veljavnim svetovalnim organom
               izvršni oblasti in napovedjo oblikovanja novega sveta:</p>
               <p>Ali je mogoče pričakovati oblikovanje ravno takšnega sveta, kakršnega napoveduje tudi
               resolucija, enovitega, se pravi za raziskave in inovacije?</p>
               <p>Pa hvala še za ta del odgovora.</p>
            </sp>
            <sp xml:id="SDZ6-Redna-21-2014-01-27.sp243">

               <speaker>PODPREDSEDNICA ROMANA TOMC:</speaker>

               <p>Hvala lepa</p>
               <p>Izvolite.</p>
            </sp>
            <sp xml:id="SDZ6-Redna-21-2014-01-27.sp244">

               <speaker>DR. JERNEJ PIKALO:</speaker>

               <p>Hvala lepa.</p>
               <p>Kar se tiče barcelonskih ciljev, sicer ne bi bil rad preveč napovedovalec, ampak
               nekatere statistike nam kažejo, da smo že mogoče lansko leto, da pa bi lahko tudi
               letos dosegli ta cilj 3 % – vlaganj 3 % BDP v raziskave in razvoj.</p>
               <p>Če vam povem, zakaj mogoče to ni tako razveseljivo; zaradi tega ker na eni strani
               nivo vlaganja v raziskave in razvoj ohranjamo, splošni BDP nam pa pada. Zaradi tega
               se bomo približali oziroma se zelo približujemo temu barcelonskemu cilju. Moram reči,
               da tisti, ki nas od zunaj spremljajo, ker vidijo samo golo številko, smo zaradi tega
               v vseh teh forumih ali kjer se o tem razpravlja, smo pohvaljeni, čeprav, saj pravim,
               ni ravno zaradi tistega, kar bi želeli.</p>
               <p>Kar pa se tiče novega organa: ja, sledili bomo strategiji, tako kot je zapisan v
               strategiji. Tudi sicer se mi zdi, da je raziskovalna inovacijska strategija Slovenije
               tisti dokument, ki je glaven strateški dokument na tem področju in ga je ne samo
               vredno, ampak potrebno spoštovati. Hvala lepa.</p>
            </sp>
            <sp xml:id="SDZ6-Redna-21-2014-01-27.sp245">

               <speaker>PODPREDSEDNICA ROMANA TOMC:</speaker>

               <p>Hvala lepa ministru.</p>
               <p>Naslednji je na vrsti gospod Borut Ambrožič, vprašanje za ministra za infrastrukturo
               in prostor gospoda Sama Omerzela. Izvolite.</p>
            </sp>
            <sp xml:id="SDZ6-Redna-21-2014-01-27.sp246">

               <speaker>BORUT AMBROŽIČ (NeP):</speaker>

               <p>Hvala za besedo, predsedujoča. Lep pozdrav vsem prisotnim.</p>
               <p>Na 21. seji Državnega zbora postavljam resornemu ministru vprašanje glede
               razmišljanja ministra ali pa resornega ministrstva glede ureditev problematike
               stihijskega razvoja in slabe arhitekturne podobe stanovanjske gradnje, kot sem
               približno definiral vprašanje. Konkretno pa mogoče vprašanje:</p>
               <p>Ali resorno ministrstvo načrtuje ureditev problematike stihijskega razvoja in slabe
               arhitekturne podobe stanovanjske gradnje, kar je značilno za Slovenijo?</p>
               <p>Dovolite, da preden minister poda odgovor, pojasnim tudi razlog za postavitev tega
               vprašanja. Kot marsikateri moji kolegi generirajo svoja vprašanja zaradi interesa
               javnosti, je tudi mene spodbudil objavljen kar velik članek v enem od slovenskih
               častnikov, v katerem se, bi rekel, arhitekturna stroka nekako ponovno zbuja po letu
               2007 – kar bom v obrazložitvi tudi dodatno pojasnil, zakaj navajam to letnico –, ko
               je bil v medresorsko usklajevanje vložen takratni predlog zakona o arhitekturi, ki je
               želel razrešiti odprta vprašanja, na katera želim s svojim poslanskim vprašanjem
               opozoriti; torej želel razrešiti marsikatero odprto vprašanje na področju arhitekture
               ali krajine Slovenije ali pa objektov sploh.</p>
               <p>Zavedam se, da je problematika velika, more biti bo kdo pomislil ali rekel, mogoče
               tudi minister, da je torej vprašanje zastavljeno prepozno. Vsaj kar se mene tiče,
               krivda ni na moji strani, ker sem poslanec le sedaj. Dejstvo pa je, da se tako laična
               kot strokovna javnost zgražata, ne samo v Sloveniji pač pa tudi v marsikaterih drugih
               okoliških državah, ko se ugotavlja, da zakonodajalec v tem primeru torej odločevalec
               potencialnih predpisov, ki bi lahko prinesli rešitve, ne reagira pri takšni stihijski
               ureditvi. Mogoče bi citiral tudi znanega arhitekta in predavatelja profesorja
               Reichenberga, ki je svoje razmišljanje strnil tako, da je vprašanje o barvi le
               povrhnji problem globalnega problema. Zato z veseljem pričakujem odgovor ministra.
               Hvala lepa.</p>
            </sp>
            <sp xml:id="SDZ6-Redna-21-2014-01-27.sp247">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Ambrožič.</p>
               <p>Izvolite, minister.</p>
            </sp>
            <sp xml:id="SDZ6-Redna-21-2014-01-27.sp248">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovani gospod poslanec, hvala za
               vprašanje.</p>
               <p>Najprej se bom obrnil na vaš komentar, da je morda prepozno. Sam verjamem, da nikoli
               ni prepozno, še posebej pri takšnih vprašanjih mislim, da se da zelo veliko narediti.
               Za to res zanimivo vprašanje in res zanimivo temo se vam zahvaljujem.</p>
               <p>Zelo veliko Slovencev se sprašuje točno ta vprašanja, kot ste se vi, pri različnih
               objektih, na katere naletimo v tem prostoru. Prepričan sem, da sama politika urejanja
               prostora, in gradnja objektov seveda, je v tej smeri oziroma je to eden od zelo
               pomembnih ciljev, da si želimo skladno okolje, da si želimo urejeno podobo v tej
               državi. Seveda pa je treba upoštevati vse omejitve, ki v tem smislu tudi prihajajo.
               Zelo pomembno je, da se zavedamo zgodovinsko-kulturoloških momentov, ki na nek način
               definirajo podobo te naše dežele, in tudi ekonomskih učinkov, ki na nek način tudi
               vplivajo na to, kakšni so objekti, ki jih postavljamo v ta prostor, in seveda vse v
               okviru teh pristojnosti, ki pa so v temu momentu razdeljene med državo in lokalno
               skupnostjo oziroma občine.</p>
               <p>Na tej točki je tudi treba poudariti, da ko govorimo o presoji arhitekturne
               značilnosti, je to en moment, ki je zelo subjektivne narave, in je na tem področju
               treba imeti zelo širok pogled na vse različne poglede in tudi različne poglede
               upoštevati.</p>
               <p>Ko govorimo o pristojnostih, je zelo pomembno, da se zavedamo, da je pri
               predpisovanju samih pogojev država tista, ki predpiše, kateri so ti pogoji, medtem ko
               izvirna pristojnost je seveda na strani občin, ko govorimo o vsebinskem delu teh
               pogojev – torej, kako sami objekti izgledajo. Na tej točki sem v resnici zelo vesel,
               da sem dobil to vprašanje, ker smo v temu trenutku v fazi prenove celotnega procesa,
               ko govorimo o urejanju prostora in gradnji objektov, na drugi strani pa tudi
               zakonodaje, in bomo ta aspekt z veseljem upoštevali, pogledali, kaj so optimalne
               rešitve in se v tej smeri tudi posvetovali s stroko.</p>
               <p>Bi pa želel svoje razmišljanje predvsem zaključiti v tej smeri, da ko govorimo o
               skladnosti objektov in prostora, je v zelo veliki meri zelo veliko prepuščeno
               osveščenosti tako nas kot državljanov, ki investiramo v naše domove, kot tistih
               investitorjev, ki gradijo zahtevne objekte v tej državi. Mislim, da predvsem vsi
               skupaj, tako mi kot resorno ministrstvo na področju te politike, vsi Slovenci in vsi
               investitorji, v prvi fazi pa stroka, moramo delovati v tej smeri, da dvigujemo raven
               te osveščenosti in da dejansko vsi skupaj stremimo k temu, da objekti, ki se bodo
               postavljali v temu prostoru, v tej državi, res gredo v tej smeri skladnosti,
               upoštevanja vseh okoliščin prostora, kamor se ta objekt umešča, in da je ta objekt
               skladen z ostalim, kar vse v temu prostoru obstaja.</p>
            </sp>
            <sp xml:id="SDZ6-Redna-21-2014-01-27.sp249">

               <speaker>PODPREDSEDNICA ROMANA TOMC:</speaker>

               <p>Hvala lepa, minister.</p>
               <p>Izvolite, gospod Ambrožič.</p>
            </sp>
            <sp xml:id="SDZ6-Redna-21-2014-01-27.sp250">

               <speaker>BORUT AMBROŽIČ (NeP):</speaker>

               <p>V bistvu sem želel izreči zahvalo ministru za spodbudni odgovor. Upam, da bo v
               prihodnjih mesecih ali letih resnično ta pot stroke, skupaj z zakonodajalcem šla
               skladno ali pa vzporedno.</p>
               <p>Kot primer dobre prakse, vsaj kar se barvnih lestvic tiče, pa je mogoče ob tem
               izpostaviti primer občine Nova Gorica, ki je nekako, kot je že sam minister povedal,
               z lokalno iniciativo, lahko bi rekli mogoče družbeno odgovorno, nekako že pilotsko
               začela s tem razmišljanjem, kaj je primerno glede na tradicijo in kulturološke
               značilnosti tega kraja nanesti, po domače povedano, na fasade objektov. Malo v šali,
               malo zares sem pred leti že razmišljal, da je mogoče razlog za tako pisano krajino v
               Sloveniji ravno cena teh kričečih barv. Ampak, kolikor sem se pozanimal, je ravno
               obratno.</p>
               <p>Zato je mogoče res vloga zakonodajalca, da na nežen način opozori vse nas, kaj lahko
               v prostor postavimo. Hvala lepa za odgovor.</p>
            </sp>
            <sp xml:id="SDZ6-Redna-21-2014-01-27.sp251">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Marko Pavlišič ima vprašanje za ministra za kmetijstvo in okolje mag. Dejana
               Židana. Izvolite.</p>
            </sp>
            <sp xml:id="SDZ6-Redna-21-2014-01-27.sp252">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Spoštovani gospod minister, 15. novembra leta 2012 je Vlada Republike Slovenije
               sprejela Uredbo o metodologiji za oblikovanje cen storitev obveznih občinskih
               gospodarskih javnih služb varstvo okolja, v kateri je določen način, kako se
               oblikujejo cene oskrbe s pitno vodo, odvajanje in čiščenje komunalne in padavinske
               odpadne vode in ravnanje s komunalnimi odpadki. Nova cena se določa preko elaborata,
               katerega sestava je določena v uredbi. Ena izmed točk elaborata je tudi primerjava
               predlaganih cen s cenami na primerljivih območjih. To omogoča primerljivost cen v
               neki občini s cenami v primerljivih občinah. Občani lahko na ta način primerjajo
               storitve in cene gospodarskih javnih služb, s tem pa lahko tudi lažje primerjajo in
               ocenijo delo župana in občinskega sveta v smislu, ali le-ti delujejo v interesu
               občank in občanov, ali morda v kakšnem drugem interesu.</p>
               <p>V prehodnih določbah je določeno, da mora ministrstvo določiti primerljiva območja
               in tudi povprečne cene na teh območjih v dvanajstih mesecih od uveljavitve uredbe.
               Uredba je pričela veljati s 1. 1. 2013, se pravi, se je rok za oblikovanje skupine
               primerljivih območij iztekel z lanskim letom.</p>
               <p>Kako kaj napredujete s tem delom in kdaj bodo ti koristni podatki na voljo vsem
               občanom in občankam, državljanom in državljankam?</p>
               <p>Skratka, uredba je v veljavi že nekako eno leto:</p>
               <p>Ali ste pri izpolnjevanju te uredbe naleteli na kakšne težave?</p>
               <p>Ali predvidevate kakšne spremembe?</p>
               <p>Kako ste sicer zadovoljni s to uredbo in izvajanjem te uredbe v praksi?</p>
               <p>Hvala.</p>
            </sp>
            <sp xml:id="SDZ6-Redna-21-2014-01-27.sp253">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp254">

               <speaker>MAG. DEJAN ŽIDAN:</speaker>

               <p>Spoštovani poslanec, hvala za vprašanje.</p>
               <p>Kakor ste pravilno povedali, na podlagi Uredbe o metodologiji za oblikovanje cen
               obveznih občinskih gospodarskih javnih služb varstva okolja, je potrebno oblikovati
               skupine primerljivih območij in za posamezna primerljiva območja izračunati povprečno
               potrjeno obračunsko in zaračunano ceno in potem te povprečne vrednosti izračunati
               ločeno za javno infrastrukturo in za ceno izvajanja javne službe.</p>
               <p>Ministrstvo je že pripravilo podatke za oblikovanje primerljivih območij, ki morajo
               glede na določila uredbe temeljiti na geografskih, poselitvenih in oskrbovalnih
               značilnostih območij. Podatke za izračun povprečnih vrednosti ter podatke za
               oblikovanje primerljivih območij je ministrstvo pridobilo na podlagi poročanja
               izvajalcev javne gospodarske službe, ki poročajo v sistem izvajalcev javne službe
               varstva okolja, kar se nahaja tudi na spletni strani. Primerljiva območja in
               povprečne cene izračunavamo v sodelovanju z Uradom Republike Slovenije za
               makroekonomske analize in razvoj, glavna težava, ki je tudi razlog dosedanji zamudi,
               pa je pomanjkljiva kvaliteta poročanja izvajalcev. Naveden je tudi glavni vzrok za
               zamudo, iz istega razloga pa žal v prve analize ne bodo mogle biti zajete vse občine.
               Pričakujem pa, da bo izračun zaključen najpozneje predvidoma v začetku februarja, to
               je sedaj, za vse navedene javne službe, in sicer: obdelava določenih vrst komunalnih
               odpadkov in odlaganje ostankov predelave ali odstranjevanja komunalnih odpadkov, za
               oskrbo s pitno vodo, za zbiranje določenih vrst komunalnih odpadkov in odvajanje in
               čiščenje komunalne in padavinske odpadne vode. Takoj nato, ko se mi izroči ta
               izračun, ga nameravamo poslati zainteresiranim združenjem občin in izvajalcem javne
               službe in če ne bo prišlo do večjih nasprotovanj, načrtujemo javno objavo rezultatov
               najkasneje v marcu 2014. Javna objava rezultatov pa bo končno omogočila, da se
               elaborati, ki jih delajo posamezne javne službe za občinske strukture, ki so izvirno
               pristojne, da v končni fazi določijo ceno, da bodo lahko upoštevale tudi primerljive
               podatek po območjih na podlagi Slovenije.</p>
               <p>Torej, dovolite še enkrat, da vam povem časovnico. Podatki so v bistvu pripravljeni
               in bodo predvidoma v začetku februarja posredovani zainteresiranim, to so lokalne
               skupnosti in izvajalci javne službe. Prav je, da se jim da nekaj tednov časa, da
               odreagirajo, če ugotovijo kakšno pomanjkljivost in potem z objavo to postanejo uradni
               podatki; in to bo predvidoma marca. Hvala.</p>
            </sp>
            <sp xml:id="SDZ6-Redna-21-2014-01-27.sp255">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Pavlišič.</p>
            </sp>
            <sp xml:id="SDZ6-Redna-21-2014-01-27.sp256">

               <speaker>MARKO PAVLIŠIČ (PS DL):</speaker>

               <p>Hvala za odgovor.</p>
               <p>Samo, da bo to popolnoma jasno; se pravi, nekako z začetkom februarja lahko
               pričakujemo določitev teh primerljivih območij, ki se potem uporabljajo tudi v
               elaboratih za določanje cene.</p>
               <p>Bi pa tukaj vprašal še eno zadevo in sicer, v 5. členu te uredbe je določeno, da se
               cena določi z elaboratom in se predloži v potrditev pristojnemu občinskemu organu, po
               navadi je to občinski svet.</p>
               <p>Ali to lahko razumemo, da je občinskemu svetu treba predložiti elaborat za potrditev
               cene ali je dovolj, da se predloži le cena na osnovi elaborata, ki je pa potem,
               recimo, tajni dokument?</p>
               <p>Kakšno je vaše mnenje glede tega?</p>
               <p>Ali je dopustno, da občinski svet potrdi ceno, ne da bi mu bil predložen
               elaborat?</p>
               <p>Hvala.</p>
            </sp>
            <sp xml:id="SDZ6-Redna-21-2014-01-27.sp257">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-21-2014-01-27.sp258">

               <speaker>MAG. DEJAN ŽIDAN:</speaker>

               <p> Spoštovani!</p>
               <p>Ker gre za javne zbirke podatkov za javne gospodarske službe, ki jih opravljajo
               večinoma podjetja, ki so celo v javni lasti, torej v lasti posameznih lokalnih
               skupnosti ali združenj lokalnih skupnosti, je povsem jasno, da pričakujemo, da bodo
               tudi izračuni predstavljeni, kakor tudi, da bo predstavljena primerjava z
               referenčnimi vrednostmi po Sloveniji.</p>
               <p>Dovolite pa, da še na nekaj odgovorim, kar je mogoče bilo podvprašanje. Pogosto se je
               te dni pojavilo vprašanje, ali bi morali preko vladne uredbe predpisati enotno ceno
               za komunalne storitve, takšno ali drugačno, po državi. Osebno temu zelo nasprotujem,
               saj to bi pomenilo tudi socializacijo negospodarnega ravnanja, kjer je bilo prisotno.
               Tako tega verjetno ne smemo dopustiti. Hvala.</p>
            </sp>
            <sp xml:id="SDZ6-Redna-21-2014-01-27.sp259">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem smo končali prvi krog vprašanj in prehajamo na drugi krog, v katerem bo prvi
               zastavil vprašanje gospod Janez Ribič ministru za kulturo, doktor Urošu Grilcu.</p>
               <p>Izvolite, gospod Ribič.</p>
            </sp>
            <sp xml:id="SDZ6-Redna-21-2014-01-27.sp260">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovana podpredsednica Državnega zbora, spoštovani ministri,
               poslanki in poslanci!</p>
               <p>Mestna občina Maribor je lani oktobra prijavila projekt obnove vzhodnega dela
               Mariborskega gradu na tretji javni razpis Ministrstva za kulturo za razvojne
               investicije v javno infrastrukturo. Med 57 prijavljenimi projekti je komisija izbrala
               6 projektov. Rezultati so bili objavljeni 17. decembra 2013. Mariborski projekt je
               bil s 85 točkami uvrščen na 3. mesto med izbranimi projekti, 6 dni pozneje je
               ministrstvo izdalo sklep, s katerim je vlogo Mestne občine Maribor za sofinanciranje
               omenjenega projekta zavrnilo, ker je bilo ocenjeno število točk za projekt le 75
               točk. Spoštovani gospod minister, zato vas sprašujem:</p>
               <p>Zakaj ste vplivali ali spremenili odločitve komisije?</p>
               <p>Drugič. Za medije so na vašem ministrstvu pojasnili, da bo Mariborska občina lahko v
               bližnji prihodnosti našla nove možnosti dokončanja obnove.</p>
               <p>Kaj konkretno ste mislili s tem?</p>
               <p>Ali se vam ne zdi, da ste krepko prekoračili svoja pooblastila, saj je omenjeni
               projekt vključen v Nacionalni program za kulturo 2014–2017 in sodi med vrednostne
               projekte občin, ki presegajo lokalni pomen?</p>
               <p>Mestna občina Maribor je sprožila upravni spor zaradi nedodelitve sredstev.</p>
               <p>Kaj boste storili v primeru, da Upravno sodišče Republike Slovenije odloči v prid
               Mestne občine Maribor?</p>
               <p>Prosim za odgovore.</p>
            </sp>
            <sp xml:id="SDZ6-Redna-21-2014-01-27.sp261">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Grilc, izvolite.</p>
            </sp>
            <sp xml:id="SDZ6-Redna-21-2014-01-27.sp262">

               <speaker>DR. UROŠ GRILC:</speaker>

               <p>Spoštovana predsedujoča, spoštovani poslanec, spoštovani zbrani vseh pet poslancev
               Hvala lepa za vprašanje.</p>
               <p>Naj takoj poudarim, da se pri svojem delu na ministrstvu dosledno držim stališča, da
               se odločitev, predlogov strokovnih komisij ne spreminja. Temu sledim in ste lahko
               tudi v medijih brali pri različnih postopkih, naj gre za financiranje javnih
               kulturnih programov, kulturnih projektov, naj gre za odločitve o imenovanju ali
               razreševanju direktorjev javnih zavodov, to stališče sem dosledno zagovarjal tudi pri
               vprašanju glede Prešernovih nagrad. Še več, poslanci ste tik pred zaključkom leta
               sprejeli novelo krovnega Zakona o kulturi, kjer se je na moj predlog izrecno
               uzakonilo določilo, po katerem minister nima več diskrecijske pravice, ampak mora pri
               svojih odločitvah dosledno slediti predlogom strokovne komisije. Seveda lahko zahteva
               ustrezna pojasnila, ne more pa nikakor odločiti drugače.</p>
               <p>Kot smo že pojasnili, mi je zelo žal, da je do zapleta pri tem razpisu prišlo, in v
               našem delu je včasih tako, da moramo priznati tudi napake. V tem primeru je
               ministrstvo storilo dve napaki, dve očitni napaki. Prvič, objavljeni so bili
               rezultati razpisa, še preden so ti rezultati sploh postali rezultati. Objavljen je
               bil prednostni red prijavljenih projektov, še preden so bili sploh podpisani sklepi o
               izbiri in še preden so ti sklepi dobili polno veljavo. Da je bila ta napaka
               pravzaprav še hujša, se je ugotovilo to, da je strokovna komisija, ki je vloge
               ocenjevala, povsem napačno, očitno napačno, ocenjevala enega izmed kriterijev, in
               sicer multiplikacijski učinek projekta na razvoj širšega okolja pri segmentu vpliv
               projekta na razvoj kulture kot razvojnega dejavnika občine, regije. Ocenjevala ga je
               popolnoma neenotno, pomanjkljivo, na osnovi matematične formule glede naraščanja
               števila obiskovalcev v posameznem projektu, ne pa vsebinsko, kar ta kriterij tudi
               edini je.</p>
               <p>Na ministrstvu smo to napako ugotovili pri parafiranju sklepov o odločitvah o
               sofinanciranju ali o zavrnitvah sofinanciranja. Ugotovili smo ga skozi preglede pri
               finančni, pravni službi in na generalnem sekretariatu. Ko sem bil s tem seznanjen,
               sem sklical strokovno komisijo, kjer smo natančno pregledali, kaj in kako je
               strokovna komisija delala. Strokovna komisija je sama ugotovila in soglašala, da je
               storila napako. Da povem plastično; če je prvi kriterij, ki je izrazito vsebinski in
               govori o tem, da projekt izboljšuje pogoje za dejavnost obstoječim dejavnostim v
               okviru prijavljenih projektov, da je naslednji segment kriterija povezovanje
               različnih področjih kulturnega ustvarjenja in da je zadnji, najvišji segment tega
               kriterija uvajanje novih trendov v kulturni ustvarjalnosti, potem je jasno, da ta
               kriterij ne more temeljiti na matematični formuli. Pogledali smo tudi ostale
               kriterije in ugotovili, da teh napak ni bilo, saj so bili ostali kriteriji jasni in
               bili ocenjeni glede na nedvoumno izkazana dokazila, kot jih je zahtevala razpisna
               dokumentacija; denimo, izjave o sodelovanju s kulturnimi institucijami, sodelovanje z
               gospodarskim sektorjem, dokončanje projekta, rok dokončanja projekta, zaveze
               prijaviteljev, denimo, glede novih delovnih mest. Zato sem komisiji naložil, da vloge
               ponovno pregleda in jih ustrezno točkuje, skladno s kriteriji, ki nedvoumno izhaja iz
               objavljenega razpisa.</p>
               <p>Zaradi ugotovitev o neenotni rabi merila je komisija še enkrat točkovala vse prispele
               vloge in novo točkovanje je seveda spremenilo vrstni red projektov. Trije projekti,
               ki so bili v objavljenih rezultatih umeščenih v financiranje, so iz njega izpadli,
               trije so bili umeščeni naknadno.</p>
               <p>Glede vprašanja o Nacionalnem programu za kulturo. V času objave razpisa to še ni
               mogel biti ustrezen pravni akt, ker še ni bil sprejet. To obžalujem, lahko bi na
               podlagi sprejetega Nacionalnega programa za kulturo razpis naredili dosti bolj
               usmerjen, dosti bolj skladen tudi s kulturno politiko, ki jo zasledujemo.</p>
               <p>Glede na vprašanje o upravnem sporu poudariti, da so sedanji sklepi takšni, da bodo,
               po moji presoji, seveda prestali upravni spor. V vsakem primeru pa bomo spoštovali
               odločitev sodišča. Hvala lepa.</p>
            </sp>
            <sp xml:id="SDZ6-Redna-21-2014-01-27.sp263">

               <speaker>PODPREDSEDNICA ROMANA TOMC:</speaker>

               <p>Hvala lepa ministru dr. Grilcu.</p>
               <p>Želite še besedo, gospod Ribič? Izvolite.</p>
            </sp>
            <sp xml:id="SDZ6-Redna-21-2014-01-27.sp264">

               <speaker>JANEZ RIBIČ (PS SLS):</speaker>

               <p>Hvala.</p>
               <p>Sedaj odgovarjate eno, dela se pa drugo.
                   Kako so lahko bili rezultati objavljeni že prej, kot je bilo odločeno? Na
                     osnovi česa je nekdo poročal, kot je pač poročal? 
               To se mi zdi na nek način zavajanje. Rad bi pa dejal, da trenutno je ali pa se
               dogaja po mojem mnenju največja centralizacija v času samostojne države Slovenije. Na
               vseh področjih! Na področju kulture pa imam občutek še najbolj. Če se samo spomnim.
               kakšno je naše mariborsko gledališče! Ne vem, če ste kdaj šli pogledat, v kakšnih
               razmerah delajo zaposleni. Vesel bi bil, da bi se zavedali, da morate postati
               minister vseh Slovencev, ne pa samo Ljubljane. To pretakanje denarja nazaj iz
               Maribora v Ljubljano moram reči, da je vsega obsojanja vredno. Sprašujem, kdo je tako
               vpliven, da lahko spremeni odločitev čez noč. Moram reči, da me skrbi in da me je
               strah. Strah predvsem zaradi tega, ker tudi naša poslanka, gospa Potrata kot
               predsednica odbora, ne obsoja takšnega početja. Če smo tako daleč, upam, da ima pod
               dobrim nadzorom celotno področje in se nič ne zgodi, je res to na nek način lahko
               tudi nova afera v tej vladi.</p>
               <p>Bili ste direktor Urada za kulturo na Mestni občini Ljubljana, od koder ste prišli na
               Ministrstvo za kulturo. Bili ste ustanovitelj Lutkovnega muzeja na Ljubljanskem
               gradu, za kar bi se naj sedaj porabil ta denar, ki je bil preusmerjen nazaj v
               Ljubljano. Vi bi se morali najmanj izločiti iz postopka v tem primeru. Ampak o tem
               naj sodijo drugi … / izklop mikrofona/</p>
            </sp>
            <sp xml:id="SDZ6-Redna-21-2014-01-27.sp265">

               <speaker>PODPREDSEDNICA ROMANA TOMC:</speaker>

               <p>Toliko za tokrat.</p>
               <p>Gospod dr. Grilc, minister, izvolite.</p>
            </sp>
            <sp xml:id="SDZ6-Redna-21-2014-01-27.sp266">

               <speaker>DR. UROŠ GRILC:</speaker>

               <p>Spoštovani, hvala lepa.</p>
               <p>Tudi sam se sprašujem, kako je mogoče, da se je na ministrstvu, ki je sicer znano po
               zelo natančnem, zelo transparentnem vodenju postopkov, zgodilo to, kar se je zgodilo.
               Moral sem tudi ukrepati in ustrezno sankcionirati pristojne uslužbence. To je
               dejstvo. Hkrati pa moram poudariti, da je očitek o centralizaciji precej nenavaden.</p>
               <p>V okviru Nacionalnega programa za kulturo smo z občinami vzpostavili izredno
               konstruktiven in vsebinski dialog. Veste, da ste poslanci sprejeli Nacionalni program
               za kulturo, ki vključuje vse večje in pomembnejše investicije v kulturno
               infrastrukturo in v spomenike lokalnega, državnega pomena, ki presegajo zgolj
               občinsko raven. Še več, Ministrstvo za kulturo je v letu 2013 izvedlo kar nekaj
               izredno pomembnih podpor preko javnih razpisov lokalnim skupnostim. Naj omenim
               Kulturni dom Črna na Koroškem, Kulturni dom Gornji Petrovci, Dom kulture Razkrižje,
               Kapelo sv. Florjana, ki je v lasti občine Ljutomer. Naj omenim, tudi vse tiste
               investicije v lokalne spomenike: Kozano – Ambient hiš Kozana, Brežice – stara osnovna
               šola, Dvor pri Polhovem Gradcu, Šentjošt nad Horjulom, Kamnik – hiša Novi trg, Koper,
               Kostanjevica na Krki, Brdo pri Kranju in tako naprej, da ne naštevam. In seveda tudi
               hiši Maribor, Koroška 2 in Koroška 4, ki sta oba spomenika lokalnega pomena, Zgornji
               Tuštanj, Portorož – skladišče soli, Solčava – cerkev Marije Snežne, Vitanje – cerkev
               sv. Petra in Pavla, Limberg pri Novi Gorici, grad Limberg in tako naprej. Kje je
               tukaj Ljubljana? Ljubljana je na zadnjem razpisu kandidirala s štirimi projekti in z
               enim je prišla med šest najvišje ocenjenih projektov, poleg Pirana, poleg Šmarjeških
               Toplic, poleg Krškega, poleg Šentjurja, kot sem ga pač omenil</p>
               <p>Mislim, da vam samo to, kar sem naštel, govori o tem, da o kulturi nikakor ne moremo
               govoriti o centralizaciji. To, kot ste navajali,da sem bil direktor, da sem bil
               ustanovitelj, ne drži niti terminološko niti dejansko. Vsekakor pa smo z Nacionalnim
               programom za kulturo jasno začrtali, kje so prioritete na investicijskem polju v
               prihodnje in temu bomo z javnimi razpisi tudi sledili. Verjamem, da glede na to, kako
               močno je Maribor vključen v Nacionalnem programu s številnimi projekti, od umetnostne
               galerije, od pekarne, knjižnice in tudi pokrajinskega muzeja, da bomo zlasti v okviru
               evropskih sredstev našli ustrezno podporo … / znak za konec razprave/</p>
            </sp>
            <sp xml:id="SDZ6-Redna-21-2014-01-27.sp267">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Ribič, izvolite.</p>
            </sp>
            <sp xml:id="SDZ6-Redna-21-2014-01-27.sp268">

               <speaker>JANEZ RIBIČ (PS SLS):</speaker>

               <p>Na podlagi 246. člena Poslovnika Državnega zbora predlagam, da se opravi razprava v
               Državnem zboru o vrednotenju posameznih projektov, o komisijah, o vrednotenju
               upravičenosti posameznega projekta in tako naprej. Rad bi tudi dobil:</p>
               <p>Ali mi lahko pisno razkrijete napake in točkovanje vseh vlog in jih utemeljite?</p>
               <p>Namreč, te stvari marsikoga zanimajo. Rad bi dejal, da smo se v mojem 17-letnem stažu
               županovanja vedno prijavljali na razpise za obnove kulturnih domov, izbrani pa nismo
               bili nikoli. 17 let, pa nikoli! Vedno je manjkala točka ali pol, da so bila sredstva
               dodeljena komu drugemu.</p>
               <p>Seveda me tudi zanima:</p>
               <p>Ali ste podali predlog za zadržanje teh sredstev?</p>
               <p>Če Mestna občina Maribor dobi upravni spor zaradi nedodelitve sredstev, sredstva pa
               bodo že porabljena:</p>
               <p>Kaj boste storili v tem primeru?</p>
               <p>Vem, da sedaj ne morete odgovoriti, zato bi bilo dobro, da napravimo razpravo v
               Državnem zboru, ne samo o konkretnem primeru, ampak tudi o teh razpisih, o tem
               točkovanju. Kajti, vsi tisti, ki prihajamo z drugega konca v ta center Slovenije,
               imamo občutek, da smo nekako vedno prepeljani preko vode, pa z bistrim očesom lahko
               vidite razliko med Mestno občino Maribor in Mestno občino Ljubljana, pa tudi med
               posameznimi območji in občinami. Zato je prav, da bi se o teh stvareh pogovarjali
               tudi v Državnem zboru, zato pričakujem, da boste tudi poslanke in poslanci koalicije
               jutri podprli, ko bomo glasovali, da bi takšno razpravo tudi imeli v Državnem zboru.
               Hvala lepa.</p>
            </sp>
            <sp xml:id="SDZ6-Redna-21-2014-01-27.sp269">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Ribič, za vaš predlog, o katerem bomo, kot sami ugotavljate,
               odločali v okviru glasovanj.</p>
               <p>Na vrsti pa je z vprašanjem za ministra za notranjem zadeve dr. Gregorja Viranta
               gospod Zvonko Lah. Izvolite.</p>
            </sp>
            <sp xml:id="SDZ6-Redna-21-2014-01-27.sp270">

               <speaker>ZVONKO LAH (PS SDS):</speaker>

               <p>Hvala lepa za besedo, gospa predsedujoča. Spoštovana ministra!</p>
               <p>Gospod minister, ob priložnosti, ko ste z zanosom govorili, kako boste zmanjšali
               število občin, vas je novinar vprašal tudi, ali boste ob varčevalni politiki vzeli
               tudi kaj sredstev občinam, pa ste rekli, da ne, da občinam ne bo nič vzeto, ker
               rabijo za izvedbo raznih investicij. Vendar ni tako.</p>
               <p>Verjamem, da boste rekli, da morajo tudi občine deliti usodo ostale države, vendar
               naj vam povem, da ste že v Zakonu o izvajanju proračuna vzeli za leto 2014 oziroma
               ste prepolovili investicijska sredstva po 21. členu, ki so bila razdeljena na osnovi
               indeksa razvojne ogroženosti, to se pravi, bolj razvojno ogroženim občinam več in
               bolj razvitim občinam manj. Za leto 2015 pa to kar ukinjate. Naj povem, da to za
               nekatere občine predstavlja kar precejšen odstotek vseh prihodkov, recimo za občino
               Ilirska Bistrica 9,2 %, Bovec 19,3 %, Solčava 23, za večje občine, kot je Mestna
               občina Ljubljana, samo 0,4 %, Trzin 0,6 %, Šempeter, Vrtojba 0,9 %. To se pravi, da
               jemljete več razvojno šibkejšim občinam in puščate več bolj razvitim občinam. Poleg
               tega je še davek na nepremičnine, kjer občine dobijo nazaj samo toliko, kot so
               pobrale NUSZ; vemo, da so podeželske občine manj pobrale NUSZ, morajo pa plačati še
               davek za svoje objekte in v marsikateri podeželski občini bodo dobili samo 20 %
               tistega, kar bodo občani plačali davka za nepremičnine. Samo 20 % naj bi prišlo
               nazaj. Poleg tega še se pripravlja Zakon o financiranju občin, nov, kjer se tudi
               favorizira bolj gosto naseljene občine in manj tiste, ki imajo večje površine, več
               infrastrukture, predvsem … /znak za konec razprave/</p>
               <p>Zanima me:</p>
               <p>Zakaj ste, minister, to dopustili?</p>
               <p>Takrat ste tudi sami povedali, da imajo toliko projektov občine in take naloge, da ta
               sredstva nujno potrebujejo … / izklop mikrofona/</p>
            </sp>
            <sp xml:id="SDZ6-Redna-21-2014-01-27.sp271">

               <speaker>PODPREDSEDNICA ROMANA TOMC:</speaker>

               <p>Hvala lepa za vprašanje.</p>
               <p>Dr. Virant, izvolite.</p>
            </sp>
            <sp xml:id="SDZ6-Redna-21-2014-01-27.sp272">

               <speaker>DR. GREGOR VIRANT:</speaker>

               <p> Hvala lepa.</p>
               <p>Danes je to edino poslansko vprašanje, naslovljeno name, iz česar sklepam, da tudi
               opozicija postaja zadovoljna z mojim delom, pa še to, ki ste mi ga zastavili, je v
               bistvu vprašanje za ministra za finance, ker se nanaša na Zakon o izvrševanju
               proračuna in ne na Zakon o financiranju občin, ki je v moji pristojnosti; ampak ne
               glede na to.</p>
               <p>Meni je bilo pred časom zastavljeno vprašanje, ali bomo Zakon o financiranju občin
               spreminjali v to smer, da bo zmanjšal sredstva za občine, konkretno primerno porabo.
               Rekel sem, da ne, in sem se tega tudi držal. Tega zakona nismo spreminjali, nismo
               predlagali nobene takšne rešitve in tudi sedaj česa takšnega ne načrtujemo. Tako da
               če imate kakršne koli informacije v zvezi s tem, niso pravilne, ne bomo spreminjali
               ZFO v to smer, da bi se kakor koli nižala primerna poraba za občine. Se bo pa šlo v
               bolj celovito reformo sistema financiranja občin, potem ko bomo videli, kakšen je
               učinek davka na nepremičnine za slovenske občine. Takrat bo pa na splošno potrebna
               celovita reforma sistema financiranja občin, ki se je pokazal kot ne ravno najboljši.
               Imamo analize, ki kažejo, da so nekatere občine finančno podhranjene, nekatere so pa
               finančno nekoliko privilegirane. Če bi tukaj vlekli neke korelacije, bi lahko rekli,
               da so manjše občine finančno v boljšem položaju kot pa večje občine, še posebej v
               slabem položaju so pa tiste občine, ki imajo veliko otrok za vrtce in šoloobveznih
               otrok, ker vrtci in osnovne šole predstavljajo najvišji strošek in so te občine
               finančno zelo, zelo podhranjene.</p>
               <p>Kar se tiče sredstev za sofinanciranje investicij, ta sredstva so bila v Zakonu o
               financiranju občin določena v višini 6 % kot neko ciljno stanje. Še leta 2007 in leta
               2008 je bilo to 3 % celotne skupne primerne porabe občin, potem je bil pa načrt, da
               se to v naslednjih letih povišuje, tako da bi bilo v letu 2011 5 % pa v letu 2012 6
               %. Ampak potem je seveda udarila gospodarska kriza in je bilo treba ta procent
               prilagoditi. Prva prilagoditev je bil narejena že v letu 2011, ko je bilo to znižano
               na 4 % skupne primerne porabe občin, v letu 2014 in 2015 pa znižano na 2 % skupne
               primerne porabe občin.</p>
               <p>Tako kot ste že sami ugotovili, je bilo treba pri teh sredstvih, tako kot na mnogih
               drugih postavkah, državni proračun prilagoditi realnosti, čeprav za tistega, ki potem
               manj dobi, seveda to ni niti najmanj prijetno. Treba je pa poudariti, da to niso
               edina državna sredstva za sofinanciranje občinskih investicij, tukaj so še sredstva,
               ki jih na razpisih dodeljujejo posamezna ministrstva, in tukaj so še sredstva iz
               državnega proračuna za sofinanciranje tistih investicij, pri katerih občine pridobijo
               sredstva strukturne in kohezijske politike Evropske unije. Država tukaj priskoči s
               svojim deležem za sofinanciranje tako imenovane lastne udeležbe.</p>
               <p>Če pa primerjamo, kako se gibljejo proračuni občin in proračuni države v zadnjem
               obdobju, pa lahko ugotovimo, da je od leta 2008 do leta 2013 indeks državnega
               proračuna samo 91 %, se pravi, da se je državni proračun v tem času kar znatno
               znižal, medtem ko je indeks občinskih proračunov za isto obdobje 107 %, kar pomeni,
               da so občinski proračuni v primerjavi z drugimi javnimi blagajnami v navedenem
               obdobju rasli.</p>
               <p>Ne želim saditi rožic, da je za občine situacija ugodna, ker ni. Gotovo bi bili vsi
               bolj veseli, če bi bilo več denarja za sofinanciranje investicij, ampak trenutno je
               realnost takšna. Vsi upamo in pričakujemo, da se bo začela gospodarska rast s koncem
               letošnjega leta, da bomo imeli naslednje leto gospodarsko rast in potem bomo spet
               lahko seveda razmišljali o povečanju deleža teh sredstev za investicije v občine.</p>
            </sp>
            <sp xml:id="SDZ6-Redna-21-2014-01-27.sp273">

               <speaker>PODPREDSEDNICA ROMANA TOMC:</speaker>

               <p>Hvala lepa ministru.</p>
               <p>Izvolite, gospod Lah.</p>
            </sp>
            <sp xml:id="SDZ6-Redna-21-2014-01-27.sp274">

               <speaker>ZVONKO LAH (PS SDS):</speaker>

               <p>Minister, že, že ampak tudi prej je kolega Židan rekel, da ni pristojen za določene
               odgovore, da je to od ministra za finance. Ampak vi ste resorno ministrstvo za
               lokalno samoupravo in v ustavi vsa zakonodaja, ki se tiče lokalne samouprave, mora
               biti sprejeta tudi tako, da je lokalno samouprava seznanjena in da sodeluje.
               Nacionalna združenja, ki jih imamo, in vi ste tisti, ki bi moral zagovarjati interes
               občin v Vladi.</p>
               <p>Naj še povem, da pri davku na nepremičnine, kot ste prej tudi vi omenili, da bo treba
               videti, kakšni bodo učinki, vam vnaprej povem, da to, da država pobira davek na
               nepremičnine 3 leta in nazaj vrača tak znesek, kot so ga pobirale prej z NUSZ, je
               zelo nepravično. Za primer, občina Velenje je pobirala za približno 7 milijonov NUSZ,
               davka bo pobrala pa 4 milijone. Davka bi ji pripadalo nazaj polovico – 2 milijona,
               dobila bo pa sedaj 6 milijonov in pol, ker se odšteje še davek, ki mora plačati za
               svoje premoženje. Se pravi, sedaj bo dobila nazaj od države več kot še enkrat več,
               kot bodo občani plačali davka. Ampak ne od države, od tistih podeželskih občin, ki
               bodo pobirale pa bistveno več, kot bodo sedaj dobile nazaj. To je krivično in to tri
               leta, v teh letih krize!</p>
               <p>Tista sredstva, za katere pa ste prej omenili, da država še da iz proračuna zraven
               kohezijskih sredstev, pa naj vam povem, da mora pripraviti občina že projekte,
               gradbena dovoljenja, da ima že stroške in zagotoviti še svoja lastna sredstva,
               drugače jim tudi ta sredstva nič ne koristijo.</p>
            </sp>
            <sp xml:id="SDZ6-Redna-21-2014-01-27.sp275">

               <speaker>PODPREDSEDNICA ROMANA TOMC:</speaker>

               <p>Želite še besedo, doktor Virant?</p>
            </sp>
            <sp xml:id="SDZ6-Redna-21-2014-01-27.sp276">

               <speaker>DR. GREGOR VIRANT:</speaker>

               <p>V debato o davku na nepremičnine se ne bi spuščal. To je res nekaj, kar prepuščam
               kolegu ministru Čuferju.</p>
               <p>Glede zmanjšanja sredstev za investicije, sem vam povedal, ne bom se nič izgovarjal,
               tudi sam v Vladi temu nisem nasprotoval, ker sem vedel, da mora Ministrstvo za
               finance sestaviti proračun za leto 2014 in 2015 tako, da bo sledilo načrtu
               javnofinančne konsolidacije, se pravi, da se nam bo primanjkljaj nižal. Mi moramo
               odpraviti primanjkljaj državnega proračuna, ker če tega ne bomo naredili, vemo, da
               vsak primanjkljaj financiramo z zadolževanjem. Višji, kot bo javni dolg, več obresti
               plačujemo in mislim, da se vsi skupaj strinjamo, da moramo ta začaran krog prekiniti.
               Da moramo lepo postopoma uravnotežiti proračun in javno zadolžitev začeti tudi
               zmanjševati – torej na ta način, z uravnoteženjem proračuna, pa s prodajo državnega
               premoženja. Tukaj mislim, da smo na sorodnih stališčih, zato da bomo v naslednjih
               letih javne finance manj obremenjevali z obrestmi. Če pogledate, v letošnjem letu
               bomo eno milijardo dali samo za obresti. Če ne bi bili tako zadolženi, bi imeli brez
               obresti uravnotežen proračun. Ali pa če bi imeli isti primanjkljaj, bi lahko eno
               milijardo več porabili za marsikaj drugega: za šolstvo, zdravstvo, investicije,
               mostove in vse ostalo. Tako da – tako pač je. Zdaj smo v nekem obdobju, ko smo vsi
               skupaj – politika ki je trenutno na oblasti, pa tudi v opoziciji – v bistvu je naša
               glavna odgovornost, da to silno zadolženost zmanjšamo. Zato je treba gledati na to,
               da se držimo začrtanih primanjkljajev. Med drugim je to pomenilo zamrznitev pokojnin,
               med drugim je to pomenilo zamrznitev socialnih transferjev, med drugim je to pomenilo
               znižanje plač v javnem sektorju. Vsi to dobro vemo in tudi občine so bile, žal, tega
               deležne. Kot sem pa že rekel, če bomo imeli gospodarsko rast – in mislim, da vsi
               lahko z optimizmom verjamemo, da jo bomo spet dobili nazaj, da bo gospodarstvo začelo
               rasti –, bomo pa lahko razmišljali tudi o več investicijah v občinah.</p>
               <p>Je pa še druga stvar, ki se mi zdi pomembna. Z reprezentativnimi združenji občin smo
               se dogovorili, da nam posredujejo vse svoje predloge za spremembe zakonov in
               podzakonskih predpisov, ki bi jim poenostavili poslovanje in znižali stroške tam,
               kjer so pa nepotrebni. Recimo to, da mora občina na 5 let menjati vodomer, ki ima 10
               letno garancijo. Samo eno tako neumnost sem omenil, je pa tega veliko. Zdaj bomo mi
               to zbrali in potem bodo resorji vsak na svojem področju šli v akcijo in v doglednem
               času to počistili.</p>
            </sp>
            <sp xml:id="SDZ6-Redna-21-2014-01-27.sp277">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Lah.</p>
            </sp>
            <sp xml:id="SDZ6-Redna-21-2014-01-27.sp278">

               <speaker>ZVONKO LAH (PS SDS):</speaker>

               <p>Z nekaterimi stvarmi se strinjam z vami, vendar tudi evropska sredstva moramo
               počrpati, bi bila pa največja neumnost, da pustimo kakšno milijardo naših sredstev v
               Evropi. Veliko projektov, teh projektov so pripravile občine, imajo celo gradbeno
               dovoljenje, imajo celo izbrane izvajalce in v proračunu za leto 2014 tudi predviden
               lastna sredstva. Proračuni so bili sprejeti v lanskem letu, sedaj pa morajo izpeljati
               rebalanse v proračunu, zniževati ta sredstva in ugotavljajo, da ne bodo mogli
               zagotoviti teh lastnih sredstev in verjetno ste takrat vi mislili tudi na to, ko ste
               rekli, da se ne bo občinam nič vzelo. Tukaj so problemi, ker tudi Vlada oziroma
               ministrstvo kot posredniška telesa ugotavljajo na svojem področju, da občine pač
               jamrajo, da bodo težko zagotovile lastna sredstva, da se v tej finančni perspektivi
               2014 in 2015, ko jemljete ta sredstva, izvedejo in poplačajo ti projekti. V tem velik
               problem in kolikor vem, bo ministrstvo pozvalo tudi vse občine, da se prešteje.
               Mislim, da tukaj bo še večja škoda, kakor da se tukaj jemlje par milijonov, tam pa
               zaradi tega ostane milijarda. Mislim, da je treba to pogledati.</p>
               <p>Strinjam pa se, da ti problemi, ki jih imajo občine – jaz sem bil 13 let župan, pa
               vem, da 30 % birokratskih stvari je čisto odveč občinah ne in bi se tudi marsikakšen
               bolj pameten delo opravilo tisti čas, ko občinski delavci opravljajo razna poročila
               in evidence, ki se po navadi najmanj duplirajo zavoljo nekih uradnikov. Strinjam se,
               ampak mislim, da so občine tiste, ki veliko naredijo za razvoj: pripravijo podlago za
               razvoj gospodarstva, industrijske cone, razvojna središča, imajo projekte
               pripravljene, pa nimajo denarja, da bi jih komunalno opremili. Z državnimi
               infrastrukturnimi projekti sigurno ni takega učinka in ni trajnih delovnih mest, so
               samo začasna za čas, ko se praktično ta investicija izvaja.</p>
               <p>Zato misli, da ni pametno jemati denarja tistim, ki so – sedaj to priznajo vsi –
               najbolj gospodarno delali s tem denarjem in največ postorili. Poleg tega pa je država
               obljubila Evropi, da bo do leto 2017 prečistila odpadne vode, da bo naredila centre
               za ravnanje z odpadki. Projekti so pripravljeni, denarja pa ne bo za to izvedbo – in
               kdo bo na koncu plačal kazen? Verjetno ne država, ampak uporabniki, občani.</p>
            </sp>
            <sp xml:id="SDZ6-Redna-21-2014-01-27.sp279">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Lah.</p>
               <p>Smo razumeli, da želite predlagati, da razpravljamo o odgovoru ministra. O tem bomo
               odločali v okviru glasovanj jutri.</p>
               <p>Sedaj pa je na vrsti gospod Andrej Čuš. Vprašanje za ministra za kulturo, dr. Uroša
               Grilca.</p>
            </sp>
            <sp xml:id="SDZ6-Redna-21-2014-01-27.sp280">

               <speaker>ANDREJ ČUŠ (PS SDS):</speaker>

               <p>Hvala lepa. Dober večer še vsem prisotnim, gospoda ministroma!</p>
               <p>V Resoluciji o nacionalnem programu za kulturo 2014–2017 se na področju medijev
               zavzemate oziroma se zavzemamo za kakovostno ter raznoliko medijsko krajino. Ker ste
               verjetno pred pripravo strategije in pred spremembami zakonodaje na področju medijev,
               tako kot so to storile vse druge evropske države, zagotovo opravili analizo stanja na
               trgu in na osnovi katere ste se odločili za spremembo zakonodaje, bi vas prosil za
               nekatere podatke, ki jih take analize običajno vsebujejo. Namreč, predlogu, ki ste ga
               objavili, ta analiza ni bila priložena.</p>
               <p>Tako bi vas prosil za nekaj odgovorov na vprašanja:</p>
               <p>Kje je Ministrstvo za kulturo, recimo, objavilo analizo stanja v slovenskih
               medijih?</p>
               <p>Če analiza ni objavljena:</p>
               <p>Zakaj ni objavljena in kje se jo lahko dobi?</p>
               <p>Če pa analiza sploh ni narejena:</p>
               <p>Zakaj potem ministrstvo pripravlja spremembe zakonodaje, če se sploh ne pozna
               trenutnega stanja v slovenskih medijih?</p>
               <p>Glede na to, če hočemo vedeti, kaj pomeni, da to poznamo ali da se pozna stanje v
               slovenskih medijih, pa bi morali vedeti vsaj naslednja področja:</p>
               <p>Koliko novinarjev je redno zaposlenih v nacionalnih medijih?</p>
               <p>Koliko novinarjev je zaposlenih v lokalnih medijih?</p>
               <p>Kakšna je, recimo, povprečna neto plača novinarja?</p>
               <p>Koliko novinarjev dela preko s. p. v posameznih medijskih branžah?</p>
               <p>Kolikšen delež poslušalcev oziroma gledalcev imajo lokalni status posebnega
               pomena?</p>
               <p>Koliko denarja potrebujejo mesečno lokalni mediji, da lahko sploh izpolnjujejo svoje
               poslanstvo?</p>
               <p>Hvala.</p>
            </sp>
            <sp xml:id="SDZ6-Redna-21-2014-01-27.sp281">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dr. Grilc, izvolite.</p>
            </sp>
            <sp xml:id="SDZ6-Redna-21-2014-01-27.sp282">

               <speaker>DR. UROŠ GRILC:</speaker>

               <p>Spoštovani gospod poslanec, hvala lepa za zelo tehtna vprašanja, za katera moram
               sicer reči, da prihajajo nekoliko preuranjeno.</p>
               <p>V Resolucijo o nacionalnem programu za kulturo 2014–2017, ki je bila praktično z
               vsemi glasovi Državnega zbora sprejeta konec leta 2013, smo napovedali celovito
               prenovo medijske zakonodaje, tako Zakona o medijih kot Zakona o Radioteleviziji
               Slovenija, ki bo temeljila na nacionalni strategiji, strateškem analitičnem
               dokumentu, ki bo na podlagi analize obstoječega stanja podal tudi smernice za razvoj
               medijske krajine v Sloveniji, ter kot rok za izvedbo teh ciljev določili leto 2014.
               Pravilno ugotavljajte, takšne analize doslej ni bilo narejen, res pa je, da
               nacionalni program vključuje med svojimi kazalci kar nekaj podatkov, o katerih
               sprašujete, tako o zaposlenih v medijskih hišah kot tudi število in strukturo medijev
               posebnega pomena. To so tisti kazalci, ki že sedaj omogočajo spremljati stanje v
               slovenski medijski krajini.</p>
               <p>Na Ministrstvu za kulturo v zadnjih mesecih intenzivno zbiramo relevantne
               statistične podatke o medijih, vseh pa seveda še nimamo zbranih. Dokler nimamo
               celovite analize zaključene, je tudi ne moremo javno podati.</p>
               <p>Glede teh podatkov je treba omeniti tudi to, da lahko ministrstvo pridobi le tiste
               podatke, ki so javno dostopni, ki so del javnih evidenc ali za pridobitev katerih
               obstaja ustrezna pravna podlaga. Podatki, denimo, o katerih sprašujete v svojem
               vprašanju, o prihodkih medijev iz naslova oglaševanja večinoma predstavljajo poslovno
               skrivnost, zato je njihovo razkritje zgolj stvar dobre volje gospodarskih družb, v
               katere so mediji organizirani.</p>
               <p>Kar se tiče izračuna, denimo, praga rentabilnosti za posamezne vrste medijev in
               stroškov produkcije posameznih vsebin, je prav tako potrebno poudariti, da so skladno
               s pravico do svobodne gospodarske pobude takšna vprašanja v pristojnosti izključno
               izdajateljev medijev oziroma njihovih lastnikov. Ministrstvo seveda mora predvsem
               zagotavljati ustrezen zakonski okvir za izvrševanje svobode izražanja in
               uresničevanje javnega interesa na področju medijev.</p>
               <p>V svojem vprašanju se sklicujete tudi na posamezne določbe Direktive o
               avdiovizualnih medijskih storitvah, in sicer glede področja samoregulative oziroma
               koregulative ter pobude i-2010. V zvezi s tem naj pojasnim, da se omenjena direktiva
               nanaša le na en del medijskega prostora, in sicer na področje regulacije
               televizijskih programov oziroma avdiovizualnih medijskih storitev, in da je bila ta
               direktiva z Zakonom o avdiovizualnih medijskih storitvah iz konca leta 2011 že
               prenesena v slovenski pravni red. Cilji te direktive, ki se nanašajo zlasti na prosto
               razširjenje televizijskih programov, regulacijo televizijskega oglaševanja, promocijo
               in zaščito evropskih AV del, zaščito otrok pri spremljanju televizijskih programov in
               povečevanje dostopnosti in socialne vključenosti za ranljive družbene skupine, se
               zato že izvršujejo.</p>
               <p>Področje samoregulative oziroma koregulative je že kar nekaj časa prisotno v
               slovenskem medijskem prostoru. Tako področje oglaševanja ureja pravni vir Slovenski
               oglaševalski kodeks, etične standarde v medijih pa Kodeks novinarjev Slovenije. Na
               področju avdiovizualnih komercialnih sporočil v programskih vsebinah, namenjenih
               otrokom, pa so v veljavi ureditve Zakona o avdiovizualnih medijskih storitvah, vsi
               ponudniki avdiovizualnih medijskih storitev so dolžni oblikovati pravila ravnanja, ki
               morajo biti v skladu tudi, denimo, s prehranskimi smernicami, ki jih sprejema
               Ministrstvo za zdravje.</p>
               <p>Ne glede na navedeno, pa cilji Direktive o avdiovizualnih medijskih storitvah
               oziroma cilji pobude 2010 zaradi svoje specifičnosti tudi niso najbolj neposredno
               uporabni za ostala področja medijske krajine. Pobuda je namreč del Strategije Evrope
               2020, katere cilj je izhod iz gospodarske krize. Med pomembnejšimi cilji te
               strategije so povečevanje zaposlenosti, gospodarska rast, znižanje emisije
               toplogrednih plinov ter povečanje digitalnih sposobnosti, medijska pismenost. Da,
               tudi del, ki se nanaša na medije, in v okviru Nacionalnega programa za kulturo smo
               oblikovali tiste cilje, ki boso prispevali k uresničevanju … / znak za konec
               razprave/, zlasti glede zaposlenih in medijske pismenosti. Hvala.</p>
            </sp>
            <sp xml:id="SDZ6-Redna-21-2014-01-27.sp283">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospod Čuš.</p>
            </sp>
            <sp xml:id="SDZ6-Redna-21-2014-01-27.sp284">

               <speaker>ANDREJ ČUŠ (PS SDS):</speaker>

               <p>Hvala za prvi del odgovora.</p>
               <p>Mogoče sem se prej osredotočil samo na področje novinarstva, me pa vseeno
               zanima:</p>
               <p>Ali mogoče Ministrstvo za kulturo lahko razpolaga s podatkom o celotnem številu
               zaposlenih v slovenskih medijih, in sicer v dnevnem tisku, TV postajah ali na
               radijskih postajah?</p>
               <p>Kot sem uspel razbrati, se v tem letu te analize oziroma stanja v slovenskih medijih
               niste lotili, pa me vseeno zanima:</p>
               <p>Ali se je boste morda lotili v naslednjih tednih oziroma mesecih?</p>
               <p>Je mogoče Ministrstvo za kulturo vložilo vsaj kak napor oziroma skušalo vzpostaviti
               komunikacijo z mediji?</p>
               <p>Ste poslali morda komu kak vprašalnik?</p>
               <p>Če se pa še samo dotaknem strategije, me zanima:</p>
               <p>Ali se bo strategija usmerila tudi v rast in spodbujanje v medijski industriji?</p>
               <p>Kolikor sem zaenkrat uspel razbrati s strani vaših odgovorov, imam občutek, da se bo
               zakon bolj kot ne oziroma da se že piše na pamet?</p>
               <p>Kako bomo potem lahko poskrbeli za dostojne pogoje za delo, če sploh ne poznamo
               stanja?</p>
               <p>Ob tem pa bi vas tudi prosil, da pri povzemanju podatkov iz razvida medijev o tem,
               koliko je katerih medijev, ne skušamo uporabljati teh podatkov, v končni fazi je v
               razvidu kup medijev, ki so pa dandanes samo na papirju, ker žal mnogi ne delujejo. Če
               nekdo operira s takimi podatki, je mogoče malo smešno, da vzamemo te podatke kot
               osnovo za zakon.</p>
            </sp>
            <sp xml:id="SDZ6-Redna-21-2014-01-27.sp285">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Čuš.</p>
               <p>Dr. Grilc, želite besedo? Izvolite.</p>
            </sp>
            <sp xml:id="SDZ6-Redna-21-2014-01-27.sp286">

               <speaker>DR. UROŠ GRILC:</speaker>

               <p>Še enkrat, v Nacionalnem programu za kulturo najdete večino teh podatkov. Na
               celotnem področju kulture je po podatkih Statističnega urada zaposlenih 23 tisoč
               oseb, v samem medijskem področju približno 11 tisoč, 37 programov posebnega pomena, v
               razvid medijev pa je vpisanih tisoč 700 medijev, to tudi veste. V razvid samostojnih
               novinarjev je vpisanih 250 novinarjev.</p>
               <p>Reči moram, da je to stanje, ki ga vendarle dobro poznamo, slabše poznamo to
               ekonomsko plat medijev, mediji pa so del svobodne gospodarske pobude, v največjem
               delu, če odštejemo nacionalno radiotelevizijo, in v tem delu imamo pregled nad trgom
               medijev takšen, da ne moremo biti zadovoljni. Dejstvo pa je, da se medijska
               zakonodaja vendarle osredotoča na precej bolj kompleksna vprašanja, ki zadevajo vse
               medije, ne le televizijske programe, ne le avdiovizualne medijske storitve, zato je
               napoved, da se opredeli javni interes na področju medijev na novo, da se pluralnost
               in raznolikost v digitalnem medijskem okolju prilagodi času, ki ga živimo, da se na
               novo opredeli vloga javne radiotelevizije ter programov posebnega pomena in da se
               ukvarjamo tudi s konceptom uredniške odgovornosti v povezavi s spletnimi mediji, z
               vprašanjem regulacije sovražnega govora v medijih in tako naprej, vprašanja, ki jih
               moramo reševati skladno s potrebami časa. Sedanja medijska zakonodaja, ki izhaja
               nekje od leta 2001 naprej in je bila resneje spremenjena leta 2006, preprosto več ne
               odgovarja na ta vprašanja. In posebej seveda izpostavljam občutljivost do vprašanja
               položaja novinarjev. V hitro se spreminjajočem medijskem okolju so vprašanja, kako so
               organizirane medijske hiše, tudi vprašanja, ki jih nekatere nove oblike, denimo
               medijske zadruge, rešujejo na precej zanimiv način in to velja seveda podpreti.</p>
               <p>V okviru izboljšave socialnega statusa samozaposlenih v kulturi mislimo tudi seveda
               na mlade novinarjev, na perspektivne novinarje. Zelo pomembno je, da če želimo
               spodbuditi raziskovalno novinarstvo, če želimo na dolgi rok izboljšati kakovost in
               raznolikost medijske krajine, je položaj novinarja osnova tega. Dejstvo pa seveda je,
               še enkrat poudarjam, da vendarle mediji … / znak zakonec razprave/ Hvala lepa.</p>
            </sp>
            <sp xml:id="SDZ6-Redna-21-2014-01-27.sp287">

               <speaker>PODPREDSEDNICA ROMANA TOMC:</speaker>

               <p>Hvala lepa, dr. Grilc.</p>
               <p>Izvolite, gospod Čuš.</p>
            </sp>
            <sp xml:id="SDZ6-Redna-21-2014-01-27.sp288">

               <speaker>ANDREJ ČUŠ (PS SDS):</speaker>

               <p>Spoštovani gospod minister!</p>
               <p>Glede na to, da mislim, da na kar mnogih področjih, katerega resor pokrivate, poznate
               ogromno informacij, podatkov, bi vseeno veljal razmislek, če se ne bi lotili neke
               analize slovenske medijske krajine. Kajti, če gremo pisati spremembe zakonodaje,
               recimo Zakona o medijih, na pamet, potem ne vem, o čem bomo razpravljali.</p>
               <p>Mogoče bi apeliral, da vseeno Ministrstvo za kulturo vloži kakšen napor več, mogoče
               v kakšno analizo stanja – že če se bo prijazno poslala kakšna elektronska pošta ali
               pa kakšen klic, verjamem, da bo pripravljenost na dialog s strani drugih velika.</p>
               <p>Kako bomo, recimo, lahko poskrbeli za dostojne pogoje zaposlenih v medijih, če pa
               sploh ne poznamo stanja? Recimo, to je tako, kot da bi kupovali novo potniško letalo,
               pri tem pa sploh ne vemo, če bomo imeli dva, štiri, šest ali pa tristo potnikov. V
               naši državi delamo veliko na pamet, žal so potem davkoplačevalci tisti, ki plačujejo
               te odločitve, ki so sprejete na pamet.</p>
               <p>Pisati zakon o medijih brez poznavanja stanja je metanje peska v oči in denarja
               skozi okno, zato bi v skladu s Poslovnikom Državnega zbora prosil, da opravimo
               razpravo na naslednji seji Državnega zbora. Hvala.</p>
            </sp>
            <sp xml:id="SDZ6-Redna-21-2014-01-27.sp289">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>O tem, ali bomo opravili razpravo ali ne, bomo glasovali v okviru glasovanj,
               jutri.</p>
               <p>Na vrsti pa je gospod Borut Ambrožič, ki ima vprašanje za odsotno ministrico za
               delo, družino, socialne zadeve in enake možnosti dr. Anjo Kopač Mrak.</p>
            </sp>
            <sp xml:id="SDZ6-Redna-21-2014-01-27.sp290">

               <speaker>BORUT AMBROŽIČ (NeP):</speaker>

               <p>Hvala za besedo predsedujoča, lep pozdrav tudi vsem prisotnim.</p>
               <p>Na ministrico za delo, družino, socialne zadeve in enake možnosti dr. Anjo Kopač
               Mrak naslavljam sledeče vprašanje:</p>
               <p>Ali ima resorno ministrstvo namen v letu 2014 začeti s pripravo strategije za
               kakovostno staranje, solidarnost in sožitjem generacij v Sloveniji?</p>
               <p>Vprašanje sem definiral na podlagi že obstoječih strategij, ki so se na to izredno
               pomembno demografsko vsebino zgodile že v preteklosti, sedaj pa, vsaj po javno
               dostopnih informacijah, tega podatka nimam.</p>
               <p>Ali ministrstvo, ki je mogoče za to vsebino najbolj poklicano, razmišlja tudi o tej
               strategiji, tako kot imamo strategije za ostala pomembna družbena vprašanja?</p>
               <p>V temu oziru teče tudi obrazložitev mojega vprašanja, saj demografski podatki, ki so
               javno dostopni tudi na podlagi Statističnega urada Republike Slovenije in ostalih
               torej javno dostopnih virov, kažejo na to, da je slovenska družba tako kot mnoge
               druge postala tako imenovana starajoča se družba. Prvi podatek, ki kaže na to
               dejstvo, je že število neaktivnega dela prebivalstva oziroma upokojencev, ki gre že
               krepko preko 500 tisoč, prav tako tudi daljšanje življenjske dobe, ki pa s seboj
               prinaša številna družbena, socialna in tudi ekonomska vprašanja; od vprašanja
               pokojninske zakonodaje, pa tudi sploh odnosa družbe do starajočega se
               prebivalstva.</p>
               <p>V tem smislu, kot rečeno, naslavljam prej navedena vprašanja na ministrico in v
               skladu s poslovnikom pričakujem torej tudi ustni odgovor na naslednji seji. Hvala.
           </p>
            </sp>
            <sp xml:id="SDZ6-Redna-21-2014-01-27.sp291">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Ambrožič.</p>
               <p>Na vrsti pa je še zadnje poslansko vprašanje v današnjem dnevu, in sicer ga bo
               zastavila magistrica Majda Potrata ministru za kulturo doktorju Grilcu.</p>
            </sp>
            <sp xml:id="SDZ6-Redna-21-2014-01-27.sp292">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani gospod minister, kolegi
               poslanci!</p>
               <p>Povedano je že bilo, da smo sprejeli Nacionalni program za kulturo z enim samim
               glasom proti velikem soglasju. Kmalu po tem izraženem soglasju pa je v slovenski
               medijski prostor vstopila nova tema, in sicer tema o dogajanju na slovenskem
               kulturnem trgu. Vprašanje kulturnega trga je povezano tako z likovno umetnostjo,
               glasbeno umetnostjo, posredno tudi z Mladinsko knjigo, se pravi z založništvom in
               knjigotrštvom, pa še bi našla več drugih vprašanj, ki bi jih lahko odprla; ampak,
               spoštovani gospod minister, mene to pot zanima eno samo zaradi tega, ker je bilo to
               pravzaprav najbolj artikulirano: katere aktivnosti izvaja oziroma načrtuje
               ministrstvo za kulturo z namenom izboljšati položaj slovenskih glasbenih ustvarjalcev
               in izvajalcev. Ko govorim o artikuliranosti, seveda mislim na pregled stanja na
               kulturnem trgu v Republiki Sloveniji, na gradivo, ki je bilo tudi predmet obravnave
               na seji Nacionalnega sveta za kulturo, in prepričana sem, da bomo s kakšnim
               priporočilom, naj to temo obravnava tudi Odbor za kulturo, v prihodnosti tudi dobili.
               Mene pa zanima:</p>
               <p>Kako vi vidite ta vprašanja, ki jih sama vidim ambivalentno?</p>
               <p>Po eni strani se radi izrekamo o pomenu kulture za slovensko identiteto, ko pa
               govorimo o položaju ustvarjalcev in izvajalcev, ki pa morajo na svoji koži okušati,
               koliko smo kot državljanke in državljani ali porabniki kulturnih storitev
               pripravljeni financirati, pa je to stališče verjetno bolj v prid temu, da najprej, ko
               zarežemo stroške, zarežemo stroške pri kulturi. Sklicujem se na statistične podatke
               Urada za statistiko, največji upad sredstev je ravno žal v kumulativnem podatku
               rekreacija in kultura, tu je upad sredstev v primerjavi z letom 2010, podatek je pa
               za 2012, kar za 2,5 % družinskega proračuna – povprečnega, se razume. Vprašanje torej
               je aktualno po mojem, mislim, da je sicer zelo obsežno, ampak se vam zahvaljujem za
               odgovor.</p>
            </sp>
            <sp xml:id="SDZ6-Redna-21-2014-01-27.sp293">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-21-2014-01-27.sp294">

               <speaker>DR. UROŠ GRILC:</speaker>

               <p>Spoštovana gospa Potrata, hvala lepa za vprašanje in hvala lepa za skrb glede
               položaja slovenskih glasbenih ustvarjalcev in izvajalcev in tudi seveda glede
               položaja slovenskih kulturnikov, ki v tem trenutku glede na zaostrene proračunske
               možnosti in glede na upadanje potrošne moči, prav gotovo niso v takšnem položaju, da
               bi jim to lahko zavidali.</p>
               <p>Naj nekaj podatkov še dodam glede tega, kar ste povedali. Naša glasbena krajina je
               izredno pestra, izredno raznolika in po kakovosti neverjetna. V letu 2010 je bilo po
               podatkih SURS izvedenih približno 3tisoč 500 koncertnih dogodkov širom po državi, na
               170 registriranih prizoriščih, kjer se ta dejavnost odvija kolikor toliko redno. Te
               glasbene dogodke si je ogledalo milijon .180 tisoč obiskovalcev. To je podatek za
               leto 2010, žal je v naslednjih letih po podatkih SURS zlasti občuten padec obiska,
               ocene so med 20 in 30 % manj obiska. Kaj to pomeni za sam položaj glasbenih
               ustvarjalcev in za položaj glasbene industrije, si lahko seveda predstavljamo. V
               Resoluciji nacionalnega programa za kulturo smo si tako zadali tako dva ključna cilja
               na področju glasbe, ki sta neposredno usmerjena v izboljšanje položaja ustvarjalcev.
               Prvič, boljši položaj glasbenika in baletnika in, drugič, krepitev glasbenega trga.
               Res je, danes se zgolj na proračunska sredstva v kulturi ne moremo več zanašati.
               Vemo, da je večinski del slovenske kulture, tisti, ki je vezan na kakovost, na
               raznovrstnost, od teh sredstev vitalno odvisen. A vendar obstajajo seveda možnosti,
               da reaktiviramo nekatera sredstva na tistih področjih, kjer morda država s takšnimi
               in drugačnimi ukrepi doslej ni posegala. Eden izmed načinov je, da posežemo v
               glasbene trge.</p>
               <p>V zadnjih mesecih smo že pristopili tudi k izvajanju katerih zelo konkretnih ukrepov
               v okviru javnih razpisov za sofinanciranje kulturnih programov in projektov v
               naslednjem obdobju. V pripravi pa je izredno pomemben javni razpis za sofinanciranje
               kulturnih projektov v letu 2014, ki bo objavljen v mesecu februarju. V slednjem bi
               rad posebej izpostavil, da se posvečamo sofinanciranju glasbenih izdaj slovenskih
               glasbenih ustvarjalcev in izvajalcev, da se posvečamo podpori avtorskim projektom
               slovenskih glasbenih ustvarjalcev in delovnim štipendijam, ki bodo namenjene
               samozaposlenim v kulturi s področja glasbenih umetnosti. Za področje glasbenih
               umetnosti se sicer v letošnjem letu namenja preko javnih razpisov skoraj 1,6
               milijonov sredstev, kar pa je seveda kar nekaj odstotkov manj, kot je bilo to v
               prejšnjem letu. Izredno pomembno pa je, da v tem letu zagotavljamo tudi milijon evrov
               evropskih sredstev, ki so namenjena podpori zaposlovanju in zvišanju kompetenc mladih
               in na osnovi katerega bomo uresničili enega izmed pomembnih ciljev iz Nacionalnega
               programa za kulturo, in sicer to je ustanovitev ansambla mladih baletnih plesalcev.
               Verjamem, da bodo prijavitelji v tem delu uspešni.</p>
               <p>Toda, če govorimo o sistemskih spremembah, potem moram poudariti, da je ministrstvo v
               zadnjem obdobju izredno aktivno na področju urejanja avtorskih in sorodnih pravic, da
               sodelujemo aktivno pri oblikovanju novega zakona, ki sicer spada na pristojni ur, in
               da je to seveda eden izmed tistih možnosti, kjer lahko računamo na pomemben
               izvenproračunski vir za slovensko glasbo. Namera novega zakona je, da se ustanovi
               tako imenovani promocijski sklad, da se del sredstev, ki se zbere iz naslova uporabe
               avtorskih pravic, na transparenten način ponovno investira v razvoj glasbene
               ustvarjalnosti in poustvarjalnosti. Ta zakonski okvir bo v prihodnjih letih tudi
               osnova za delovanje pisarne za slovensko glasbo, ki bo skrbela za ohranjanje, razvoj,
               mednarodno promocijo slovenske glasbe – tudi še en cilj Nacionalnega programa za
               kulturo.</p>
               <p>Naj ne pozabim: spreminjanje medijske zakonodaje, spreminjanje deleža obveznih kvot
               slovenske glasbe, ne le v sedaj nočnih in drugih nemogočih urah, ampak seveda v
               tistih terminih, ki so ustrezni, so tisti zakonski okviri, kjer bomo položaj
               slovenskih glasbenikov in slovenske glasbe lahko v prihodnje uredili bolje. Hvala
               lepa.</p>
            </sp>
            <sp xml:id="SDZ6-Redna-21-2014-01-27.sp295">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite.</p>
            </sp>
            <sp xml:id="SDZ6-Redna-21-2014-01-27.sp296">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Hvala za ta del odgovora. Bi pa vprašala v zvezi z Zakonom o avtorskih in sorodnih
               pravicah, za katerega ste rekli, da v večjem delu tako ali tako sodi pod Ministrstvo
               za gospodarstvo.</p>
               <p>Ne samo glasbeniki, ki so imeli veliko pobud in ki tudi sami vedo, kako težko je
               usklajevati različne interese v zvezi s tem zakonom, ampak tudi drugi, denimo zlasti
               tudi Društvo slovenskih pisateljev, vidijo večje razumevanje ali možnosti za to, da
               bi lažje uskladili različne interese, če bi ključno ministrstvo pri pripravi tega
               zakona bilo ravno Ministrstvo za kulturo, ne pa toliko Ministrstvo za gospodarstvo.
               Čeprav se sama zavedam, da je kultura tista, ki v proračun prispeva bistveno več, kot
               smo pripravljeni misliti. Zadnje čase so bili objavljeni podatki o tem, koliko
               knjižnice prispevajo, vsaj ena krajevna knjižnica je take podatke dobila. Glasbeniki
               so se sklicevali na ugotovitve na Islandiji ali pa na Finskem in v Franciji. Samo za
               primer, bili ste na tisti seji, ko je doktor Zoran Božič, državni svetnik, povedal
               podatek, da francoska kultura prispeva 58 milijard evrov v francoski proračun, k BDP
               seveda, BDP bi morala reči, kmetijstvu pa, denimo, 60 milijard. To so osupljive
               številke in gledati na kulturo izključno kot na porabnika javnih sredstev je
               nemogoče, enako kot je nemogoče prepustiti slovensko kulturo samo trgu
               samoiniciativnosti.</p>
               <p>Hvala za odgovor, gospod minister.</p>
            </sp>
            <sp xml:id="SDZ6-Redna-21-2014-01-27.sp297">

               <speaker>PODPREDSEDNICA ROMANA TOMC:</speaker>

               <p>Izvolite.</p>
            </sp>
            <sp xml:id="SDZ6-Redna-21-2014-01-27.sp298">

               <speaker>DR. UROŠ GRILC:</speaker>

               <p>Hvala lepa.</p>
               <p>Z vašimi besedami se lahko samo strinjam. Moram povedati, da ministrstvo v preteklem
               obdobju ni bilo zelo aktivno pri oblikovanju ustrezne avtorske zakonodaje. To sedaj
               spreminjamo, res smo zelo aktivni, prejšnji teden smo gostili na pobudo glasbenikov
               zelo obširno okroglo mizo, ki je bila v celoti posvečena nastajanju nove medijske
               zakonodaje in detektiranju nekaterih problemov tako v Zakonu o avtorskih in sorodnih
               pravicah kot tudi pri izvajanju določenih določil, ki izhajajo iz medijskega zakona,
               zlasti določila, ki zadevajo deleže izvirne ustvarjalnosti na področju avdiovizualne
               kulture pri nacionalni in komercialnih televizijah. Mislim, da smo seveda prišli do
               tega, da je zgolj dialog z zelo široko paleto ustvarjalcev, s kolektivnimi
               organizacijami, ki delujejo na tem področju, in z ustreznimi producenti tisti, ki na
               koncu lahko pripelje do takšnih rešitev zakona, ki bodo sprejemljive, ki bodo
               usmerjene v prihodnost in ki bodo tudi izvedljive; skratka, nad katerimi bo mogoče
               izvajati tudi poln nadzor.</p>
               <p>Na osnovi teh razprav moram ugotavljati, da danes temu ni tako. Jutri, denimo, tukaj
               čez cesto, sindikat Glosa organizira zelo podobno okroglo mizo na temo avtorskih
               pravic, ki se je tudi udeležujemo. Prepričan sem, da bomo na koncu vendarle z nekim
               ustreznim konsenzom znotraj stroke nov zakon naredili tako, da bo v prid razvoja
               izvirne ustvarjalnosti in da bo tudi vendarle pomenil pomemben prihodek, na
               transparenten način distribuiran glasbenim ustvarjalcem. Oni so tisti, ki te vsebine
               ustvarijo. Seveda zagovarjamo stališče, da je potrebno do vseh tistih dejavnosti, ki
               delujejo tudi na trgu, pristopiti še kako pazljivo in celovito. Zakon o enotni ceni
               knjige, denimo, to počne na področju knjige, pa vendarle ne daje nobenega izgovora
               državi, da znotraj ostalih ukrepov ne vodi aktivne politike do področja knjige. Z
               glasbo je podobno. Javni zavodi so tisti, ki imajo pomembno vlogo na tem področju.
               Vsi profesionalni ansambli. Delež delovanja nevladnih organizacij na področju glasbe
               je izredno pomemben. Ne smemo pozabiti tudi ljubiteljske kulturne dejavnosti, ki
               prispeva levji delež glasbeni ponudbi. Samostojni ustvarjalci, kot veste, smo s
               spremembo ZUIK uveljavili nekatere nove instrumente, 31. januarja tudi dejansko
               začenjamo udejanjati prvi instrument kulturne žepnine. Pričakujemo precejšnje
               zanimanje. In drugi del; biti moramo pogumni in tudi vi poslanci morate biti pogumni
               pri spremembah zakonodaje, ki vendarle urejajo na razvojni način delovanje posameznih
               kulturnih trgov. Hvala lepa.</p>
            </sp>
            <sp xml:id="SDZ6-Redna-21-2014-01-27.sp299">

               <speaker>PODPREDSEDNICA ROMANA TOMC:</speaker>

               <p>Hvala lepa ministru.</p>
               <p>Želi še kdo besedo? Ne.</p>
               <p>S tem smo izčrpali vsa današnja vprašanja, prešli do konca točke in prekinjam
               današnjo 21. sejo Državnega zbora, ki jo bomo nadaljevali jutri ob 9. uri.</p>
               <p>Lahko noč. <title>(SEJA JE BILA PREKINJENA 27. JANUARJA 2014 OB 19.15.) </title>
               </p>
            </sp>
         </div>
      </body>
   </text>
</TEI>
