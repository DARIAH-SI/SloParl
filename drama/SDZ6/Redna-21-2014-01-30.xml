<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-21-2014-01-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F206EA47A61CA70CC1257D01003CD60E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=F206EA47A61CA70CC1257D01003CD60E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-21-2014-01-30.DZ" n="21">
               <name>Redna</name>
               <date when="2014-01-30"/>
            </setting>
         </settingDesc>
         <particDesc>
            <listOrg>
               <org xml:id="Redna-21-2014-01-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR</head>
            <stage type="session">nadaljevanje 21. seje</stage>
            <stage type="date">(30. januar 2014)</stage>
            <stage type="chairman">Sejo so vodili predsednik Državnega zbora Janko Veber ter podpredsednice Renata
            Brunskole, Polonca Komar in Romana Tomc.</stage>
            <stage type="time">Seja se je začela ob 9. uri. </stage>


            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 21. seje Državnega zbora. Obveščen sem, da se današnje seje
               ne morejo udeležiti naslednje poslanke in poslanci: gospa Iva Dimic, gospa Irena
               Tavčar, gospa Maša Kociper, gospa Jasmina Opec, gospa Janja Klasinc, gospod Marijan
               Pojbič, gospod Jakob Presečnik, dr. Vinko Gorenak, gospod Jožef Horvat do 14. ure in
               gospod Ivan Simčič.</p>
               <p>Vse prisotne lepo pozdravljam.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVAH ZAKONA O ORGANIZIRANOSTI IN DELU V POLICIJI, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo ministru za notranje zadeve dr. Gregorju
               Virantu.</p>
            </sp>
            <sp who="SDZ6:VirantGregor">

               <speaker>DR. GREGOR VIRANT:</speaker>

               <p>Dobro jutro, lepo zimsko jutro!</p>
               <p>Manjša sprememba Zakona o organiziranosti in delu policije je pred vami, rešujemo pa
               tri stvari. Prva stvar je, da do konca leta 2015 ukinjamo plačilo nadomestila za
               pomožno policijo. To nadomestilo znaša 235 evrov na pomožnega policista in to na
               letni ravni navrže prihranek v višini 750 tisoč evrov. To ne pomeni, da pomožno
               policijo ukinjamo, jo ohranjamo, po potrebi se bo tudi usposabljala in po potrebi bo
               tudi poklicana. Upamo, da te potrebe ne bo. Je pa glede na situacijo in glede na
               proračunsko stanje seveda ta ukrep primeren.</p>
               <p>Druga stvar je povezana s sporazumom s policijskimi sindikati, ki je bil sklenjen v
               lanskem letu, in sicer rešujemo problem tako imenovanih super nadur – se opravičujem,
               ker govorim nekoliko bolj ležerno, sem direktno od zobozdravnika, nič hujšega ni,
               samo zato malo bolj tako <gap n="…"/> Upam, da me razumete.</p>
               <p>Skratka, druga stvar so tako imenovane super nadure. To so nadure nad zakonskim
               limitom. Namreč, samo v policiji se pojavlja situacija, ko morajo policisti v
               določenih primerih brez soglasja – torej, obvezno je to, ni nobene izbire –
               opravljati nadure preko tistih limitov, ki jih določa Zakon o delovnih razmerjih za
               vse ostale zaposlene. Dogovorili smo se, da te tako imenovane super nadure posebej
               ovrednotimo. To ni nobena izjema od enotnega plačnega sistema, to bo plačano v obliki
               povečanega obsega dela, Vlada bo pa določila procent; in to verjetno sukcesivno, se
               pravi, za prve tri super nadure toliko, za naslednje tri toliko in tako naprej.
               Vezano bo seveda samo na tiste ure, ko se delo v taki situaciji opravlja in bo urna
               postavka nekoliko višje ovrednotena.</p>
               <p>Tretja stvar je ureditev določenih zadev za specialce, za pripadnike specialne
               enote. Samo izenačujemo jih v njihovih pravicah s pripadniki posebne policijske
               enote. Zdaj imamo to situacijo, da gredo pripadniki PPE – to so tisti, ki sicer
               delajo na policijskih postajah, pa se potem za posebne akcije vpokličejo, recimo, v
               primeru nedavnih demonstracij ali pa ko so kakšne rizične nogometne tekme in tako
               dalje, se vpokličejo in za tiste ure, ko opravljajo te specialne naloge, dobijo
               poseben dodatek po kolektivni pogodbi za javni sektor. Se pravi, ta dodatek je
               predviden v enotnem plačnem sistemu, v kolektivni pogodbi za javni sektor. Vse, kar
               delamo zdaj s tem zakonom, je, da specialce izenačujemo, da bo tudi njim ta isti
               dodatek, ki že obstaja, pripadal; torej, ne uvajamo nobenega novega dodatka in nič ne
               posegamo v enoten plačni sistem. Skupen finančni učinek je na eni strani 750 tisoč
               evrov prihranka, na drugi strani približno, po konservativni oceni, okoli 350 tisoč
               dodatnih stroškov zaradi teh dodatkov, se pravi, še vedno, pod črto, 400 tisoč evrov
               na leto privarčujemo, hkrati pa smo rešili problem socialnega partnerstva v naši
               hiši, na Ministrstvu za notranje zadeve. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za notranje zadeve, javno upravo in lokalno
               samoupravo kot matično delovno telo. Za predstavitev poročila bi lahko dobil
               predsednik besedo, ki pa ga ta hip ni v dvorani.</p>
               <p>Prehajamo na predstavitev stališč poslanskih skupin.</p>
               <p>Gospod Ivan Hršak bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp who="SDZ6:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, gospod predsednik. Spoštovani minister, državni sekretar, spoštovane
               kolegice in kolegi!</p>
               <p>Poslanke in poslanca Poslanske skupine Demokratične stranke upokojencev Slovenije
               bomo podprli Predlog zakona o dopolnitvah Zakona o organiziranosti in delu v
               policiji. Čeprav je predlog novele kratek, pa gre vendar za pomembno vsebino, saj
               ureja delovnopravna razmerja za nemoteno opravljanje operativnih nalog policistov v
               posebnih delovnih razmerah, s posebnim poudarkom in skrbjo za zaposlene. Delo preko
               polnega delovnega časa, opravljeno na podlagi 73. člena veljavnega zakona, se odreja
               tudi preko omejitev, določenih z Zakonom o delovnih razmerjih. Gre za posebno
               obremenitev, ki v veljavni zakonodaji ni ustrezno ovrednotena, zato se bodo s
               predlaganim zakonom zagotovila dodatna finančna sredstva za povečanje vrednosti
               izplačane ure za čas dela pod posebnimi obremenitvami.</p>
               <p>S tem predlogom se bo realizirala zaveza Vlade, da se bo obremenitev iz 73. člena
               opredelilo kot posebno obremenitev v primerih, kadar policistke in policisti
               opravljajo delo, daljše od polnega delovnega časa, ko se le-tega odreja preko vseh
               omejitev, ki so določene z zakonom. Gre za posebno situacijo, ko se delo odredi brez
               soglasja policista. Najpogosteje gre za kriminaliste na področju tajnega delovanja,
               tajnega opazovanja, v primeru hišnih preiskav, nujnih preiskovalnih dejanj in
               podobno, kjer včasih delo brez prekinitve traja tudi več kot 24 ur. Povečanje plače
               je po tem predlogu omejeno na 30 % osnovne plače, konkreten odstotek pa določi Vlada.
               Predlog gre v smeri postopnega povečevanja glede na število ur, ki presegajo
               siceršnje zakonske omejitve. Koalicijski amandma, ki je bil sprejet v drugi obravnavi
               na matičnem delovnem telesu, bo omogočil izenačitev statusa posebne policijske enote
               in specialne enote. V specialni enoti se lahko sistemsko bolj natančno ureja plačilo
               izvajanja posebej imenovanih nalog z najvišjo stopnjo ogroženosti in pod posebnimi
               pogoji ter obremenitvami za čas, ko se izvajajo te naloge in v skladu s kolektivno
               pogodbo javnega sektorja, tako kot pri pripadnikih posebnih policijskih enot.</p>
               <p>Druga rešitev, ki jo predlog novele prinaša, pa je začasna ukinitev nadomestila
               pomožnim policistom za čas pripravljenosti, ne pa tudi za opravljanje policijskih
               nalog. Pomožni policisti sicer že več let niso bili poklicani, prav tak se niso
               usposabljali, nadomestila za pripravljenost se pa vseeno izplačujejo. S tem ukrepom
               se bo v proračunu prihranilo približno 750 tisoč evrov. Že sklenjene pogodbe se bodo
               s pomožnimi policisti uskladile v 30 dneh od uveljavitve tega zakona.</p>
               <p>Kot že rečeno, bomo poslanke in poslanci v Poslanski skupini Demokratične stranke
               upokojencev Slovenije Predlog zakona o dopolnitvah Zakona o organiziranosti policije
               podprli, saj po naši oceni ne pomeni dodatnega bremena za proračun.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Ljudmila Novak bo predstavila stališče Poslanske skupine Nove Slovenije.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovani, lep pozdrav!</p>
               <p>Danes obravnavani Predlog sprememb in dopolnitev Zakona o delu in organiziranosti v
               policiji pomeni implementacijo sklenjenega sporazuma med Sindikatom policistov
               Slovenije in Vlado Republike Slovenije. Po vsebini širi krog upravičencev do
               povišanja plače na vse policiste, ki delo opravljajo v posebno težkih pogojih in ko
               opravljajo posebne nevarne naloge z najvišjo stopnjo ogroženosti življenja.</p>
               <p>Krščanski demokrati Nove Slovenije poudarjamo, da vsebinske rešitve, ki so opisane v
               predlagani noveli zakona, podpiramo. Podpiramo tudi pravično in dostojno plačilo za
               delo vseh policistov, saj se zavedamo pomena njihovega za varnost ljudi in
               premoženja. Posebej podpiramo ustrezno plačilo za tiste policiste, ki opravljajo
               najzahtevnejše naloge in v časovnih okvirih, ki presegajo poln delovni čas. Menimo
               pa, da bi morale biti te rešitve urejene v kolektivni pogodbi oziroma aneksu k njej
               in ne v zakonu. Niti eno leto še ni minilo od sprejema Zakona o delu in
               organiziranosti v policiji, ki je sistemski predpis, pa že odločamo o prvih njegovih
               spremembah in dopolnitvah. Tako pogostemu spreminjanju zakonodaje v Novi Sloveniji
               nasprotujemo. Poseganje v vsebino sistemskega zakona je utemeljeno le v primeru, ko
               to narekujejo tehtni vsebinski razlogi, česar pa v tem predlogu sprememb in
               dopolnitev ni zaslediti.</p>
               <p>S predlaganimi spremembami in dopolnitvami Zakona o organiziranosti in delu policiji
               se posega v položaj pomožnih policistov, in sicer se jim za leti 2014 in 2015 v
               celoti ukinja plačilo za pripravljenost. Tako radikalen poseg v prihodke pomožnih
               policistov krščanski demokrati ne podpiramo. V času javnofinančne krize je sicer
               prav, da se breme krize porazdeli med vse družbene skupine, torej bi breme te krize
               morali nositi tudi pomožni policisti, vendar ne na ta način, da se jim za dve leti
               ukinja plačilo za njihovo pripravljenost. Krščanski demokrati bi podprli predlog za
               zmanjšanje njihovega plačila, ne moremo pa podpreti popolne ukinitve. Tako radikalen
               poseg bo marsikaterega pomožnega policista spravil tudi v finančno stisko, podobno
               kot so se s tako situacijo že srečali številni pripadniki Slovenske vojske. Tudi
               številni pomožni oziroma rezervni policisti se bodo soočili s temi posledicami, saj
               so družinske in druge izdatke načrtovali v pričakovanju prihodkov, za katere so že
               imeli sklenjeno pogodbo, kjer je bil določen čas trajanja pogodbe in tudi višina
               plačila. Posledično so utemeljena njihova pričakovanja, da se bodo podpisane
               pogodbene obveznosti tudi izvrševale.</p>
               <p>Poseg države v že sprejete pogodbene obveznosti je, kot že prej rečeno, preoster in
               ga krščanski demokrati Nove Slovenije ne podpiramo. Poslanska skupina Nove Slovenije
               predlaganih sprememb in dopolnitev Zakona o organiziranosti in delu policiji ne bo
               podprla.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Alenka Bikar bo predstavila stališče Poslanske skupine Pozitivna Slovenija.
           </p>
            </sp>
            <sp who="SDZ6:BikarAlenka">

               <speaker>ALENKA BIKAR (PS PS):</speaker>

               <p>Hvala za besedo, gospod predsedujoči. Spoštovane poslanke, poslanci, minister,
               generalni sekretar, ostali vsi navzoči, dobro jutri!</p>
               <p>S Predlogom zakona o dopolnitvah Zakona o organiziranosti in delu v policiji sta
               predlagani dve ključni dopolnitvi. Pri tem se prva nanaša na pomožne policiste, druga
               pa na realizacijo sklenjenega sporazuma med Vlado in Sindikatom policistov Slovenije.
               Prva dopolnitev ukinja plačilo za pripravljenost pomožnih policistom, in sicer za
               naslednji dve leti do 31. Decembra 2015. Pomožna policija je posebna organizacijska
               oblika dela, pripadniki pomožne policije pa opravljajo naloge policistov, za kar so
               tudi posebej usposobljeni. Svoje naloge pa izvajajo v primeru vpoklica in za ta
               primer, torej ko bodo dejansko vpoklicani, se jim plačila seveda ne ukinja. Torej
               tudi po spremembi zakona bodo pomožni policisti plačani za svoje delo, še vedno bodo
               prejemali nadomestilo za čas usposabljanja in čas, ko so vpoklicani, ne bodo pa več
               prejemali pavšala, ki ga prejemajo zaradi svojega statusa, in sicer v višini 1 %
               bruto minimalne plače. Sicer bi raje videli, da takšnih rešitev ne bi bilo potrebno
               iskati, vendar pa trenutna splošna finančna situacija države ne glede na to, da se
               počasi že izboljšuje, tega trenutno še ne dopušča. Potrebno pa je poudariti, da s tem
               nikakor ne bo ogrožena varnost državljank in državljanov, saj bodo ti pomožni
               policisti v primeru naravnih nesreč ali hujšega ogrožanja varnosti, izrednega ali
               celo vojnega stanja še vedno vpoklicani. Glede na to, da so bili pomožni policisti
               nazadnje angažirani leta 1995, pa upamo, da potrebe potem tudi v prihodnje ne bo.</p>
               <p>Druga dopolnitev pa predstavlja realizacijo sklenjenega sporazuma in se nanaša na
               delo preko polnega delovnega časa policistov specialne enote in drugih policistov, ki
               skupaj z njimi opravljajo posebno zahtevne naloge z najvišjo stopnjo ogroženosti
               življenja. Gre za delovni čas, ki je odrejen preko vseh omejitev, ki so določene z
               delovnopravno zakonodajo, torej ko delo poteka neprekinjeno šestnajst ali celo
               dvajset ur. Gre torej za posebne situacije, ko je delo policistov odrejeno brez
               njegovega soglasja, in gre za posebno obremenitev, ki se s predlogom tudi ustrezno
               ovrednoti, seveda v okviru rešitev, ki jih pozna že veljavni zakon. Pri tem pa je
               potrebno poudariti, da nikakor ne gre za dvojno plačilo za isto delo, pač pa zgolj
               povečanje vrednosti izplačane ure za čas dela pod posebnimi obremenitvami.</p>
               <p>Koalicija je k temu členu vložila tudi amandma, s katerim se določa, da policistom
               specialne enote pripada enak dodatek tudi za čas usposabljanja, za izvajanje
               najtežjih nalog, amandma pa je usklajen s sindikati, vodstvom policije, vodstvom
               specialne enote in vodstvom posebnih policijskih enot. Dejstvo je, da gre za elitno
               enoto, ki opravlja posebno nevarne naloge z najvišjo stopnjo ogroženosti življenja,
               pri tem pa je ključnega pomena vrhunska psihofizična pripravljenost, usposobljenost
               in izurjenost, zato je prav, da se tudi za pripadnike specialne enote ti dodatki
               uredijo enako, kot so urejeni za pripadnike posebne policijske enote.</p>
               <p>V Pozitivni Sloveniji bomo Predlog zakona o dopolnitvah Zakona o organiziranosti in
               delu v policiji ter amandma, ki ga je vložila koalicija, podprli. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Sonja Ramšak bo predstavila stališče Poslanske skupine Slovenske demokratske
               stranke.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Spoštovani predsednik, državni sekretar, spoštovani minister, spoštovane kolegice in
               kolegi!</p>
               <p>Ministrstvo za notranje zadeve je Državnemu zboru Republike Slovenije predložilo v
               obravnavo Predlog zakona o dopolnitvah Zakona o organiziranosti in delu v policiji. V
               svoji obrazložitvi na matičnem delovnem telesu je državni sekretar povedal, da so
               predlagani zakon vložili na podlagi sklenjenega dogovora med Vlado Republike
               Slovenije in Sindikatom policistov Slovenije in da s tem zakonom urejamo
               delovnopravna razmerja za nemoteno opravljanje operativnih nalog v posebnih delovnih
               razmerah s posebnim poudarkom in s skrbjo za zaposlene. Delo preko polnega delovnega
               časa, opravljeno na podlagi 73. člena Zakona o organiziranosti in delu policiji, se
               odreja tudi preko omejitev, določenih z Zakonom o delovnih razmerjih. Torej gre za
               obremenitve, ki v veljavni zakonodaji niso ustrezno ovrednotene, zato se s
               predlaganim zakonom zagotavljajo dodatna finančna sredstva za povečanje vrednosti
               izplačane ure za čas dela pod posebnimi obremenitvami. Na drugi strani pa predlog
               zakona z namenom zmanjševanja proračunskih stroškov sicer začasno, do 31. 12. 2015,
               ukinja nadomestilo pomožnim policistom za čas pripravljenosti. V svoji obrazložitvi
               je državni sekretar dejal, da že več let niso poklicali in tudi ne usposabljali
               pomožnih policistov, da pa se nadomestilo za pripravljenost kljub temu izplačuje. Pri
               tem se postavlja vprašanje, ali so pomožni policisti ustrezno usposobljeni, da bi v
               ključnih trenutkih lahko korektno in strokovno opravljali svoje naloge, pri čemer je
               seveda treba poudariti tudi, ali je ustrezno poskrbljeno predvsem za njihovo varnost
               in varnost drugih.</p>
               <p>Že na matičnem delovnem odboru smo poslanke in poslanci Slovenske demokratske
               stranke v razpravi poudarili, da podpiramo predlagane zakonske rešitve in da bomo
               podprli tudi amandma, ki ga je vložila koalicija za sejo Državnega zbora. Smo pa ob
               razpravi opozorili tudi na to, da se s predlaganim zakonom vprašanje dodatka za
               nevarnost in posebne obremenitve ter nadomestila za pripravljenost rešuje parcialno
               in ne sistemsko za vse primerljive poklice. Pri tem je potrebno izpostaviti zlasti
               poklicne pripadnice in pripadnike Slovenske vojske, ki so se zaradi nespoštovanja
               delovnopravne zakonodaje in neenake obravnave znašli v hudih socialnih stiskah. Poleg
               njih pa ne smemo pozabiti tudi na poklicne gasilce in reševalce v sistemu zaščite in
               reševanje oziroma druge uniformirane poklice. Gre za specifična delovna mesta in
               naloge, ki jih za razliko od ostalih javnih uslužbencev opravljajo. Menimo, da ni
               dobro, da minister, ki poleg področja notranjih zadev pokriva tudi področje javne
               uprave in lokalne samouprave, predlaga parcialne rešitve, namesto da bi se področja
               lotili sistemsko in na enak in primerljiv način uredili področje za vse primerljive
               poklice. Ob tem ne gre pozabiti, da je reprezentativni sindikat Ministrstva za
               obrambo zaradi neenake obravnave Vladi Republike Slovenije podal zahtevo za umik
               ministra Viranta z mesta vodje vladne pogajalske skupine za javni sektor.</p>
               <p>V Poslanski skupini Slovenske demokratske stranke bomo predlagane zakonske rešitve
               sicer podprli, obenem pa pričakujemo, da bo Ministrstvo za notranje zadeve v čim
               krajšem času predlagalo sistemske rešitve tudi za ostale primerljive poklice.</p>
               <p>Podporo, kot sem že dejala, napovedujemo tudi amandmaje poslanskih skupin koalicije k
               74. členu zakona, ki ureja področje dodatnega plačila v času posebnih obremenitev
               policistom specialne enote in drugim policistom, ki neposredno skupaj s specialno
               enoto opravljajo posebno nevarne naloge z najvišjo stopnjo ogroženosti življenja, za
               čas neposrednega izvajanja nalog v nevarnih pogojih in s posebnimi obremenitvami, saj
               menimo, da gre za posebno odgovorna in zahtevna usposabljanja in da je prav, da se za
               te skupine policistov to področje uredi na enak način, kot to velja za policiste
               posebne policijske enote. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Majda Potrata bo predstavila stališče Poslanske skupine Socialnih demokratov.
           </p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovani gospod državni sekretar, poslanke in
               poslanci!</p>
               <p>Predlagana novela Zakona o organiziranosti in delu v policiji ureja delovnopravna
               razmerja za dve skupini uniformiranih policistov, ureja pa jih v dogovoru s
               predstavniki policijskih sindikatov in prepričani smo, v ničemer ne zmanjšujejo
               pričakovanega zagotavljanja varnosti ljudi in premoženja, predvsem pa tudi ne
               policistk in policistov. Predlagane spremembe in dopolnitve zakona bomo v Poslanski
               skupini Socialnih demokratov podprli. Opozarjamo, da je sprememba, ki se nanaša na
               dopolnitev 74. člena obravnavanega zakona in se dotika vprašanja določitve povečanega
               obsega dela v času posebnih obremenitev, tisto, v kar posega predlagana sprememba. Od
               predstavnika Vlade smo slišali, da gre predlagana sprememba tudi korak k izpolnitvi
               zaveze iz 7. točke sporazuma med Vlado in sindikatom slovenskih policistov s konca
               maja lanskega leta. Rešitev se nanaša pa tudi na 73. člen Zakona o organiziranosti in
               delu v policiji, v katerem je določeno, da lahko nadrejeni policistu odredi, da
               dokonča začeto nalogo prek polnega delovnega časa. Soglasje policista v takem primeru
               ni potrebno, saj gre verjetno za take naloge, ki jih po pričakovanju tudi ni mogoče
               predčasno končati, in na odboru smo od predstavnikov predlagateljev slišali, da nihče
               ne zavrne odredbe nadrejenega v okoliščinah, ko je treba začeto delo dokončati, na
               primer zavarovati kraj nesrečnega dogodka ali kaj podobnega.</p>
               <p>Druga sprememba se nanaša na začasno ukinitev plačila za pripravljenost v pomožni
               policiji, in sicer do konca decembra leta 2015. Ta ukrep je povezan z varčevalnimi
               ukrepi. V obrazložitvi zakona k 2. in 3. členu je predlagatelj navedel, da ima
               policija trenutno sklenjenih 255 pogodb o prostovoljni službi v pomožni policiji. Že
               sklenjene pogodbe se bodo v 30 dneh po uveljavitvi tega zakona ustrezno uskladile.
               Pomožni policisti, ko niso vpoklicani, nimajo nobenih stroškov, zaradi tega v
               naslednjih dveh letih ne bodo prejemali nadomestila za pripravljenost. Med
               usposabljanjem pa so upravičeni do nadomestila plače in drugih prejemkov ter
               povračila stroškov v zvezi z usposabljanjem. Seznanjeni smo tudi bili, da pomožni
               policisti že več let niso bili vpoklicani, niti niso bili deležni usposabljanj, so pa
               prejemali nadomestilo za pripravljenost.</p>
               <p>Vloženi amandma koalicijskih poslanskih skupin je pripravljen v skladu z dogovorom na
               matičnem delovnem telesu in se razširi tudi na policiste člane specialne enote do
               enakega dodatka za nevarnost in posebne obremenitve tudi za čas usposabljanja za
               izvajanje tovrstnih nalog. Tudi ta amandma bomo Socialni demokrati podprli. Hvala.
           </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Katarina Hočevar bo predstavila stališče Poslanske skupine Državljanske liste.
           </p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav državnemu sekretarju in vsem kolegicam in kolegom!</p>
               <p>V tem sestavu Državnega zbora smo v začetku leta 2013 sprejeli nov Zakon o
               organiziranosti in delu v policiji, ki je postavil zakonske temelje za sodobno
               policijsko organizacijo. Zaradi sklenjenega sporazuma med Vlado Republike Slovenije
               oziroma Ministrstvom za notranje zadeve in Sindikatom policistov Slovenije konec maja
               2013 je potrebno zakon dopolniti. In te dopolnitve so danes pred nami. Gre pa za dve
               ključni dopolnitvi, in sicer se prava na naša na sestav pomožne oziroma rezervne
               policije in druga na tako imenovane super nadure oziroma vrednotenje dela preko
               polnega delovnega časa.</p>
               <p>Slovenska policija ima trenutno okoli 240 pomožnih policistov, ki so vpoklicani
               predvsem ob naravnih in drugih nesrečah, v primeru hujšega ogrožanja javne varnosti,
               v primeru potrebe pri varovanju državne meje ali pa v primeru vojnega stanja. Pomožni
               policisti za ta svoj status oziroma pripravljenost prejemajo nadomestilo v povprečju
               230 evrov na mesec. Glede na dejstvo, da je bil ta pomožni sestav nazadnje vpoklican
               v letu 1995, in glede na finančno situacijo v državi Vlada predlaga, da se v letih
               2014 in 2015 to nadomestilo ne izplača. Privarčevana sredstva pa se prerazporedijo za
               redno operativno delovanje policije, kjer so finančna sredstva, dopolnjena s
               proračunom, zelo omejena. Gre torej za gospodaren in varčevalen ukrep.</p>
               <p>Druga dopolnitev se nanaša na sistemsko ureditev posebne delovne obremenitve oziroma
               tako imenovanih super nadur, ki se odrejajo preko vseh omejitev, določenih z zakonom.</p>
               <p>Obe dopolnitvi, skupaj z amandmajem, ki je bil sprejet ob obravnavi predloga zakona
               na matičnem odboru, podpirata tudi oba policijska sindikata.</p>
               <p>V Državljanski listi se zavedamo, da so policisti izpostavljeni posebnim
               obremenitvam in posebnim okoliščinam, zato je treba njihovo delo tudi ustrezno
               ovrednotiti, seveda v okviru skupnega oziroma enotnega plačnega sistema. V
               Državljanski listi tudi spoštujemo socialni dialog, katerega rezultat so bile
               predlagane dopolnitve, zato bomo to novelo zakona podprli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo končali predstavitev stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženega amandmaja z dne 29. 1. 2014.</p>
               <p>V razpravo dajem 1. člen in amandma poslanskih skupin koalicije. Želi kdo
               razpravljati?</p>
               <p>Gospod Mirko Brulc, izvolite.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Hvala lepa. Lep pozdrav vsem prisotnim!</p>
               <p>Razpravljamo o občutljivi tematiki, kajti v tej gospodarski krizi zagotoviti
               dostojno plačilo ne samo policistom, ampak tudi drugim strukturam, je seveda zelo
               težko. Smo v času globalizacije in tudi kriminal prihaja v našo državo, česar nismo
               bili vajeni, tudi pod prejšnjo državo nikakor ne, veliko več je umorov, grdih ropov,
               agresivnosti na ulici in podobno, in tega so najprej deležni policisti. Zato mislim,
               da je nujno sprejeti to novelo zakona tudi s tem amandmajem, o katerem zdaj govorimo,
               zato da se popravijo nekatera nesorazmerja v tem – govorim o odgovornosti, o
               nevarnosti in opravljanju službe. V Jugoslaviji smo bili ob miličnikih varni, edina
               agresija je bila, če so prihajali kakšni z Zahoda – o tem bomo govorili verjetno na
               nekih drugih sejah –, drugače pa te nevarnosti ni bilo, take kot je danes. Nismo bili
               vajeni take agresivnosti, s kakršno se zdaj srečujemo na ulicah. Pred kratkim je bila
               oddaja na televiziji, ki nakazuje še na neke druge težave in podobno. Ampak ko je
               tako hudo, takrat je vedno policist tisti, ki prvi vstopi, zato da varuje občane,
               imovino in podobno.</p>
               <p>Glede pomožnih policistov mislim, da sedaj padejo nekako v rang prostovoljnih
               gasilcev; če ni tako, me boste popravili. Vendar tudi te rabimo in jih je treba,
               <q>"negovat"</q>, imeti na seznamu, imeti tudi usposobljene in pripravljene, da pomagajo
               takrat, ko je treba pomagati.</p>
               <p>Omenil bi še, čeprav to sodi pod naloge pravosodnega ministrstva, da nerešeni
               ostajajo problemi tudi pri pravosodnih policistih. Tudi tam so izjemne obremenitve,
               nevarnosti, število zapornikov glede na prostore in tako dalje – poznamo težave, in
               ne nazadnje tudi plačilo nadurnega dela in še kaj.</p>
               <p>Ne bom zdaj posegal še na področje vojske, to so naše uniformirane sile, do katerih
               mora ta družba imeti poseben odnos. In je prav, da danes popravimo, kar se popraviti
               da, da nagradimo vsaj, mogoče skromno, ampak kakor koli že, tiste, ki so pripadniki
               specialnih enot, ki imajo tako imenovane super nadure, kajti tisti denar si res
               neverjetno zaslužijo.</p>
               <p>Jaz bom amandma in to novelo zakona podprl. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Vabim vas k prijavi za razpravo.</p>
               <p>Socialni demokrati nimajo več časa, tako da ima besedo gospa Sonja Ramšak.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala, spoštovani predsednik.</p>
               <p>Na začetku bi najprej opozorila, da Socialni demokrati niso imeli najave časa za
               razpravo – morda samo toliko, ampak mislim, da je bila razprava gospoda Brulca
               izredno vsebinska in tudi potrebna.</p>
               <p>Tako kot sem že v mnenju poslanske skupine izpostavila; res je, pred policisti,
               predvsem posebnih specialnih enot in specialnih enot, so izjemno zahtevne strokovne
               naloge in je prav, da so za opravljanje teh nalog tudi ustrezno nagrajeni. Vendar pa
               smo tudi že na samem matičnem odboru opozorili, da je dejansko treba sistemsko
               urediti ta razmerje, da dejansko zdaj rušimo sistem plač v javnem sektorju na način,
               ki v redu. Vsi se zavedamo težke situacije in tudi mi smo na odboru povedali, da se
               zavedamo težke situacije in čeprav dajemo podporo spremembam zakona in tudi amandmaju
               k 74. členu, da pa je treba primerljiva področja sistemsko urediti. Dejansko
               pričakujemo, da se bo to zgodilo.</p>
               <p>Namreč, moram reči, da sem izrazila tudi svoje osebno mnenje, da se ne strinjam s
               tem, da se rezervnim policistom jemlje to nadomestilo za pripravljenost, morda bi se
               lahko nekoliko znižalo. Namreč, če imamo ali rezervno policijo ali rezervno vojsko,
               mislim, da je treba ta sistem vzdrževati, ga usposabljati, zato da takrat, ko ga je
               treba aktivirati, so usposobljeni in ustrezno pripravljeni na te zahtevne naloge.</p>
               <p>Bi pa opozorila še na eno stvar; namreč, minister, jaz sem že tudi v mnenju poslanske
               skupine izpostavila to, kar se nanaša na druge primerljive poklice, da je treba ta
               sistem urediti, jaz vam res toplo polagam na dušo, če ste poslušali prejšnji dan sejo
               Odbora za obrambo, vam je lahko jasno, kako grobo se krši delovnopravna zakonodaja,
               da poklicni pripadniki niti ne dobijo tistega, kar jim pripada po zakonu, na drugi
               strani pa dajemo neki skupini dodatna plačila. Polega tega pa mislim, da podobna
               usposabljanja, zahtevna in strokovna, so tudi na strani poklicnih pripadnic in
               pripadnikov Slovenske vojske, poklicnih gasilk in gasilcev in zaščitno-reševalnih
               enot, zato v bodoče mislim, da parcialnih reševanj ne bomo podpirali, ampak v tem
               primeru smo se odločili, da naredimo izjemo in dajemo podporo tem predlaganim
               rešitvam. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? <stage>(Da.)</stage></p>
               <p>Besedo ima minister gospod Gregor Virant.</p>
            </sp>
            <sp who="SDZ6:VirantGregor">

               <speaker>DR. GREGOR VIRANT:</speaker>

               <p>Hvala.</p>
               <p>Moram reči, da smo bili pri tej noveli zakona še posebej pozorni na to, da ne bi
               posegali v enoten plačni sistem, ker je tako, da je moja vloga dvojna; po eni strani
               sem pogajalec za celotni javni sektor, po drugi strani pa urejam zadeve za področje
               Ministrstva za notranje zadeve in znotraj tega tudi za policijo in moram paziti, da
               je to uravnoteženo, da s kakšnimi posegi v sistem policije ne bi odprli Pandorine
               skrinjice, da se ne bi začele podirati domine; skratka, da ne bi porušili enotnega
               plačnega sistema. S temi rešitvami, sem prepričan, da ga ne podiramo, kajti ta
               dodatek, o katerem zakon govori, že obstaja. Ta je že v kolektivni pogodbi za javni
               sektor, torej je del enotnega sistema, so ga podprli sindikati javnega sektorja, vsi
               oziroma vsi tisti, ki so KPJS podpisali, tako da s tega vidika problema tukaj ni.</p>
               <p>Isto velja tudi za super nadure. Drugje na ta način tega ne poznajo, samo v policiji
               so nadure preko zakonskega limita, limita iz Zakona o delovnih razmerjih, odrejene
               tako, da se policist ne more odločati, ali bi ali ne bi. V zdravstvu sicer to
               obstaja, ampak zdravniki dajo soglasje za ekstra nadure. Tako mislim, da smo zadevo
               limitirali na nek normalen minimum. Moram vas pa opozoriti, da s to zakonsko novelo
               popravljamo en člen Zakona o organiziranosti in delu policije, ki je pa v resnici kar
               precej grobo posegel v enotni plačni sistem. Če bi tisti člen, tista določba veljala
               naprej, bi imeli velike težave. Tako bo zdaj s to rešitvijo precej precej bolje. Je
               pa prav, absolutno prav, da ta dodatek v kolektivni pogodbi za javni sektor obstaja.
               Tukaj gre res za zelo specifične naloge, ki so povezane z ogrožanjem življenja in
               zdravja policistov. Tisti, ki smo imeli priliko, recimo, spremljati predlani decembra
               demonstracije na Trgu republike, jaz sem si jih ogledal iz pisarne predsednika
               Državnega zbora, smo videli, kako zahtevno in rizično je delo policistov v takih
               situacijah. In pri takih zadevah, takih situacijah, ko je res na kocki, bi rekel,
               življenje, zdravje teh naših policistov, mislim, da bi bilo nesmiselno šparati; in če
               prav razumem, se tudi vse poslanske skupine s tem strinjajo.</p>
               <p>Na drugi strani je pa pri pomožni policiji pa drugače. Tukaj pa ni dela, ki bi se
               opravljajo, to nadomestilo se plačuje za pripravljenost, se pravi samo za to, da
               imajo status pomožnega policista, pa da se plačuje v bistvu ne za opravljeno delo,
               ampak kot nadomestilo za pripravljenost. Tako tukaj ne gre za poseg v nagrajevanje
               nečesa, kar bi človek opravil. Če bomo imeli denar za usposabljanje pomožnih
               policistov, bodo seveda za tisti čas, ko bodo na usposabljanjih, plačani. Če jih bo
               treba poklicati, bog ne daj, upajmo, da ne bo te potrebe – nazadnje je bilo leta 1995
               ali 1996 ob obisku papeža. Upajmo, da tega ne bo treba in da jih ne bo treba tudi
               plačevati. Ne moremo pa zdaj gledati tega plačila kot na nek socialni transfer, ker
               to pa ni, ne moremo skozi tako nagrajevanje reševati socialnih problemov. Za to so
               drugi mehanizmi.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Ugotavljam, da ne. Zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj, pol ure po prekinjeni 19. točki dnevnega reda. Se pa hkrati tudi
               opravičujem za čas, ker sem prepozno opazil, da je tekel čas pri gospodu Brulcu,
               čeprav ni bil najavljen čas v imenu poslanske skupine. S tem prekinjam to točko
               dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA TRETJO OBRAVNAVO PREDLOGA ZAKONA
                  O ZDRAVILIH V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona bi lahko dal besedo predstavniku Vlade, pa ga ta hip ni
               v dvorani.</p>
               <p>Zato prehajamo na predstavitev stališč poslanskih skupin.</p>
               <p>Gospa Ljudmila Novak bo predstavila stališče Poslanske skupine Nove Slovenije.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovani!</p>
               <p>Predlog zakona o zdravilih, ki ga Državni zbor sprejema po rednem postopku, bo zaradi
               obširnosti sprememb v celoti nadomestil obstoječi zakon. Vlada je sicer nujnost
               postopka utemeljevala z nujnostjo prenosa dveh direktive v naš pravni red, vendar je
               pri ponovnem odločanju o vrsti postopka Nova Slovenija podprla redni postopek, saj
               gre za sistemski zakon s tega področja.</p>
               <p>V Novi Sloveniji se sprašujemo, v kolikšni meri bodo deležniki, ki jih predlagani
               zakon zadeva, zadovoljni s sprejemom. V Novi Sloveniji se nam poraja tudi pomislek, v
               kolikšni meri je predlagano zakonsko besedilo rezultat različnih lobističnih
               pritiskov na ministrstvo, zaradi česar je odstopil tudi minister Gantar, novega
               ministra pa še ni na vidiku.</p>
               <p>Poraba zdravil se je v zadnjem desetletju povečala; ne samo v smislu finančnih
               sredstev, porabljeni za njihov nakup, ampak tudi glede na obseg ali količino
               porabljenih zdravil. Izdatki za zdravila so v letu 2010 v državah članicah Evropske
               unije v povprečju predstavljali skoraj petino, 19 %, vseh izdatkov za zdravstvo in so
               na tretjem mestu po višini porabe za bolnišnično in izvenbolnišnično zdravljenje
               oziroma oskrbo. Na podlagi uradnih evidenc se v zadnjih petih letih v Sloveniji
               poraba zdravil povečuje povprečno za 3,7 % letno. Poraba zdravil se je, če pogledamo
               10-letno obdobje, v Sloveniji povečala za skoraj 60 %. Slovensko zdravstvo je še
               posebej neučinkovito pri naročanju zdravil in druge medicinske opreme, analiza
               finančnih tokov pa naj bi kazala na to, da gre med dobavitelji za kartelne dogovore.
               Zaradi nepreglednosti sistema javnega naročanja se izgubi, po poročanju medijev,
               najmanj 50 milijonov evrov. Zdravstvena blagajna je stalno podhranjena in
               davkoplačevalci moramo vanjo vedno več prispevati, kar pa na drugi strani ne pomeni
               tudi več pravic. Po podatkih supervizorja se kar tri četrt milijarde evrov steče na
               račune nekaj deset podjetij, medtem ko največji delež teh sredstev pridobi pet
               veledrogeristov. Ti so glavni oskrbovalci lekarn z zdravili, ki seveda krize ne
               poznajo.</p>
               <p>Zakonsko besedilo pa, glede na vložene amandmaje, v določenih delih nima niti podpore
               vseh koalicijskih poslancev. Nova Slovenija bo podprla amandma Poslanske skupine
               DeSUS k 105. členu in posledično 127.a člen, ki ureja nabor poslovnih subjektov, ki
               ne smejo opravljati dejavnosti prometa z zdravili na debelo. Nova Slovenija podpira
               ta amandma, saj vnaša več preglednosti v sistem in posledično niža cene registriranim
               zdravilom. Slovenija je ena izmed najbolj intenzivnih proizvajalk in izvoznic
               zdravil, po drugi strani pa imamo skoraj najdražja zdravila.</p>
               <p>V Novi Sloveniji menimo, da predlagani zakon ne rešuje v zadostni meri področja cen
               zdravil. Na to opozarja v svojem mnenju tudi Državni svet na podlagi številnih, tudi
               neusklajenih pripomb strokovne javnosti, ki pa v predlogu zakona niso dovolj
               upoštevane. V Novi Sloveniji predlogu zakona ne bomo nasprotovali.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Lejla Hercegovac bo predstavila stališče Poslanske skupine Pozitivna Slovenija.
           </p>
            </sp>
            <sp who="SDZ6:HercegovacLejla">

               <speaker>MAG. LEJLA HERCEGOVAC (PS PS):</speaker>

               <p>Spoštovani predsednik, spoštovane kolegice in kolegi!</p>
               <p>Danes je pred nami tretja obravnava Zakona o zdravilih. Kot že rečeno, gre za
               popolnoma nov sistemski zakon, ki je nastal kot posledica dolgotrajnih koalicijskih
               in strokovnih usklajevanj. Zakaj to ponavljam? Tretjo obravnavo zakona in sprejem
               celotnega zakona bi namreč lahko izvedli na decembrski seji, saj se je z njegovo
               uveljavitvijo mudi. Gre namreč za rešitev, ki se nanaša na prenos direktive Evropske
               unije iz leta 2010 in Slovenija je že prejela opomin in mnenje Evropske komisije.
               Seveda, to bi nas lahko drago stalo. Vendar se je pri sprejemanju in potrjevanju
               zapletlo že z dopolnili oziroma amandmaji, sprejetimi na matičnem delovnem telesu, ki
               so tik pred zdajci in brez poglobljene razprave pomenili veliko spremembo na področju
               prodaje zdravil na debelo. Nato se je vsebina, pripravljena na podlagi strokovnih in
               koalicijskih usklajevan,j na seji Državnega zbora vrnila v prvo obliko, kar je bil
               povod za nesprejetje zakona v celoti tudi na decembrski seji.</p>
               <p>Neustreznost predlagane rešitve, sprejete na Odboru za zdravstvo, ni podkrepilo niti
               pisanje Zavoda za transfuzijo krvi. Zato naj ob tem povem, da v Poslanski skupini
               Pozitivna Slovenija ne bomo podprli ponovno vloženih amandmajev, ki spreminjajo prej
               omenjeno področje prodaja zdravila na debelo. Pa vendarle s tem zakonom prinašamo v
               slovenski pravni red moderne evropske smernice in sledimo pomembnim ciljem, ki naj
               jih na tem mestu ponovno naštejem. Nedvomno je izredno pomembna krepitev varovanja
               javnega zdravja, prost in varen pretok zdravil, prav tako vzpostavljamo podlage za
               učinkovitejše ukrepanje pri preprečevanju vstopa ponarejenih zdravil, saj
               izboljšujemo predpisane postopke pridobivanja dovoljenja za promet z zdravili in
               zagotovitev kakovosti proizvodnje in preizkušnje vseh zdravilnih učinkovin in
               pomožnih snovi ter okrepitev s sistemom upravljanja in zmanjševanja tveganja,
               povezanih z zdravili.</p>
               <p>Posebno poglavje vneseno v zakon je področje farmakovigilence. To je sistem
               ugotavljanja vrednotenja in odzivanja na nova spoznanja o neželenih učinkih in drugih
               varnostnih vidikih zdravila, ko so zdravila že na tržišču. Prav tako želimo na bolj
               ustrezen način preprečevati vdor ponarejenih zdravil v legalno distribucijsko verigo,
               ki so za končnega uporabnika lahko izredno nevarna. Naj ponovim, da smo s
               koalicijskimi usklajevanji dosegli dosežen napredek na področju medmrežnega
               informiranja in prodaje zdravil brez recepta. Ker je to področje, ki naj sledi
               izključno javnemu interesu, sem prepričana, da bomo morali skupaj delati še naprej v
               dobro vseh nas. Predvsem pa si želim, da bi se bolje poslušali in slišali, tako
               politika, strokovna javnost in druga zainteresirana javnost, kar je bilo javno in
               jasno razvidno tudi iz javne predstavitve mnenj na temo aktualnih težav na področju
               zdravstva, ki je potekala prejšnji teden prav v tej dvorani.</p>
               <p>V Poslanski skupini Pozitivne Slovenije bomo predlog zakona podprli. Poleg celotne
               vsebine zakona pa bomo podprli tudi vložena dopolnila koalicijskih poslanskih skupin,
               o katerih bo verjetno več govora kasneje. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Štefan Tisel bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ6:TiselŠtefan">

               <speaker>MAG. ŠTEFAN TISEL (PS SDS):</speaker>

               <p>Vsem prav lep pozdrav. Spoštovani predsednik Državnega zbora, spoštovana gospa
               državna sekretarka s sodelavko, poslanke in poslanci!</p>
               <p>Sprememba Zakona o zdravilih se je pripravljala kar nekaj let. V Poslanski skupini
               Slovenske demokratske stranke smo prisluhnili strokovni javnosti in omogočili kar
               nekaj pozitivnih sprememb že pri nastajanju zakona. Zato v Poslanski skupini
               Slovenske demokratske stranke prenovljenemu Zakonu o zdravilih nismo nasprotovali. Na
               poslanske klopi je prišel po nujnem postopku, v zakonu pa se dopolnjujejo oziroma
               spreminjajo kar cela poglavja. Tudi evropske direktive pritiskajo s svojimi roki in
               grožnjami za plačilo kazni, če se direktive pravočasno ne implementirajo. Največje
               nevarnosti pri tako zahtevnem zakonu pa so, da si različni lobiji odpirajo pot v sam
               zakon in s svojimi vplivi, da ne rečem pritiski, skušajo izboljšati svoj položaj na
               trgu ponudbe povpraševanja in storitev. Žal so mnogi zakoni v preteklosti omogočili
               ali pa še omogočajo nevarnost koruptivnih dejanj. Ko je enkrat zakon sprejet, je vse
               zakonito.</p>
               <p>Zdravila so izjemno občutljiva dobrina, ali če rečem potrošno blago, tako z vidika
               proizvodnje, nadzora kvalitete in učinkovitosti in ne nazadnje finančnega učinka, da
               ne rečem profita. Danes je bilo že omenjeno, da veletrgovci tu mastno služijo, denar
               gre pa iz zavarovalniškega denarja, se pravi iz prispevkov vseh zaposlenih. Tudi na
               tem področju bo treba nekaj urediti, tako kot so lekarne, v glavnem, javni zavodi,
               razen manjših privatnih, kjer javni zavod ne sme deliti dobička, ampak mora vlagati
               profit v samo dejavnostjo. Tu bi morali vključiti tudi veletrgovce, kajti če smo
               socialna država, bi morali tudi tu presekati ta mastna bogatenja, o katerih smo pred
               kratkim tudi v medijih veliko slišali. Pri zdravilih se moramo vedno vprašati, ali so
               res potrebna, ali so sploh koristna in ali je njihova korist večja od škode, ki jo
               lahko povzročijo stranski učinki. Tu gre za veliko odgovornost proizvajalcev,
               distributerjev, predpisovalcev in ne nazadnje samih uporabnikov. Evropski direktivi,
               ki se vnašata v zakon, govorita ravno o vrednotenju različnih nezaželenih učinkov
               zdravil in o preprečevanju vstopa ponarejenih zdravil na trg, zato morajo biti
               nadzorni mehanizmi ločeni od komercialnih.</p>
               <p>V novem zakonu se ukinja vloga Javne agencije za zdravila in medicinske pripomočke,
               ki je do zdaj nadzirala kakovost zdravil. Naloge uradnega kontrolnega laboratorija se
               s te javne agencije prenaša na Nacionalni laboratorij za zdravje, okolje in hrano, ki
               je bil ustanovljen z Zakonom o spremembah in dopolnitvah Zakona o zdravstveni
               dejavnosti in je nastal z združitvijo laboratorijev regionalnih zavodov za
               zdravstveno varstvo in Inštituta za varovanje zdravja in še ni v polnosti zaživel. V
               prehodnih določbah zakona sicer piše, da poslovne prostore, opremo, materiale za
               izvajanje analiznega preskušanja zdravil, dokumentacijo, arhiv in nedokončane zadeve,
               ki se nanašajo na izvajanje nalog uradnega kontrolnega laboratorija, povezane z
               nacionalnim laboratorijem, prevzamejo od javne agencije. Delavci, ki so usposobljeni
               za izvajanje nalog uradnega kontrolnega laboratorija, ostanejo v delovnem razmerju na
               javni agenciji in se jim ponudi drugo delo. Se pravi, da bo Javna agencija za
               zdravila in medicinske pripomočke izobraževala svoj kader; vsaj kader bi prenesli,
               kajti kader se gradi, ne leto, dve, ampak desetletja. No, in to je v 204. b členu v
               drugem odstavku. In tu je upravičen pomislek Fakultete za farmacijo Univerze v
               Ljubljani, ki pravi, da ni racionalno ukinjati sistema, ki dobro deluje. Uradni
               kontrolni laboratorij je s svojimi kadri in njihovimi specifičnimi kompetencami,
               specialisti iz preskušanja zdravil, z znanjem, izkušnjami, pa tudi opremo in postopki
               v okviru Javne agencije za zdravila in medicinske pripomočke in prej v okviru Zavoda
               za farmacijo in za preskušanje zdravil strokovno ustrezno deloval, v skladu z
               zahtevami dobre kontrolne laboratorijske prakse in standarda kakovosti ter popolnoma
               primerljivo z ostalimi evropskimi laboratoriji. Zdaj bo na enem mestu preskušanje
               zdravil za dve različni ravni; prvič, preskušanje s strani proizvajalca zdravil, in
               drugič, preskušanje s strani regulatornega organa. Gre za navzkrižje interesov, kar
               ni dopustno.</p>
               <p>Na Odboru za zdravstvo je bila v razpravi izpostavljena dilema glede določanja cen
               zdravil in register teh cen. Izpostavljeno je bilo vprašanje, kdo bo imel glavni
               register za cene zdravil, ali javna agencija, se pravi, Ministrstvo za zdravje, ali
               Zavod za zdravstveno zavarovanje Slovenije. Prišli smo do zaključka, da mora biti
               informacijski sistem poenoten in dostopen vsem udeležencem v sistemu; tudi
               elektronski recept gre v tej smeri. Sploh pa je ena glavnih ovir v razvoju zdravstva
               razdrobljen informacijski sistem. Posamezni zdravstveni zavodi oziroma njihovi
               informatiki – po navadi gre tu za servis od zunaj, za outsourcing - zavirajo, da bi
               se ves sistem poenotil, da bi lahko z zdravstveno izkaznico pacienta prišli do vseh
               potrebnih podatkov tako glede izvidov, storitev in stroškov. Storitve bodo postale
               bolj pregledne, lažje jih bo kontrolirati in s tem bodo tudi cenejše.</p>
               <p>Zakon o zdravilih prinaša veliko novosti na različnih področjih. Na novo se uvaja
               koncept esencialnih zdravil, področje zagotavljanja zdravil v izrednih razmerah. Na
               novo se ureja področje donacije zdravil, obsežno poglavje je v zvezi s cenami zdravil
               in določanja cen. Dodatno se ureja področje prometa z zdravili na debelo, na novo se
               uvaja možnosti izdaje letnih dovoljenj za uvoz neavtoriziranih nujno potrebnih
               zdravil, potem področje prometa z zdravili na drobno, dopolnjena je definicija
               galenskih zdravil ter razmejitev med galenskimi in industrijskimi zdravili. Ohranjajo
               pa se specializirane prodajalne za prodajo zdravil brez recepta.</p>
               <p>V Poslanski skupini Slovenske demokratske stranke smo podprli predlog amandmaja, ki
               ga je predlagal DeSUS tu na odboru, seveda je bil potem na plenarni seji povožen, da
               se loči dejavnost veledrogerije in maloprodaje zdravil. Zanimivo oziroma praktičen je
               bil predlog Lekarniške zbornice glede javnih naročil za zdravila, ki se izdajajo v
               lekarni. Predlog za ureditev izjeme v Zakonu o zdravilih glede na obveznost sledenja
               Zakonu o javnem naročanju vsaj za zdravila, ki se krijejo iz javnih sredstev, se
               pravi zdravila na recept, katerih cene so natančno določene in definirane v veljavnem
               zakonu glede cenika. In ta postopek javnega naročanja pomeni samo dodaten strošek za
               lekarne. Na to je opozoril tudi Državni svet v mnenju Komisije za socialno varstvo,
               delo, zdravstvo in invalide. Opozoril je tudi na predloge drugih zainteresiranih
               strokovnih javnosti, tako pa je na Odboru za zdravstvo Državnega zbora vendarle bila
               upoštevana pripomba k 141. členu, da se bodo vsa potrebna finančna sredstva v zvezi z
               zagotavljanjem zdravil v izjemnih razmerah financirala iz državnega proračuna in ne
               iz sredstev nosilcev obveznega zdravstvenega zavarovanja, torej Zavoda za zdravstveno
               zavarovanje Slovenije, oziroma v zakonu je napisano, da bo potem država ta sredstva
               refundirala.</p>
               <p>Kot sem omenil, je kar nekaj poglavij v zakonu novih. Ravno tisti novi členi v zakonu
               so zelo razvlečeni, kot bi pisci zakonov bili plačani po številu besed. Tako se je
               vsebina popolnoma zamegli in potem postane nerazumljiva. Včeraj smo prebrali v
               časopisu Finance, kako se usaja pisateljica gospodarskih zakonov nad kritičnim
               komentarjem Financ. Tudi ta teden sprejeti Energetski zakon je razvlečen in
               zbirokratiziran. Zakone bi morali pisati ljudje iz prakse: kratke in jedrnate ter
               razumljive.</p>
               <p>V poslanski skupini bomo pri glasovanju o Zakonu o zdravilih se odločili po lastni
               vesti. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Dr. Andreja Črnak Meglič bo predstavila stališče Poslanske skupine Socialnih
               demokratov.</p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PS SD):</speaker>

               <p>Spoštovani gospod predsednik, gospa državna s sodelavci, kolegice in kolegi, dobro
               jutro!</p>
               <p>Socialni demokrati smo že pri pripravi in obravnavi Zakona o zdravilih opozorili, da
               gre za strokovno izjemno zahteven in specializiran zakon ter da so z vsebinsko
               presojo v veliki meri primerni predvsem poznavalci oziroma strokovnjaki s tega
               področja. Izpostavili smo tudi, da se zavedamo, da je področje proizvodnje, prodaje,
               predpisovanja, nadzora in izdaje zdravil neomejeno in v njega vložene velike javnega
               denarja, zato je seveda močno pod pritiskom različnih lobijev in interesnih skupin.
               Skozi obe do zdaj opravljeni obravnavi zakona se je pokazalo, da smo imeli prav.
               Različni interesni poznavalci področja so nas vseskozi zasipali s svojimi strokovnimi
               stališči, ki so bila pogosto nasprotujoča. Veliko razprave je sprožil 105. člen
               zakona.</p>
               <p>Tudi v tej tretji obravnavi je vložen amandma Poslanske skupine DeSUS, ki želi
               prepovedati trgovino na debelo z zdravili za vse javne subjekte. V praksi to pomeni,
               da bi se onemogočilo nekaj pomembnih igralcev, ki bistveno posegajo na trg z
               zdravili. Socialni demokrati ves čas poudarjamo, da nikakor ne podpiramo različnih
               kreativnih izmikanj zakonom, vendar pa menimo, da bi morali take anomalije
               ugotavljati za to pristojni organi in ustrezno ukrepati. Z ad hoc ukinjanjem
               posameznih poslovnih subjektov pa se lahko še bolj okrepijo tiste družbe, ki že danes
               večinsko obvladujejo trg z zdravili in se kartelno dogovarjajo za cene. Zato so
               Socialni demokrati tudi tokrat ne bomo podprli amandmaja k 105. členu zakona.
               Zavzemamo se, da se promet na debelo z zdravili celovito in učinkovito uredi v Zakonu
               lekarniške dejavnosti, ki je sistemski zakon za to področje. Burno reakcijo nekaterih
               strokovnih skupin, na primer Fakultete za farmacijo, je povzročil tudi že zaprti 153.
               člen, ki prenaša dejavnost uradnega kontrolnega laboratorija z Javne agencije za
               zdravila na Nacionalni laboratorij za zdravje, okolje in hrano. Po zagotovilih
               Ministrstva za zdravje, ki je predlagatelj te spremembe, gre za razumno in strokovno
               utemeljeno rešitev, saj naj bi laboratorij ZZV, ki se po novem združuje v nacionalni
               laboratorij, že od nekdaj opravljal takšne analize. Socialni demokrati pričakujemo,
               da bo ministrstvo budno spremljajo dejavnost uradnega kontrolnega laboratorija in bo
               ustrezno reagiralo, če se pokaže, da takšna odločitev, kot opozarjajo nekateri
               strokovnjaki, ni najboljša.</p>
               <p>Predlog zakona o zdravilih bomo tudi tokrat podprli.</p>
               <p>Za konce pa bi želeli še enkrat poudariti najpomembnejše. Naša glavna skrb bi morala
               biti usmerjena k ustreznemu dostopu do kvalitetnih, varnih in učinkovitih zdravil za
               vse prebivalke in prebivalce Slovenije. Socialni demokrati pričakujemo, da ta zakon
               zasleduje glavni cilj. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Katarina Hočevar bo predstavila stališče Poslanske skupine Državljanske liste.
           </p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Še enkrat lepo pozdravljeni!</p>
               <p>Uporaba zdravil v razvitem svetu je ena najpomembnejših metod zdravljenja bolezni,
               zato je pomembno, da je področje zdravil urejeno tako, da so zdravila kakovostna,
               varna in učinkovita ter slovenskim bolnikom pravočasno na voljo. Tako kot na
               marsikaterem drugem področju Slovenija tudi na področju zdravil ni pravočasno
               notificirala evropske direktive, za kar je Slovenija že prejela tudi uradni opomin.
               Bistveni razlog za sprejetje zakona, novega Zakona o zdravilih, je torej uskladitev
               slovenske zakonodaje z novo sprejetimi direktivami Evropske unije in njihov prenos v
               slovenski pravni red ter povzemanje tudi vseh že povzetih pravnih aktov Evropske
               unije, kar bo omogočilo okrepitev visoke ravni varovanja javnega zdravja
               prebivalstva. Da gre za zahtevno in zelo strokovno zakonsko materijo pričajo številne
               pripombe in predlogi, ki smo jih prejeli od strokovne javnosti in zainteresiranih
               institucij. Ob obravnavi na matičnem delovnem telesu se je pokazalo, da je bila
               odločitev Državnega zbora, da se zakon obravnava po rednem postopku, pravilna in
               nujno potrebna, saj se je tekom obravnave postopka na Odboru za zdravstvo sprejelo
               precej novih rešitev, ki zakon še izboljšujejo.</p>
               <p>Državljanska lista se je posebej zavzemala za spremembe 126. in 127. člena zakona, ki
               bi tudi specializiranim prodajalnam omogočile prodajo zdravil po spletu, in sicer za
               tista zdravila, ki se lahko v teh prodajalnah prodajajo. Prvotni predlog je namreč
               spletno prodajo dovoljeval zgolj lekarnam. V Državljanski listi smo mnenja, da
               pretirana regulacija na trgu z zdravili ne vodi do večje dostopnosti zdravil. Če
               želimo dodatno zviševati kakovost življenja slovenskih državljanov in kakovost
               zdravljenja, moramo delovati v stabilnem okolju, kjer bodo vladale jasne, pregledne
               in poštene tržne razmere ter enaki pogoji za vse ponudnike zdravil in medicinskih
               pripomočkov. Odbor je predlagani amandma Državljanske liste tudi sprejel. Slovenija
               je majhen trg, ki se hitro zasiči in referenčna država za 13 drugih držav, ki imajo
               skupaj skoraj 120 milijonov prebivalcev. To pomeni, da ima vsako uradno nižanje cen
               zdravil v Sloveniji izjemno velik učinek na cenovne politike drugih držav, tako v
               Evropski uniji kot tudi zunaj nje. To lahko vodi v izjemno omejen dostop do novih in
               učinkovitejših terapij v naši državi v prihodnosti.</p>
               <p>Iz vseh naštetih razlogov, Državljanska lista na matičnem odboru in na drugi
               obravnavi na plenarni seji Državnega zbora ni podprla amandmaja Poslanske skupine
               DeSUS k 105. členu, ki še dodatno omejuje to malo konkurence pri prodaji zdravil na
               debelo, ki jo imamo na našem trgu zdravil. Konkurenca pa je temelj za zdravo poslovno
               okolje. V Državljanski listi tako vztrajamo, da se v zakon ne vnašajo dodatne
               omejitve pri prometu z zdravili na debelo, zato tudi v tej tretji obravnavi zakona
               amandmaja Poslanske skupine DeSUS ne bomo podprli.</p>
               <p>Predlog zakona prinaša pomembne sistemske rešitve za dolgoročno oskrbo z zdravili,
               zato bo Poslanska skupina Državljanske liste predlog zakona podprla.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Franc Pukšič bo predstavil stališče Poslanske skupine Slovenske ljudske
               stranke. Izvolite.</p>
            </sp>
            <sp who="SDZ6:PukšičFranc">

               <speaker>FRANC PUKŠIČ (PS SLS):</speaker>

               <p>Lep pozdrav, kolegice, kolegi, predsednik, vsi z Ministrstva za zdravje!</p>
               <p>V Poslanski skupini Slovenske ljudske stranke smo v drugi, torej prejšnji obravnavi
               dejansko prosili za dodatna pojasnila in opozarjali na nekatere nedorečenosti, ki so
               v zakonu. Tudi z amandmaji koalicije nekateri dvomi in pripombe strokovnjakov, žal,
               niso bili upoštevani. Gre seveda za tehnično zelo zahteven predlog zakona. Zakon pa
               ne bo imel samo vpliva na javno zdravje, ampak tudi na obveznosti zdravstvene
               blagajne in na njeno poslovanje. To pa se bo odražalo v prvi vrsti tudi na
               bolnikih.</p>
               <p>Bistveni razlog za sprejem novega sistema zakona o zdravilih naj bi bil prenos
               direktive Evropske unije v slovenski pravni red ter direktive preprečevanja vstopa
               ponarejenih zdravil v zakonito verigo dobav. u Poslanski skupini imamo velike
               pomisleke glede podpore zakonom glede na dejstvo, da se je v zakon pripadla rešitev,
               na katero so največ opozarjali prav v Poslanski skupini DeSUS –, torej v tisti
               poslanski skupini, ki so imeli tudi ministra za zdravje, in verjamem, da zelo
               upravičeno –, ki bo omogočila nadaljnje nepravilnosti na trgu z zdravili in morebiti
               celo nadaljnji monopol ene lekarne. V Slovenski ljudski stranki se bojimo, da je del
               tega zakona pisan prav za ljubljanske lekarne in za monopol ljubljanskih lekarn.</p>
               <p>Na odboru pa je bil sprejet amandma k 153. členu, ki vnaša spremembo glede
               laboratorija, za katero ni znano, kaj v resnici ta sprememba pomeni in kakšne bodo
               dejanske posledice prenosa nalog uradnega kontrolnega laboratorija z javne agencije
               na Nacionalni laboratorij za zdravje, okolje in hrano. Ugovor Zavoda za transfuzijo
               na amandma k 105. členu se nam tudi zdi utemeljen in bi si zaslužil pojasnilo in
               upoštevanje zavoda kot izjemo. Če bo amandma DeSUS sprejet, kot trdi zavod, potem
               bodo morali zavreči dragocene izdelke iz krvi, ker jih ne bodo smeli več prodajati.
               Čeprav je bil namen amandmaja DeSUS preprečiti monopole, pa je vendarle smiselno
               omogočiti in v to smo seveda v Slovenski ljudski prepričani, Zavodu za transfuzijo,
               da kot izjema in da bo lahko nadaljeval koristno predelavo in distribucijo zdravil iz
               krvi.</p>
               <p>Zakon je skratka zelo nedorečen in ni jasno, ali bo prinesel potrebne spremembe na
               trgu zdravil. V dokaz, da pripombe, ki jih imajo strokovnjaki in da koalicija ni
               soglasna glede nekaterih rešitev, smo se poslanci v Slovenski ljudski stranki
               odločili, da zakona ne bomo podprli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Ivan Hršak bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp who="SDZ6:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovana državna sekretarka s sodelavkami
               in sodelavci, spoštovane kolegice in kolegi!</p>
               <p>V Poslanski skupini Demokratične stranke upokojencev Slovenije bomo tudi v tretji
               obravnavi podprli Predlog zakona o zdravilih. Dovolite mi, da tokrat ne ponavljam že
               večkrat slišane vsebine predloga zakona, temveč se posvetim predvsem prodaji zdravil,
               kjer se obračajo največji dobički.</p>
               <p>Kot smo povedali že ob drugi obravnavi tega predloga zakona, se v Poslanski skupini
               DeSUS zavedamo, da je za učinkovito preskrbo prebivalstva z zdravili ključna
               dostopnost do vseh zdravil, ki jih zdravstvo potrebuje. Naj ponovno spomnim, da je v
               Republiki Sloveniji na trgu približno 4 tisoč 500 zdravil s tisoč 500 učinkovinami.
               Zdravila morajo biti dostopna prebivalcem na celotnem ozemlju Republike Slovenije.
               Prodaja in preprodaja zdravil sta izjemno dobičkonosni, česar se mnogi zavedajo in so
               se za povečevanje dobička pripravljeni tudi kartelno dogovarjati ter umetno zviševati
               cene zdravil na trgu. Pristojna Agencija za varstvo konkurence je takšne primere pred
               nedavnim že odkrila in ustrezno ukrepala. V Poslanski skupini DeSUS menimo, da se
               takšna dogovarjanja ne smejo dogajati, še posebej ne pri poslovnih subjektih, ki so
               izvajalci zdravstvene dejavnosti, ki opravljajo lekarniško dejavnost ali katerih
               ustanovitelji oziroma lastniki so prej omenjeni poslovni subjekti. Žal pa so se
               dogajala, kar je po naši oceni nedopustno.</p>
               <p>Zato smo poslanke in poslanca Poslanske skupine DeSUS prav z namenom preprečevanja
               vertikalnih integracij poslovnih subjektov in postavitvijo jasne ločnice med osnovno
               dejavnostjo javnega zavoda, torej zdravstveno oziroma lekarniško neprofitno naravnano
               dejavnost, za katere namen je bil javni zavod ustanovljen in katere cilj ne sme biti
               pridobivanje dobička, ter izrazito profitno naravnano gospodarsko dejavnostjo, tudi
               za tretjo obravnavo predloga zakona samostojno vložili predlog amandmaja za spremembo
               105. člena zakona, ki ureja pogoje za veletrgovce, in za novi 197. a člen, ki ureja
               obveznosti imetnikov dovoljenj za opravljanje dejavnosti prometa z zdravili na debelo
               po uveljavitvi podzakonskih predpisov. Po naši oceni je treba zaustaviti
               prerazporejanje in nenamensko porabo javnih sredstev, ki so sicer namenjena za
               zdravstveno varstvo prebivalstva, ter preprečiti povečevaje javnogospodarskih
               stroškov, namenjenih za dobavo zdravil od proizvajalca do maloprodaje. Funkcija
               veletrgovca v smislu predloga tega zakona v tržnem gospodarstvu naj bi namreč
               prispevala ravno k zniževanju teh stroškov. Vendar pa se je, kot sem že omenil, žal
               dogajalo, da so tudi veletrgovci, ki so bili ustanovljeni s strani države ali lokalne
               skupnosti, umetno dvigovali cene zdravil in omejevali nabor zdravil, kar se ne bi
               smelo dogajati in je v popolnem nasprotju z namenom ustanovitve javnega zavoda.</p>
               <p>Z našima amandmajema želimo preprečiti še nekaj anomalij, in sicer izogibanje
               postopkom javnega naročanja in s tem ustvarjanja nepreglednosti poslovanja javnih
               zavodov ter povečevanja možnosti napihovanja stroškov za zdravila ter oženje nabora
               zdravil na trgu zaradi poslovnih interesov veletrgovcev, ki sprejemajo odločitve na
               podlagi stroškovnega vidika, ki zasleduje povečevanje dobička.</p>
               <p>V Poslanski skupini DeSUS si prizadevamo preprečiti vpliv kapitala na strokovne
               odločitve zdravljenja z zdravili, kakor tudi na strokovne odločitve pri izvajanju
               lekarniške dejavnosti, saj vplivanje kapitala na strokovnost vodi v zmanjševaje
               strokovne neodvisnosti izvajanja lekarniške oziroma zdravstvene dejavnosti. Če bo naš
               amandma sprejet, ne bomo edina država, ki bi preprečila vertikalne integracije, saj
               je anomalije, ki jih lahko povzroča vertikalna integracija, zaznalo že več evropskih
               držav, 13 držav Evropske unije pa je vertikalno povezavo tudi že prepovedalo. Število
               teh držav, ki to preprečujejo, pa se povečuje.</p>
               <p>V Poslanski skupini DeSUS smo deležni očitkov, da s svojim amandmajem državi in
               lokalnim skupnostim preprečujemo, da bi opravljala dejavnost veletrgovca z zdravili.
               To nikakor ne drži in to nikakor ni naš cilj. Zakon o javnih zavodih namreč že danes
               dopušča možnost, da javni zavod poleg svoje osnovne dejavnosti opravlja tudi
               gospodarsko dejavnost, če je slednja potrebna za izvajanje javne službe. Naša
               amandmaja sta predvsem ukrep, ki zasleduje cilj, da izvajalci zdravstvene ali
               lekarniške dejavnosti prvenstveno opravljajo dejavnost, za katero so bili dejansko
               tudi ustanovljeni. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo predstavitev stališč poslanskih skupin. Sledi razprava poslank in
               poslancev o predlogu zakona v celoti. Želite besedo kot predstavnica Vlade? <stage>(Za tem.)</stage>
               Besedo bi lahko imel gospod Mihael Prevc, ga trenutni ni v dvorani.</p>
               <p>Zato dajem besedo gospodu Branku Ficku, pripravi pa naj se gospod Franc Bogovič.</p>
            </sp>
            <sp who="SDZ6:FickoBranko">

               <speaker>BRANKO FICKO (PS PS):</speaker>

               <p>Hvala lepa.</p>
               <p>Zakon o zdravilih predvsem govori o boljšem prostem pretoku na trgu, ne pa o
               omejevanju konkurence. Če se dotaknem tega 105. člena, ki ga predlagajo kolegi iz
               DeSUS, kjer omejujejo poslovnim subjektom, ki so izvajalci zdravstvene dejavnosti in
               izvajalci lekarniške dejavnosti, konkurenco na trgu. Če poslušam njihova izhodišča,
               zagovarjajo nižje cene zdravil, zagovarjajo nekartelno dogovarjanje, zagovarjajo s
               tem nižje cene, predvsem tudi za tisto skupino, ki jo najbolj zagovarjajo, za
               upokojence, ki so največji porabnik zdravil, je ta zadeva seveda kontradiktorna. Eno
               je to, da tega njihovega amandmaja ne podpiram, ker smatram, da s tem omejujejo
               konkurenco na evropskem trgu in seveda tudi na slovenskem trgu in, seveda s tem ne
               bomo doprinesli k nižjim cenam zdravil. Sicer razumem, da so jih verjetno tudi
               strokovnjaki z ministrstva glede tega ustrezno prepričevali. Kot tudi mogoče nisem
               zadnjič na odboru razumel vseh tistih problemov, ki so v zdravstvu, vezano tudi na
               problematiko razpisov na Onkološkem inštitutu, na katero se sicer takrat na odboru
               ministrstvo ni odzvalo. To je po moje eden od problemov, da bi na te zadeve, ne samo
               da jih svet opozarja, ampak da zelo ustrezno reagirajo. Ampak to je že drugo
               področje.</p>
               <p>Zagovarjam, da naj bo promet z zdravili prost, ker s tem, ko bomo nekomu odvzeli
               možnost izvajanja veleprodajne dejavnosti, bomo ta promet dali nekomu drugemu. Ali je
               to znotraj tistih desetih ali petih, je to že drugo področje. Tako tega predloga
               kolegu iz DeSUS ne morem čisto iz tržnih razlogov podpreti. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo bi imel gospod Franc Bogovič, pa ga ta hip ni v dvorani, zato ima besedo
               gospod Ivan Hršak. Pripravi naj se mag. Ivan Vogrin.</p>
            </sp>
            <sp who="SDZ6:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik!</p>
               <p>V svojem stališču, stališču poslanske skupine sem dejansko obrazložil pravzaprav
               vse. Bi pa tukaj odgovoril na očitek, ko je gospod Ficko dejal, da s tem omejujemo
               konkurenco, konkurenca pa vpliva na ceno zdravil. To se pravi, dejansko bi v osnovi
               morala večja konkurenca vplivati na ceno zdravil. Sedaj pa sprašujem, če tisti
               subjekti ne bodo smeli več opravljati te dejavnosti: Ali so vplivali na ceno zdravil
               v Sloveniji, so se zaradi teh grosistov znižale cene? Ne! V Sloveniji imamo najvišje
               cene. To se pravi, da se v praksi to ni pokazalo za konstruktivno oziroma za to, kar
               vi zagovarjate. Ti dobički, ki so se ustvarili, niso šli v prid javnega zdravstva,
               niso šli v prid pacientov, mi se pa seveda v DeSUS za to zavzemamo. Tako ne bi
               ponavljal vse te vertikalne integracije, to se pravi, ki peljejo v prid, bi rekel,
               tistih, ki se s to dejavnostjo ukvarjajo in te dobičke dajejo pravzaprav v svoje
               žepe. Namen pa bi bil, da bi ti pozitivni trendi teh dejavnosti pa seveda šli v prid
               pacientu v Republiki Sloveniji, kar pa dejansko ne. Zato bi predlagal vsem poslanskim
               skupinam, da podprejo ta dva naša amandmaja, tako 105. kot 197 a. člen, se gresta v
               prid naših pacientov Republike Slovenije.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo bi lahko imel mag. Ivan Vogrin in ga trenutno ni v dvorani. Naslednji, ki bi
               lahko dobil besedo, je gospod Ivan Simčič – ga ni v dvorani, Franc Pukšič je
               naslednji – ga ni v dvorani, gospod Borut Ambrožič – tudi ni v dvorani, gospod Janez
               Ribič – tudi ni v dvorani.</p>
               <p>Tako ima besedo gospa Alenka Jeraj.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Hvala za besedo. Lep pozdrav vsem!</p>
               <p>Poslanski skupini SDS imamo nekaj težav s tem zakonom, o tem je bolj obširno že
               povedal moj poslanski kolega. Jaz ocenjujem, da smo pri prenosu direktiv velikokrat
               bolj papeški od papeža, pretiravamo in potem, ko se stvari izkažejo za slabe, se
               čudimo sami sebi, zakaj smo neko stvar vpeljali. Tak primer je energetska izkaznica,
               tudi nekaj težav pri uveljavljanju direktive o prostem pretoku pacientov. Nekateri
               ste omenili, da je Zakon o zdravilih zelo zahteven zakon, kar je res, in zato je
               čudno, da so v postopku sprejemanja kar prileteli nekateri amandmaji, ki so pomembno
               spremenili zakon.</p>
               <p>Rada bi opozorila na 153. člen, ki sicer ni amandmiran, vendar pa je v prejšnjem
               postopku, torej v drugem branju, prišel v zakon in s katerim se ukinja uradni
               kontrolni laboratorij. Zdaj imam težave, če pač ukinjamo nekaj, kar funkcionira, kar
               ima neko tradicijo, kar je vključeno v mednarodne statistike in poročanja in tako
               naprej, z argumentom, ki je bil takrat naveden, da gre za strokovno ustreznejšo
               ureditev in za večjo kakovost opravljenih analiz ter racionalnejše rešitev. Dokazov
               za to seveda nimamo, jaz vseeno mislim, da uradni kontrolni laboratorij, ki deluje
               več kot desetletje, ogromno ljudi se je izobrazilo, da so lahko ocenjevali zdravila
               oziroma izvajali kontrolo nad kakovostjo. Sedaj se bo ta urad, torej ta laboratorij
               ukinil, in se bodo stvari prenesle nekam drugam. To pomeni, da bomo nekaj, kar
               funkcionira in kar je, kot sem rekla, uveljavljeno, deluje po nekem protokolu in tako
               naprej, prenesli nekam drugam in tam seveda začeli vse znova, odkrivali Ameriko,
               kajti ni nujno, da bodo preneseni tudi ljudje, torej kadri, ki so bili v teh letih za
               ta dela izobraženi.</p>
               <p>Poslanci smo dobili po tistem, ko je bil amandma sprejet, kar nekaj dopisov, sicer
               res tudi nekaj od zaposlenih, ki delajo na sektorju za kontrolo kakovosti zdravil,
               potem tudi misli, da s Fakultete za farmacijo in nekaterih drugih združenj. Mislim,
               da je bilo o tem obveščeno tudi Ministrstvo za zdravje, vendar kakšnih odgovorov
               nismo dobili. Morda jih bomo danes. Ker me zanima, leta smo izobraževali ljudi, ki
               bodo zdaj ne vem kaj počeli, tudi, za koliko ljudi gre. Na drugi strani bomo ponovno
               vložili milijone v izobraževanje kadrov in v postavljanje nekega sistema, ki že dela.
               Bojim se, da se stvari ponovno lotevamo nedomišljeno. Kot sem rekla, to je bilo
               uvedeno z amandmajem, kar pomeni, da že osnovni koncept zakona tega ni vseboval na
               tak način. Seveda bi pa za tako spremembo po mojem občutku potrebovali oceno vpliva
               oziroma kaj bo taka sprememba pomenila. Tako tudi, ali bodo strokovnjaki s področja
               dejavnosti obeh institucij vključeni v ta novi del oziroma novo obliko organizacije
               ali ne bodo. Tudi stroški znanj in izobraževanj, kot sem rekla, teh ljudi, ki so se
               praktično zadnjih dvajset let izobraževali za to delo. Potem tudi, kaj bo s
               poslovnimi prostori, opremo, materiali, ki so v tem laboratoriju. Ali bomo ponovno
               vlagali milijone in kupovali novo opremo, ki bo potem nekje stala, tako kot se nam
               dogaja v zdravstvenih ustanovah po celi Sloveniji?</p>
               <p>Skratka, vprašanje je tudi, če smo predvideli situacijo, ko prenašamo dejavnost
               uradne kontrole na subjekt, ki mu istočasno dajemo dovoljenje za izvajanje dejavnosti
               – ali ni to v konfliktu interesov? Še več je takih odprtih stvari, o katerih bi se
               morali pogovoriti, preden nekaj na tak način naredimo. Kot rečeno, ocenjujem, da
               precej nedomišljeno, je pa očitno v navadi, da nekaj utečenega rušimo, odkrivamo
               Ameriko in potem, ko vidimo, da stvari ne funkcionirajo, ko so posledice, ne znamo
               najti odgovornega. Se bojim, da če bomo te stvari na tak način potrdili z Zakonom o
               zdravilih, se bomo čez leto, dve spraševali, kaj se nam dogaja, in takrat ne bo nihče
               odgovoren, ministra itak ni, bo nek drug minister, ki ne bo mogel biti kriv za to,
               kar se danes dogaja.</p>
               <p>V zvezi z amandmajem, ki ga je predlagal DeSUS. Mi smo že v prvi obravnavi, torej v
               prejšnjih postopkih, amandma podprli in ga bomo tudi ponovno. Mi načeloma nimamo
               težav s konkurenco in prav je, da je konkurenca, vendar pri nas trg na večini
               področij sploh ne deluje. Mi imamo monopoliste in to je problem, ker mali lahko
               uspejo samo, če se pokorijo monopolisti, sicer ga pa uniči. To smo videli na področju
               gospodarstva, trgovine, končno tudi lekarn itn. Če bi mi imeli delujoči trg, tako kot
               je v drugih državah, bi lahko sprejemali take odločitve, dokler pa imamo monopole,
               tudi lobije, ki kot sem rekla, poskrbijo, da prileti v zadnjem trenutku kakšen
               amandma, ki stvar postavi na glavo, imamo pač težave te stvari preganjati na način,
               kot bi bilo treba oziroma celo v sistem, v zakon damo neko rešitev, ki bo omogočila
               nadaljevanje monopolov, namesto da bi delali v obratni smeri.</p>
               <p>Zato, kot rečeno, imamo pri nas težave s tem zakonom. Bomo sicer danes videli, kaj bo
               v nadaljevanju – torej, kako bo potekala razprava, predvsem pa tudi kateri amandmaji
               bodo sprejeti – in se bomo na podlagi tega odločili.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala. 
                   Besedo ima gospod Darko Jazbec, pripravi naj se gospa Jasmina Opec. 
               
           </p>
            </sp>
            <sp who="SDZ6:JazbecDarko">

               <speaker>DARKO JAZBEC (PS PS):</speaker>

               <p>Hvala lepa, predsednik, za besedo in lep pozdrav državni sekretarki in vsem
               predstavnikom z ministrstva!</p>
               <p>V predstavitvah smo že vsebinsko vse slišali o tem zakonu. Časovno je prav, da ga
               sprejmemo, lahko bi ga tudi že prejšnja vlada, ker te direktive so v datumih, če
               pogledamo, 2010, 2011<gap n="…"/> Vsebinsko dejansko je v ospredju pač ta farmakovigilanca,
               torej stranki učinki, večji nadzor, večja varnost, omejuje se vstop ponaredkov na tem
               področju zdravil, tako da gre dejansko za večjo varnost potrošnikov oziroma
               pacientov.</p>
               <p>Seveda je tudi nekaj dilem, nekaj pomislekov; to, kar smo ravnokar slišali od
               kolegice Jeraj, da prihajajo nekatere naloge na nacionalni institut oziroma
               nacionalni laboratorij, tu se lahko vprašamo, ali je to smiselno ali ne, ampak
               dejansko je to samo nadaljevanje zgodbe, ki jo je začela že prejšnja vlada. Takrat se
               je ta nacionalni laboratorij ustanovil in je bilo tudi že mišljeno, da bo vsebina
               njegovega dela med drugim tudi to. Če že imamo ustanovljen ta nacionalni laboratorij,
               je prav, da mu damo tudi vsebino oziroma delo. So pa mi zagotovili, da imajo vse
               akreditacije in strokovni kader, tako da naj ne bi bilo problemov na tem področju.</p>
               <p>Kar se tiče tega 105. člena, tu je spet dilema. Ene države v Evropski uniji imajo
               tako, druge drugače, ni enotnosti, kar pomeni, da nobena rešitev ni absolutno
               pravilna ali najboljša. V Sloveniji imamo trenutno registriranjih 57 veletrgovcev z
               zdravili, ne gre samo za tiste nam znane, štiri največje. Zavod za transfuzijsko
               medicino izvaja promet z zdravil iz krvi, kot so humani albumini, imunoglobulini,
               potem rekombinantna zdravila <gap n="…"/> Zakaj to omenjam? To so vse življenjsko nujni
               preparati, ki so v uporabi vsak dan. In seveda treba je najti rešitve tudi za ta del,
               ker če ne, bi s tem amandmajem k 105. členu lahko prišlo do motenj v preskrbi s temi
               preparati. Verjamem, in tudi v nadaljevanju v enem drugem členu je podaljšan ta rok,
               do kdaj je treba najti te rešitve, ampak vseeno; Če danes ne vemo odgovorov, kako jih
               bomo vedeli čez leto dni? Pa ne gre samo za to, za motnje preskrbe, tu so lahko tudi
               precejšnje materialne škode, delovna mesta in tako dalje.</p>
               <p>V Pozitivni Sloveniji nismo absolutno nasprotovali tej prekinitvi te vertikalne
               povezave, ampak smo se spraševali, kaj bo s temi grosisti in kakšne rešitve so
               videne. In tu ni bilo odgovora s strani predlagatelja tega amandmaja – pač to se bo
               enkrat <gap n="…"/>, samo rok bomo podaljšali, da dobimo odgovor na to vprašanje <gap n="…"/> To je bilo
               malo moteče, dejansko ni bilo pravih argumentov. Zato mi ne bomo podprli tega
               amandmaja. En od slišanih argumentov drugih veletrgovcev je bil, da ni recipročnosti,
               torej če lekarne lahko ustanavljajo grosista, potem bi grosist tudi moral lekarniško
               dejavnost. Tudi tukaj to čisto ne drži, ker grosistična dejavnost je bolj
               profitabilna. Torej v ospredju je profit in trgovina. Lekarniška dejavnost pa se
               ukvarja z javnim interesom, torej s preskrbo zdravil in niso v enakem položaju.</p>
               <p>Zdaj, glede teh cen, če so takrat bile kaj nižje ali višje. Bilo je ugotovljeno
               kartelno dogovarjanje med določenimi veletrgovci in zdaj je vprašanje, ali bi ta
               ugotovitev prišla, če ne bi bilo še teh drugih grosistov, ali ne. Tega ne vemo, ali
               je to povezano s tem ali ne, ampak kartelno dogovarjanje v preteklosti je bilo
               zaznano. Skratka, če bi ta amandma sprejeli, bi de facto ukinili določene poslovne
               subjekte in zato smo v Pozitivni Sloveniji mnenja, da ta člen oziroma področje
               veletrgovine mogoče bolj sodi v Zakon o lekarniški dejavnosti, ne pa toliko v ta
               Zakon o zdravilih, zato tega amandmaja ne bomo podprli. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo bi lahko imela gospa Jasmina Opec, vendar je ni v dvorani. Tako ima besedo
               mag. Lejla Hercegovac, ki je pa tudi ni.</p>
               <p>Besedo ima gospod Jani Möderndorfer.</p>
            </sp>
            <sp who="SDZ6:MöderndorferJankoJani">

               <speaker>JANI MÖDERNDORFER (PS PS):</speaker>

               <p>Hvala lepa, predsednik!</p>
               <p>Pri tem amandmaju moram reči, da smo se pri drugi obravnavi pogovarjali z
               Ministrstvom za zdravje, katerega predstavniki so nam razlagali, da je treba to
               vertikalno povezavo prekiniti predvsem zaradi tega, da ne bo te soodvisnosti in
               dogovarjanja ter predvsem vpliva na prodajo zdravil. Vendar, ko smo že skoraj
               pristali na ta dogovor, da bo to možno urediti na drugačen način, kar pomeni, da bi
               lahko drugi pravni subjekti ustanovili grosista, in kar pomeni, da ne bi bilo možno
               uničiti tega pravnega subjekta, smo dobili zelo jasno razlago, da po Zakonu o javnih
               zavodih oziroma kadar lokalna skupnost ustanavlja takšnega grosista – ker gre za to,
               takšen primer ni samo v Ljubljani, ampak je tudi v Mariboru in še kje –, je prišlo do
               dejstva, da v resnici sploh ne moremo takšnega pravnega subjekta vzpostaviti, in to
               iz enega preprostega razloga, ker je treba izkazati javni interes. Veste pa, da v
               primeru grosista, ko gre za trgovinsko dejavnost, dobesedno uvoznika, je takšen javni
               interes nemogoče vzpostaviti. Javni interes izkazujejo lokalne skupnosti preko lekarn
               z vzpostavljanjem lekarniške mreže in tam je druga logika.</p>
               <p>Zato moram reči, da sem resno zaskrbljen nad tem amandmajem, predvsem glede tistih,
               ki ga zagovarjajo, in tistih, ki ga predlagajo. Predvsem sem zaskrbljen zaradi tega,
               kar bom danes zelo jasno in glasno povedal: to ni v bistvu nič drugega kot lobistični
               amandma, in to tistih, ki na eni strani zagovarjajo, da se grosisti lahko
               ustanavljajo samo v zasebnem sektorju, in se na ta način država in lokalna skupnost
               odpoveduje možnosti ustanavljanja tovrstne dejavnosti. Sam trdim seveda drugače kot
               kolega iz DeSUS, da točno s tem namenom lahko vplivaš in posegaš na znižanje cen
               zdravil. Seveda, razlage in izračuni so lahko zelo različni, vendar nikjer še nisem
               slišal, nikjer v Evropi, da država sama sebi odpove pravico možnosti ustanavljanja
               subjektov. Trdim celo, da bi lahko to bilo po eni strani celo protiustavno, kajti če
               bi po tej logiki gledali, bi lahko videli, da tudi druge pravne subjekte, ki jih
               ustanavlja država ali lokalna skupnost, po tej logiki sploh več ne more ustanavljati,
               ker lahko vsepovsod vidimo neko vrsto soodvisnosti glede na namen in dejavnost, ki jo
               takšna pravna oseba opravlja.</p>
               <p>Če bi bil tak amandma sprejet, bi v resnici z drugimi besedami pomenilo, da bi
               določeni grosisti praktično bili zadovoljni in veseli, kajti, dajmo se obrnit nazaj v
               zgodovino, kdaj je dejansko nastal nemir – nemir je nastal takrat, ko so se začeli
               ustanavljati grosisti, ki so jih ustanavljale lekarne. Lekarne pa so jih ustanavljale
               z enim samim namenom - zaradi tega, ker so bile vedno odvisne od zasebnih
               veledrogeristov, ki so izsiljevali in postavljali pogoje in jim praktično zvezali
               roke ter prisiljevali v situacijo, da je na koncu lekarna opravljala samo še
               trgovinsko dejavnost s policami, na kaj drugega pa več ni mogla vplivati. Seveda,
               takšnega amandmaja ne morem podpreti, ker mislim, da bi delal proti zdravi pameti in
               zdravi logiki. Ministrstvo za zdravje me do danes v to ni prepričalo, še manj pa sami
               predlagatelji in zagovorniki takšnega amandmaja.</p>
               <p>Je pa prav, da poiščemo drugo rešitev, če bi hoteli prekiniti takšno vertikalno
               povezovanje lekarne in veledrogerista, to pa je, da zelo jasno in eksplicitno z
               zakonom, ki to omogoča, omogočimo ustanavljanje takšnih subjektov in to zelo jasno
               zapišemo, kajti danes je to s takšnim predlogom v resnici nemogoče. Sam ne morem
               podpirati dejstva, da bodo še naprej monopoli, ki so do danes 50 let krojili cene, še
               naprej krojili cene in samim sebi amputirali roke in noge. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Ljudmila Novak. Pripravi naj se dr. Andreja Črnak Meglič.</p>
               <p>Izvolite, gospa Novak.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>V Novi Sloveniji pa smo prepričani, da ta amandma DeSUS vnaša več preglednosti, zato
               bomo ta amandma podprli. Očitno je pri dosedanjem naročanju in pri teh veleprodajah
               nekaj narobe, saj je neverjetno, da je Slovenija tako velika proizvajalka zdravil s
               Krko in z drugimi proizvajalci, pa vendarle so naša zdravila med največjimi. Žal
               takšna odstopanja ugotavljamo tudi pri drugih zdravstvenih pripomočkih, ne samo pri
               zdravilih. Prepričana sem, če nekdo lahko kot veleprodajalec nabavlja zdravila za
               svojo lekarno oziroma dobavlja, da bo prodajal samo tista zdravila, ki jih je sam
               kupoval in dobavljal, medtem ko druga pa bodo gotovo zanemarjena. Skratka, želimo, da
               bi na tem področju bilo več preglednosti, da bi bila zdravila bolj dostopna po
               primerni ceni, seveda hkrati pa se tudi zavedamo, da v Sloveniji kot pacienti, kot
               državljani slabo ravnamo z zdravili in vemo, da jih veliko tudi po nepotrebnem
               zavržemo.</p>
               <p>Kot sem dejala, menimo pa, da ta amandma prinaša več preglednosti pri naročanju,
               zato ga bomo podprli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima dr. Andreja Črnak Meglič, pripravi pa se mag. Štefan Tisel.</p>
               <p>Izvolite, gospa Črnak.</p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PSDS):</speaker>

               <p>Najlepša hvala.</p>
               <p>Kot sem povedala že v stališču poslanske skupine, amandmaja DeSUS ne bomo podprli.</p>
               <p>Prvo, kar bi želela povedati je, da predlagatelj v prvotni verziji te rešitve ni
               predvidel in se je vrinila v naš razmislek šele ob drugi obravnavi. Že tedaj smo
               povedali, da je treba presoditi pozitivne in negativne lastnosti vseh ureditev in da
               v tako kratkem času vsega tega ne moremo evalvirati. Nesporno dejstvo je, da nismo
               uspeli na noben način pretrgati kartelnega dogovarjanja grosistov in da bomo s tem
               načinom, ko bomo ad hoc onemogočili tudi, kot rečemo temu, vertikalno povezovanje,
               seveda ne bomo prispevali k temu, da bodo cene zdravil padale.</p>
               <p>Tudi v Poslanski skupini SD menimo, da je horizontalne povezave treba prekiniti.
               Vendar je treba na drugi strani vzpostaviti sistem, ki bo onemogočal premajhno
               število igralcev na tržišču, ki seveda diktirajo previsoke cene zdravil. Slovenija je
               ujetnica raznih kartelov, lobijev in tako naprej in z načinom, kot ga predvideva
               amandma DeSUS, tega ne bomo prekinili. Skratka, amandmaja ne bomo podprli, na vsak
               način pa plediramo – seveda sicer ne vem, kdaj se bo to zgodilo –, da čim prej
               pridemo do novega Zakona o lekarniški dejavnosti, kjer bomo uredili tovrstno
               dogajanje. Mimogrede, že zadnjič, ob prejšnji obravnavi sem omenila, da so tudi
               grosisti vložili ustavno presojo in želijo za sebe izsiliti možnost ustanavljanja
               lekarn. Kam nas vse skupaj to pelje? Kot pravim, naj se oblikuje neka strokovna
               skupina, ki bo oblikovala ustrezen odgovor na to in se to uredi v Zakonu o lekarniški
               dejavnosti.</p>
               <p>Moram pa reči, da je na podoben način, to se boste morda začudili, kot Poslanska
               skupina SDS, pa tudi sama nekako izražam svoj pomislek v zvezi s 153. členom. Namreč,
               mi poslanci nismo sposobni presojati o tem, kakšna je odločitev je najbolj optimalna.
               Ali ta, da imamo poseben laboratorij ali je to nacionalni združeni laboratorij, ampak
               če neka tako pomembna institucija, kot je Fakulteta za farmacijo, izrazi svoje
               nestrinjanje in velike pomisleke s to ureditvijo, smo zaskrbljeni. Odkrito povedano
               in moram tudi reči, da v drugi obravnavi zakona je bil ta člen oziroma ta nova
               ureditev kar nekako prezrta, kajti iz prve do druge obravnave je prišlo do spremembe.</p>
               <p>Sama res upam, da bomo budno spremljali to, kaj se dogaja, ali je ta rešitev boljša
               ali ne, sicer pa, da se vrnemo na ureditev, ki bo optimalna. Seveda pa me skrbi tudi
               to, kaj se bo zgodilo s strokovnjaki, ki so v tem nacionalnem laboratoriju delali.
               Ali bodo v to integrirani? Seveda pričakujem, da bo Ministrstvo za zdravje tudi kaj
               odgovorilo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima mag. Štefan Tisel.</p>
            </sp>
            <sp who="SDZ6:TiselŠtefan">

               <speaker>MAG. ŠTEFAN TISEL (PS SDS):</speaker>

               <p>Hvala. Še enkrat vsem lep pozdrav!</p>
               <p>Zakon o zdravilih, kot smo že povedali, prinaša kar nekaj dobrih stvari, glede
               implementacije evropskih direktiv v zvezi z varnostjo uporabe zdravil in spremljanju
               negativnih učinkov ter preprečevanjem ponarejenih zdravil na trgu. Poleg tega pa kar
               nekaj nedorečenih, kot tudi vsi ugotavljamo, tako glede kontrole zdravil, kajti ta
               novi laboratorij bo moral narediti mednarodno certifikacijo, ker seveda tudi ni kar z
               enega dneva na drugega, ampak upajmo, da bo ministrstvo toliko pametno, da bo
               vendarle te ljudi vključilo, ki so zdaj delali na tej kontroli zdravil, da ne bo nek
               prazen čas, ko bo zadeva ponovno zaživela v polni aktivnosti.</p>
               <p>Kar se tiče grosistične dejavnosti, ta zakon do zdaj o zdravilih tega ni vseboval.
               Zdaj pa implicitno oziroma eksplicitno dovoljuje, da se tudi lekarne ali pa
               zdravstveni zavodi z zdravstveno dejavnostjo ukvarjajo z grosistično dejavnostjo.
               Pustimo tako, kot je zdaj bilo, da tega ni bilo notri, ni bilo prepovedano, ni bilo
               pa dovoljeno. S tem pa zdaj odpiramo vrata, kajti iz prakse, zatečeno stanje –
               ljubljanske lekarne, Mariborske lekarne, Zavodu za transfuzijsko medicino bi nekako
               še oprostili, ker je tako specifičen pri predelavi in oskrbi s krvjo, da je težko tam
               <gap n="…"/>, ampak tudi oni imajo tri leta prehodnega obdobja in bi lahko našli primerno
               rešitev. Tako naj se Zakon o lekarniški dejavnosti ukvarja s tem. Zdaj bomo pa
               popolnoma odkrito podprli zatečeno stanje in to je res nedopustno. Pustimo tako, kot
               je bilo do zdaj v zakonu, ker tega ni obravnaval, ni prepovedoval, ni pa dovoljeval.
               Zdaj pa kar na enkrat bi pa to dovoljeval in to res ni dopustno. Lekarne so v glavnem
               javni zavodi, ki jih ustanavljajo občine, in nekako je nedostojno, da se nek javni
               zavod potem širi po celi Sloveniji, če je tam drug javni zavod. Vemo, da ekonomijo
               obsega tu deluje, ljubljanske lekarne, ki so take velike, ki so uvajale neko kartico
               zvestobe tudi na tista zdravila na recept, na vrednotenje zdravil na recept, in glede
               na to so imeli ljudje popuste pri drugem <gap n="…"/> To je nedopustno, to je nehigiensko. Javni
               zavodi, lekarne, ki skrbijo za nekatera odročna območja, komaj preživijo oziroma
               morajo subvencionirati tiste izpostave, da lahko preživijo. Tukaj ne bi smel biti
               konkurence; imamo pa privatno konkurenco, privatne majhne lekarnice, ki pa so
               dopustne oziroma morajo biti, da se vendarle tudi javni zavodi malo bolj ekonomsko
               ali pa malo bolj racionalno obnašajo, malo bolj prijazno do ljudi. To je dopustno, to
               pa, kar se je dogajalo z ljubljanskimi lekarnami ali podobno, je pa res nespodobno
               Zdaj jim bomo dovolili še grosistično dejavnost! Dobro, res niso ti naši grosisti
               svete krave, ampak tam bi morali drugače in ta enormen dobiček nekje priškrniti ali
               nekako v obliki javnih zavodov. ne vem, da bi tudi oni več dali za skupno dobro, če
               smo socialna država. Ne pa zdaj na široko odpirati vrata, kar bodo oni spet
               izkoristili in ponovno še oni zahtevali maloprodaje. To je res nedopustno, potem bi
               vsaka bolnica lahko bila tudi grosist za tiste zadeve, ki jih porablja. Smo pa tako
               majhen trg, da je vse skupaj ena konkurenca in ne bomo na ta način nikamor
               prišli.</p>
               <p>V Slovenski demokratski stranki bomo podprli amandmaje DeSUS, da se to vendarle v tem
               zakonu ne zapiše. Do zdaj ni bilo –zakaj bi zdaj bilo? Naj lekarniški zakon in
               lekarniške dejavnosti in v javnih zavodih in podobno se s temi zadevami ukvarjajo.
               Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima lahko še Vlada kot predlagateljica. Želite mogoče besedo? Da.</p>
               <p>Besedo dajem državni sekretarki gospe Brigiti Čokl.</p>
            </sp>
            <sp who="SDZ6:ČoklBrigita">

               <speaker>BRIGITA ČOKL:</speaker>

               <p>Hvala lepa za besedo.</p>
               <p>Poglejte, kot predlagatelji zakona smo postavljeni pred določene izzive; izzive, ki
               morajo v prvi vrsti skrbeti oziroma vsebina teh izzivov mora biti posvečena našim
               uporabnikom. Se pravi, našim ljudem. In država mora poskrbeti, da gre za varnost,
               zaupanje, delovanje sistema. Mislim, da ta zakon prinaša ravno to in da se tem
               pravzaprav vnašamo v naš pravni red stvari, ki so normalne v okviru Evropske unije,
               kar seveda direktive so, pa čeprav se nam mogoče včasih zdi, da so direktive tudi
               nerodno zapisane in je vprašanje učinkovitosti njihovih ukrepov in predvidevanj.
               Vsekakor imamo, kar se tega tiče, tudi v Bruslju nadzorstveno organizacijo, ki
               preverja, kako smo direktive implementirali v naš pravni red. Iz tega izvira
               zapletenost in dolžina zakona, kar je bilo omenjeno kot problem.</p>
               <p>Poglejte, na drugi strani imamo problem z določbami, ki jih želimo zapisati enostavno
               in jasno, vendar se v istem trenutku postavlja dilema, ali smo bili dovolj
               decidirani, ali smo zadevo dovolj proučili, ker vidite v besedilu določen problem in
               nedorečenost. Verjetno se bomo morali tudi v Sloveniji dogovoriti, kakšno zakonodajo
               želimo. Mislim, da si mi prizadevamo za enostavnost in transparentnost, ki bo v duhu
               varovanja in zaupanja. S temi načeli smo tudi delali ta zakon. Delali smo ga dolgo in
               smo ga tudi dolgo usklajevali.</p>
               <p>Kar se tiče samega 153. člena zakona, okoli katerega podajate veliko pomislekov.
               Poglejte, v zvezi z ukinitvijo uradnega kontrolnega laboratorija in prenosom
               kompetenc bi rekla tole. Ta laboratorij je deloval približno s 50-odstotno
               realizacijo zakonsko podanih ciljev, kar je bistveni problem, namreč zmanjšanje
               propustnosti zaradi kadrovske podhranjenosti. Z uvedbo oziroma prenosom teh
               pooblastil na Nacionalni laboratorij za zdravje, okolje in hrano pravzaprav
               združujemo tisto, kar smo kot primanjkljaj izvajali že do sedaj v laboratoriju v
               Mariboru in v Novem mestu. Se pravi, da ne gre za krnitev ali zmanjšanje obsega dela
               ali pooblastil. Ljudje, ki so na Agenciji zaposleni, ostajajo zaposleni na Agenciji
               in delajo na področju implementacije dognanj, ki so na tem področju v okviru Evropske
               unije pravzaprav vsakodnevne. Mi imamo, bom rekla, povečan obseg nalog, ki izhajajo
               iz sprejetih direktiv. Zavedati pa se moramo, da je naša agencija za zdravila
               regijsko izredno pomembna, pomemben igralec na tem regulatornem trgu, ker imamo tudi
               močno industrijo zdravil. Ta agencija je pravzaprav v funkciji naše industrije, ki
               zagotavlja izvoz, ki zagotavlja delovna mesta, ki zagotavlja dodano vrednost v
               Republiki Sloveniji. Brez vseh teh elementov lahko pričakujemo, da se nam bo zgodil
               določen proces, ki ga ne želimo. Mi pa vemo, da so te naloge še kako pomembne in zato
               v tem kontekstu tudi krepimo agencijo za zdravila. In to je osnovni namen; se pravi,
               povečanje obsega znanja, povečanje obsega pretoka znanja v okviru Evropske unije.</p>
               <p>Mislim, da bomo vso zadevo spremljali, kajti Nacionalni laboratorij za zdravje,
               okolje in hrano je bil ustanovljen, kot veste, iz devetih regijskih zavodov. Ravno,
               bom rekla, ta razdrobljenost znanj po posameznih zavodih nas v majhnosti Slovenije
               omejuje. Želeli smo s tem ukrepom, da se funkcije in naloge združijo, da se
               specializirajo in da smo na tem področju učinkoviti. Kajti glejte, laboratorij v
               soseščini čakajo, da prevzamejo določene naloge, ki bi jih lahko izvajali ceneje.
               Kajti trg je neizprosen in vi veste, da naročniki stremijo k temu, da imajo storitve,
               ki jih rabijo, čim ceneje. S temi vsemi ukrepi, ko mi opolnomočimo nacionalni
               laboratorij, mislim, da smo storili en korak naprej, da ohranimo znanje, kakovost in
               prenos vseh spoznanj tudi v slovenski prostor. Namreč, mi se moramo zavedati, da nas
               je 2 milijona in da v tej ostri konkurenci, v kateri smo soočeni, pravzaprav moramo
               delovati kohezivno, povezovalno in da se moramo ustrezno racionalno organizirati. Vsi
               ti ukrepi so namenjeni ravno temu.</p>
               <p>Kar se tiče konkurenčnosti, ki jo je posebej izpostavila Državljanska lista. Žal
               moram reči, da tega principa konkurenčnosti, kot ga navajajo, na področju zdravil ni.
               Na področju zdravil imamo reguliran trg. Vsaka država ureja področje zdravil s
               svojimi regulatornimi elementi. Nikjer to ni prosto konkurenčna kategorija. Mogoče v
               povsem liberalnem okolju, ki pa ga v Evropi ni. In poglejte, konkurenčnost se
               zaključi na nivoju veletrgovine. V debato, ali so ukrepi usmerjeni proti enemu,
               drugemu in tako dalje, se ne bom spuščala, ker se je zadeva speljala na prvovrstni
               politični problem in ga ne želim komentirati. Dejstvo je, da naš zdravstveni sistem
               potrebuje racionalizacije in potrebuje ukrepe, ki bodo vodili k zmanjšanju stroškov,
               tako da bomo lahko ohranjali, poudarjam, ohranjali tudi košarico pravic.</p>
               <p>Vsi ti elementi, ki jih predlagamo, so samo strukturni kamenčki, ki vodijo v celotno
               sliko. Ukrepov na področju zdravstva je veliko. Mogoče v tem trenutku niso ravno
               prezenčno videni, vendar ukrepov smo imeli v zadnjih letih na letnem nivoju, če vse
               skupaj preračunamo, za 520 milijonov. Zdravila so v zadnjih dveh letih pod nenehno
               budnostjo na našem ministrstvu in z ukrepi delujemo v smislu zmanjšanja stroškov.
               Poglejte, mi smo rabili kar dve leti, da smo javno naročilo za zdravila spravili do
               tega nivoja, da se bo začelo tako izvajati. Ampak boste verjetno vprašali, zakaj ste
               porabili dve leti. Zato, ker so farmacevtske družbe in grosisti vlagali neprestane
               pritožbe, da se ta sistem ne bi uvedel. Poglejte, to so stvari, o katerih mislim, da
               je dobro, da ste seznanjeni, kajti splošno prepričanje je, da mi na področju zdravil
               pač nismo naredili nič. Poglejte, kaj se dogaja z uvedbo terapevtskih skupin! Mi
               imamo zelo veliko pritožb oziroma ugovorov, kako bo to nevarno za ljudi. Vas pa
               vprašam: Zakaj to delajo v državah, kjer so bogati? Verjetno so zato bogatim, ker so
               izvedli takšne ukrepe. In ni, bom rekla, relevantnih strokovnih ugovorov v teh
               državah. Mi smo jih preverili in z ukrepi pravzaprav zaostajamo. Vendar so v našem
               okolju vse te zadeve sprejete pravzaprav z nekim negativnim predznakom.</p>
               <p>Naš zdravstveni sistem je podvržen dejansko velikim pritiskom z različnih strani.
               Mogoče smo se tega zavedli šele, ker je kriza udarila s polno močjo; in v krizi je
               čas, da delamo pospešeno na ukrepih, ki bodo naredili ustrezno racionalizacijo
               stroškov. Poglejte, tudi Zavod za transfuzijsko medicino ste vtem kontekstu omenili.
               V čem je problem Zavoda za transfuzijsko medicino? Problem je bil v tem, da je to
               monopolna organizacija, ki je bolnicam zviševala stroške. Mi imamo cirka 17 milijonov
               na leto prometa s temi preparati, to predstavlja cirka. 4 do 5 % vse porabe zdravil
               in tudi na tem področju moramo izvesti javno naročilo, kajti ob pregledu cen smo
               ugotovili, da se niso oblikovale ravno z načeli našega javnega zdravstva. In to so
               elementi, ki nas vodijo v določene predloge. Nobenega sesutja nekega sistema ne bo,
               kar svarite, saj smo v teh elementih vendarle upoštevali specifičnost položaja
               posameznih organizacij. Poglejte, enostavno, mi se moramo začeti lotevati novih
               modelov; novih modelov, ki bodo omogočali preživetje vsem. Tudi to moram poudariti,
               da v zvezi s tem svarijo, da bomo pa zdaj mrežo krvodajalstva ukinili. To sploh ni
               res. Poglejte, mi varujemo elemente, ki smo jih v Sloveniji zelo dobro razvili, in
               to, da imamo krvodajalstvo, in to prostovoljno krvodajalstvo, in da kri ne plačujemo,
               je bistveni element, ki ga pri tem moramo upoštevati.</p>
               <p>Kar se tiče odnosa med tako imenovano javno službo in ostalimi organizacijami, ki
               sodelujejo na trgu zdravil. Zakon o lekarniški dejavnosti ureja javno službo, Zakon o
               lekarniški dejavnosti se ne ukvarja s profitno dejavnostjo, z veledrogerijo. Mi vemo,
               da smo šli v ekonomski model, ki podpira podjetništvo, in nikakor ga mi ne zaviramo,
               nikakor. Mislim, da so bile določene razlage, ki so bile tu podane, pravzaprav malce
               zavajajoče. Razumem pa, da imajo določeni ljudje interes, in to jasno izražen
               interes, vendar v zvezi s tem ne bom polemizirala, ker mislim, da to nima nobenega
               smisla, ker se moramo v državi dogovoriti, kakšen sistem bomo imeli. Mislim, da je
               treba za pogajalsko mizo se o tem dogovoriti.</p>
               <p>Če sem pravilno razumela vašo razpravo, menite, da predlog, ki ga je dal DeSUS, ne
               bo izglasovan, da pa je zadevo vsekakor treba urediti v okviru Zakona o lekarniški
               dejavnosti. Upam, da boste v trenutku, ko bo ta zakon na mizi, istega mnenja, kajti
               ta zakon smo usklajevali lansko leto, mislim, da tudi 7 mesecev ali nekaj takega, pa
               vendar s tem zakonom nismo prišli nikamor naprej. Vse zadeve so se ustavile že v
               javni razpravi in medresorskih usklajevanjih. Moram reči, da me te zadeve malo
               skrbijo, vendar upam, da bo v Sloveniji vendarle prevladal interes naše celotne
               skupnosti, kar sem danes že poudarila.</p>
               <p>Dotaknila bi se tudi vprašanja Onkološkega inštituta, ki je bilo izpostavljeno.
               Glejte, vsak zavod ima svoje organe in organi oziroma svet zavoda mora določene
               stvari obravnavati. Ministrstvo se ne more ukvarjati z vsako kirurško mizo, z vsakim
               aparatom, ki ga posamezen zavod ima. Res pa je, da mora odreagirati na nepravilnosti.
               Mi smo odreagirali na nepravilnosti, smo jih preverili in moram reči, da imamo
               pozitivne odzive na to. Verjetno se je zadeva nanašala tudi na vprašanje vodovoda na
               Onkološkem inštitutu. Tudi na to se ustrezno odzivamo in smo odreagirali, ker gre
               vendar za zadevo, ki jo financira Ministrstvo za zdravje iz javnih sredstev, in
               mislim, da odgovorno tudi v tem kontekstu ravnamo.</p>
               <p>Mislim, da sem v svoji razlagi zajela vse bistvene elemente, ki ste jih v razpravi
               izpostavili. Upam, da je zakon za vas tisti zakon, ki nam bo dejansko omogočal
               normalno v prihodnosti, da v Sloveniji izvedemo vse spremembe in implementacije, ki
               so potrebne, ponovno pa poudarjam, v duhu varnosti in zaupanja v naš zdravstveni
               sistem. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa državni sekretarki.</p>
               <p>Prehajamo na razpravo o členih in vloženih amandmajih, ki jo bomo opravili na
               podlagi pregleda vloženih amandmajev z dne 29. 1. 2014.</p>
               <p>V razpravo dajem 105. člen in amandma k temu členu. Ob tem vas obveščam, da je
               amandma Poslanske skupine DeSUS k 105. členu povezan z amandmajem istega
               predlagatelja k 197. a členu, zato bomo o njiju razpravljali skupaj.</p>
               <p>V razpravo torej dajem 105. člen in 197.a člen ter amandmaja Poslanske skupine DeSUS.
               Želi kdo razpravljati?</p>
               <p>Izvolite, gospod Hršak.</p>
            </sp>
            <sp who="SDZ6:HršakIvan">

               <speaker>IVAN HRŠAK (PS DeSUS):</speaker>

               <p>Hvala.</p>
               <p>Kot sem že prej dejal, ta dva amandmaja 105. in 197. a člen dajemo zato, da bomo
               preprečili te vertikalne integracije med lekarnami in zdravstvenimi zavodi, ki seveda
               vzporedno opravljajo tudi veleprodajo zdravil. Ker to ni v prid naših zdravstvenih
               zavezancev oziroma pacientov, predlagamo, da ga druge poslanske skupine podprejo. Ker
               ja pa 197. a člen povezan s 105. členom, je treba, če bo ta amandma sprejet, dodati
               prehodne določbe, pa predlagamo, da se podpre tudi ta 197. a člen. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Vogrin, izvolite.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča. Spoštovane kolegice in kolegi, spoštovani
               predstavniki ministrstva!</p>
               <p>Začel bi mogoče tam, kjer je državna sekretarka končala. Ministrstvo se seveda ne
               more ukvarjati z vsako mizo, se strinjam, ampak mora zagotoviti pogoje za delovanje
               sistema, če sem prav razumel. Strinjam se. Točno to! In točno tega ne delamo 20 let!
               Gospe državni sekretarki bi moral zaploskati. Mi vsi. Lep govor, poln leporečja –
               ampak, kaj pravi praksa? Kaj pravijo rezultati? Gospe in gospodje, v Državnem zboru
               pravzaprav dve leti res poslušam več ali manj lepe govore, vmes pa se kakšen moj
               kolega Pukšič začne tudi malo dreti. Dejanja štejejo.</p>
               <p>Citiral bom zdravnika Marka Noča. Mi smo v poponi temi. <q>"Pri javnih naročilih ne gre
               za naključja in nesposobnosti javnega sektorja, kar sem sprva mislil, ampak za
               izjemno dodelan sistem legalizirane kraje davkoplačevalskega denarja."</q> To so besede
               oziroma citat zdravnika, gospoda Marka Noča. In ta zakon, če samo to potenciram –
               seveda bom podprl amandma DeSUS in upam, da bo sprejet. Kajti, vsakršna koalicija
               oziroma v Državnem zboru se po dveletnih izkušnjah lahko sprejme kaj dobrega samo, če
               katera koalicijska stranka – pa je vseeno, ali v sedanji koaliciji ali prejšnji –
               malo izstopi, pa začne malo gledati tako, kot vsi govorimo: kaj bo to prineslo
               uporabnikom. Veste, da ne moreš biti v vlogi sodnika in tožnika istočasno. To, da
               lahko kar vse delaš, ob tem da imaš monopol in da je področje zdravil in lekarniške
               dejavnosti eno od najbolj donosnih, je, milo rečeno, zaskrbljujoče. Za ministrstvo bi
               bilo prav – pa to sedaj ni kritika gospe Čokl osebno, pa ne ekipe, ki tukaj sedi – a
               20 let tako delamo. Mi smo naredili sistem, ki ne deluje, gospe in gospodje! Lepo
               pišemo, lepo govorimo, zadaj pa stvari tečejo čisto po svoje.</p>
               <p>O dostopnosti zdravstvenih storitev je pa tako, kot že tako vsi vemo, že sedaj si v
               veliki meri lahko privoščijo tisti, ki plačajo, drugače pa od tistega trenutka, ko si
               naročen na pregled, pa do takrat, ko boš prišel, si že mrtev, naročen si za pol leta
               ali leto naprej, razen če plačaš pa si lahko jutri ali pa celo danes na vrsti. To je
               sistem, gospa Čokl, ki smo ga mi zgradili. To je problem te države. Izgradili smo
               napačen sistem, ki ne funkcionira. In tudi na tem področju je tako. In je prav, da je
               DeSUS predlagal takšen amandma.</p>
               <p>Pa še nekaj, za dva ključna resorja, kako pomemben je zdravstveni resor za Državni
               zbor, za Vlado, se vidi iz tega. Prvič, dva meseca že nimamo ministra in ga tudi ne
               potrebujemo, tudi za gospodarski resor ne, to sta dva resorja, ki ju sploh v
               Sloveniji ne potrebujemo. In drugič skoraj nihče noče več biti minister, razen
               izrednih entuziastov ali pa tistih, ki malo presedajo z enega mesta na drugo. Ker je
               sistem takšen, da je neobvladljiv in se bo moralo res nekaj hudega zgoditi, da bo
               postal obvladljiv. Pa ne bo ne s tem zakonom pa ne v tem trenutku; nekaj hudega se
               mora zgoditi. Popolnoma bomo bankrotirali potem pa se bo nekaj zgodilo. Hvala
               lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa državna sekretarka, izvolite.</p>
            </sp>
            <sp who="SDZ6:ČoklBrigita">

               <speaker>BRIGITA ČOKL:</speaker>

               <p>Gospod Vogrin, dali ste nekaj zelo hudih obtožb na račun zdravstva kot takega. Rekla
               bi samo tole <gap n="…"/></p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p><gap n="…"/> Oprostite samo trenutek, samo trenutek. Lahko, prosim, preverite čas? Lahko.</p>
               <p>Izvolite, gospa državna sekretarka.</p>
            </sp>
            <sp who="SDZ6:ČoklBrigita">

               <speaker>BRIGITA ČOKL:</speaker>

               <p>Glejte, izrekli ste zelo hude obtožbe na račun zdravstvenega sistema. Žal moram
               reči, da je to eden redkih sistemov, ki v Sloveniji še deluje. In deluje tako, kot
               deluje. da je vse v redu in prav – se strinjamo, da ni. Da so se v preteklih letih
               zgodile določene spremembe, ki pravzaprav <gap n="…"/> <stage>/znak za konec razprave/</stage> vodijo v problem
               naše prebivalstvo, se absolutno strinjam. Mi imamo pripravljene odgovore na to in
               upam, da jih boste poslanci v okviru usklajevanja Zakona o <gap n="…"/> <stage>/ izklop mikrofona/</stage></p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.
                   Želi še kdo razpravljati? Bom odprla možnost za prijavo. Gospa Lejla
                     Hercegovac, izvolite. 
               
           </p>
            </sp>
            <sp who="SDZ6:HercegovacLejla">

               <speaker>MAG. LEJLA HERCEGOVAC (PS PS):</speaker>

               <p>Spoštovana podpredsednica, spoštovani predstavnici Vlade, Ministrstva za zdravje,
               kolegice in kolegi!</p>
               <p>Pred nami je Zakon o zdravilih, tretja obravnava, ki je res rezultat velikega
               strokovnega in koalicijskega usklajevanja. Veseli smo, da ga imamo. Na koncu konec to
               moramo imeti, ker smo leta 2010 že dobili direktivo Evropske unije in zamujamo s tem
               zakonom. Vemo pa, da nam je Evropska komisija že dala opomin in – kazni so velike.
               Kot vsak zakon niti ta ni idealen, sistemski je, nov zakon je in je dobro, da ga
               imamo. Ampak vedno so točke, v katerih so stvari sporne. V tem zakonu imamo 105. člen
               in 179. člen, ki sta pri nekaterih koalicijskih partnerjih sporna. Rada bi samo
               opozorila, da kar koli delamo na ministrstvu pa tudi v Državnem zboru, lepo prosim,
               da tega ne usmerjamo na eno mesto, na eno lekarno, na eno zdravstveno ustanovo, ampak
               da je to generalizirano za celo Slovenijo. V tem Državnem zboru se ima občutek, da se
               vedno, ko se pride do takšnih točk, ki so povezane bodisi z eno občino, ali z enim
               županom, ali z enim predlogom zakona, ki se dotika nečesa drugega, tukaj pa imamo
               zelo zelo sporne stvari in se ne moremo uskladiti. To pomeni, da gledamo osebno,
               gledamo politično, ne gledamo sistemsko in generalizirano. Lepo prosim, da je tega
               čim manj v Državnem zboru, ker enostavno s tem imamo težave.</p>
               <p>Samo prebrala bi Zakon o lekarniški dejavnosti, ki izrecno ne prepoveduje lekarnam
               opravljanje prometa z zdravili na debelo, kjer glede na zgoraj navedeno lekarniške
               dejavnosti ni gospodarska dejavnost, kar pa promet z zdravili na debelo, ki ga ureja
               Zakon o zdravstveni dejavnosti <gap n="…"/> Nesporno Zakon o zdravstveni dejavnosti v 51. točki
               6. člena izrecno določa, da promet z zdravili na debelo je dejavnost nakupa,
               shranjevanja, prodaje, vnosa, iznosa, uvoza zdravil ali izvoza zdravil, razen izdaje
               zdravil posameznim fizičnim in pravnim osebam za njihovo osebno uporabo ali uporabo
               pri opravljanju zdravstvene dejavnosti. Spet pa pridemo do tega, na kar stalno
               opozarjamo: če delamo sistemski zakon, ga moramo delati v paketu z drugimi zakoni,
               zato ker se veliko točk dotika drugih zakonov. Trenutno se ta Zakon o zdravilih
               dotika Zakona o lekarniški dejavnosti – in spet smo tam! Če ste dobro slišali tisto,
               kar sem prebrala, izrecno ne prepoveduje. Jaz ne vidim razloga, da zdaj, če nismo
               tega uredili, dajemo amandma DeSUS, ki izrecno zaradi drugačnih, takšnih ali
               drugačnih razlogov, to prepoveduje. Želim, da ko delamo sistemske stvari, urejamo
               tudi te stvari, ki se dotikajo drugih zakonov.</p>
               <p>Pa bom končala. Kar koli bomo delali, bodo problemi, ampak iščimo stične točke, ne
               pa tistega, v čemer se razlikujemo. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še gospod Tisel, izvolite.</p>
            </sp>
            <sp who="SDZ6:TiselŠtefan">

               <speaker>MAG. ŠTEFAN TISEL (PS SDS):</speaker>

               <p>Hvala, gospa podpredsednica Državnega zbora!</p>
               <p>Veliko smo slišali o dobrih straneh tega zakona, moram povedati, da v Poslanski
               skupini Slovenske demokratske stranke podpiramo amandma DeSUS, tako k 105. kot 197. a
               členu, ki je vezan na 105. člen, kajti zdravila res niso navadno potrošno blago. Cena
               zdravil je s tem zakonom še posebej določena, zelo podrobno, tako določa Javna
               agencija za zdravila, pa z ministrom in tako naprej, tako da gre tu res za zelo
               definiran sistem cen zdravil, tudi marž in vsega, tako da ni zdaj tu tisto, da bi
               grosist imel ne vem kakšne možnosti, če bi imel tudi maloprodajo. Tako da ostanimo
               pri tem, kar je zdaj, da izvajalci zdravstvene dejavnosti, se pravi zdravstveni
               zavodi, in lekarne z maloprodajo naj ostanejo na tem nivoju, grosisti pa naj ostanejo
               grosisti. Slišali smo, da potem tudi grosisti hočejo imeti maloprodajo, potem pa bo
               vse skupaj en velik šmorn, nihče ne bo imel zaslužkov, en drugemu bodo delali
               konkurenco. Naj vsak na svojem področju dela, država pa naj skrbi in nadzira, da
               pretirani dobiček vendarle ne bo šel v lastne oziroma neke žepe, ampak da se vrača v
               samo dejavnost, ker smo vendarle socialna država in skrbimo za enako dostopnost do
               storitev zdravstvene dejavnosti kakor tudi do zdravil za vse občanke in občane.</p>
               <p>Tako še enkrat: podpiramo amandma DeSUS k 105. in 197. a členu. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo na to temo razpravljati? <stage>(Ne.)</stage></p>
               <p>Sicer prehajamo na 126. člen. V razpravo dajem ta člen ter amandma poslanskih skupin
               PS, SD, DL in DeSUS.</p>
               <p>Želi tu kdo razpravljati? <stage>(Ne.)</stage></p>
               <p>V kolikor ne, potem prehajamo na naslednji člen, to je na 141. člen, prav tako
               amandma poslanskih skupin PS, SD, DL in DeSUS. Ni želja po razpravo.</p>
               <p>Prehajamo na 163. člen in amandma poslanskih skupin PS, SD, DL in DeSUS. Želi tu kdo
               razpravljati? <stage>(Ne.)</stage></p>
               <p>V kolikor ne, prehajamo na 205. člen, ki ga dajem v razpravo, prav tako amandma
               poslanskih skupin PS, SD, DL in DeSUS. Če ne želi nihče razpravljati niti k temu
               amandmaju, potem bomo zaključili razpravo.</p>
               <p>Se opravičujem, gospa Hercegovac. Se vrnemo nazaj, razpravljate o 205. členu.
               Izvolite.</p>
            </sp>
            <sp who="SDZ6:HercegovacLejla">

               <speaker>MAG. LEJLA HERCEGOVAC (PS PS):</speaker>

               <p>Hvala lepa.</p>
               <p>Počakala sem do konca, ker vsi ti amandmaji, ki ste jih našteli, 126., 141., 163. in
               205. so bolj redakcijske narave in o njih ni nekih velikih razprav. Govorijo o
               prometu zdravil na drobno, govorijo o zagotavljanju zdravil v izrednih razmera,
               govorijo o obveznosti uporabe veljavne cene in vsi imajo svoje alineje od 6 do 23,
               tako da to so popravki redakcijske narave in o njih kaj razpravljati. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Dobro, če ni kaj razpravljati, potem lahko zaključimo razpravo. Želi še kdo besedo?
               <stage>(Ne.)</stage></p>
               <p>Torej smo končali z razpravo o amandmajih, o katerih bomo v skladu s časovnim potekom
               seje zbora odločali danes v okviru glasovanj, pol ure po prekinjeni 19. točki
               dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O ENOTNI CENI KNJIGE.</title>
               </p>
               <p>Predlog zakona je v obravnavo Državnega zboru predložila Vlada. Minister Grilc
               ravnokar vstopa, da bo podal dopolnilno obrazložitev. Kar počasi, vas bomo počakali.
           </p>
            </sp>
            <sp who="SDZ6:GrilcUroš">

               <speaker>DR. UROŠ GRILC:</speaker>

               <p>Spoštovana predsedujoča, spoštovani poslanke in poslanci, lepo pozdravljeni!</p>
               <p>Pred vami je Zakon o enotni ceni knjige. Nacionalni program za kulturo ga je
               napovedal in napovedal je tudi zelo pomembno spremembo pri oblikovanju kulturnih
               politik. Na eni strani veste, da je izredno pomembno, da z vidika državnih
               intervencij poskrbimo za ustrezno delovanje javnih služb, nevladnih organizacij,
               samozaposlenih v kulturi in da dajemo spodbude tistim področjem dejavnosti, ki so
               vezane na kulturni interes in ki istočasno delujejo tudi na trgu.</p>
               <p>Zakon, ki je pred vami, je zelo zelo specifičen, je poseben in za naš pravni red tudi
               precej nenavaden. Je pa to zakon, ki je v veljavi v 12 državah Evropske unije, to je
               zakon, ki na zelo minimalen način ureja področje knjige. Ureja ga na način, da kot
               lahko preberete v 5. členu, pove, da založnik ob izidu knjige sam določi ceno knjige,
               ki pa je v šestih mesecih ne sme spreminjati. Šest mesecev od izida knjige bo cena
               knjige nespremenjena. Cena knjige bo enaka za vsakega končnega kupca, na vseh
               prodajnih mestih. To je pravzaprav ključna vsebina zakona; minimalen poseg v knjižni
               trg, sistem enotne cene pa je potem tisti, ki pravzaprav spodbuja enakost kupcev
               glede dostopnosti do knjige, ki postavlja neka minimalna pravila in založnike v
               osnovi spodbuja k temu, da v izhodišču oblikujejo takšno ceno knjige, da je ta
               dostopnejša. To si izkušnje 12 držav, to so tudi izkušnje, ki jih je francoska
               študija potrdila kot tiste, ki govorijo v prid tej ureditvi, kajti v vseh teh 12
               državah se povprečna cena knjige zmanjšuje. Imamo tudi obrnjen primer. Velika
               Britanija, ki je imela dobro stoletje to ureditev, je leta 1995 to ureditev opustila,
               povprečna cena knjige v Veliki Britaniji raste hitreje od povprečne višine
               življenjskih stroškov.</p>
               <p>Torej, od slovenskega knjižnega trga, ki je zelo razgiban, na katerem je v letu 2012
               izšlo 6 tisoč knjižnih naslovov, ki je značilen po zelo pomembni vlogi knjižnične
               mreže glede dostopnosti knjige, ki je značilen po izredno raznoliki knjižni
               produkciji, a hkrati po tem, da smo Slovenci zelo slabi kupci knjig, ta ureditev
               prinaša pomembno novost. Ta pomembna novost temelji tudi na velikem soglasju
               založnikov glede tega zakona in od te ureditve si obetamo, da bo slovenska knjiga v
               prihodnje bolj dostopna. Zato je zakon zelo zelo pomemben.</p>
               <p>Da bi na nek način reducirali očitke o tem, da se v načelu svobodni trg, kar
               založništvo je, posega nesorazmerno, je naša ureditev je v primerjavi z ureditvami
               ostalih držav, ki poznajo enotno ceno knjige, zelo zelo mila. Prvič, po tem, da je
               enotna cena knjige omejena zgolj na 6 mesecev. Drugič, po tem, da v 6. in 7. členu
               določamo tudi nekatere izjeme, izjeme pri tem, da enotna cena ne velja za nakupe v
               prednaročilu, ali za nakupe serij, ali za prodaje knjig na knjižnih sejmih oziroma na
               predstavitvah, literarnih večerih in podobno. In še ena pomembna izjema je, enotna
               cena knjige ne velja za knjižnice. Knjižnice imajo pri nas pomemben status, so
               pravzaprav tretjinski kupec vseh knjig. Upam si reči, da smo na ta način dosegli
               ureditev, ki je stimulativna, ki bo sledila osnovnemu cilju enake dostopnosti knjige
               za vse kupce na celotnem območju Republike Slovenije, in po drugi strani to, da bo na
               dolgi rok cena knjige vendarle dostopnejša.</p>
               <p>Spoštovani poslanci! Mislim, da je z vidika javnega interesa to zakon, ki ne prinaša
               neke proračunske obremenitve, pomeni pa zelo pomemben signal, da je knjiga posebno
               kulturno blago, da je takšna ureditev vezana izključno in samo <gap n="…"/> <stage>/ znak za konec
               razprave/</stage> <gap n="…"/> Želim, da ta kratek zakon s 13 členi sprejmete, da postane slovenska
               država 13. država v EU, ki to ureditev ima, in da je ta trinajstica pravzaprav
               trinajstica za srečno prihodnost slovenske knjige. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa ministru Grilcu.</p>
               <p>Predlog zakona je obravnaval Odbor za kulturo kot matično delovno telo.</p>
               <p>Za predstavitev poročila odbora dajem besedo predsednici odbora mag. Majdi
               Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani gospod minister s sodelavci!</p>
               <p>Odbor za kulturo je na 7. seji 14. januarja 2014 obravnaval Predlog zakona o enotni
               ceni knjige, ki ga je Državnemu zboru v obravnavo predložila Vlada.</p>
               <p>Zakonodajno-pravna služba je z zakonodajno-tehničnega vidika dala pripombe k 11
               členom.</p>
               <p>Mnenje Komisije Državnega sveta za kulturo, znanost, šolstvo in šport je predstavil
               dr. Zoran Božič. Poudaril je načela zaščite slovenske knjige kot javne dobrine
               posebnega kulturnega pomena za razvoj slovenskega jezika in celostni razvoj slovenske
               družbe ter nujnost dostopa do knjige vseh končnih kupcev in bralcev v določenem
               časovnem obdobju. načrtovan pristop k zagotavljanju razvoja slovenske knjige pa vodi
               v promocijo slovenskega jezika, kulture in identitete. Menil je, da predlagano
               6-mesečno obdobje enotne cene knjige pomeni prekratko obdobje, da bi zakon imel
               pozitivne učinke.</p>
               <p>V poslovniškem roku so bili vloženi amandmaji štirih koalicijskih poslanskih skupin
               k 10 členom.</p>
               <p>Namen predloga zakona je predstavil minister dr. Uroš Grilc. Po njegovih besedah je
               namen zakona zagotoviti transparentno ceno knjige v 6-mesečnem časovnem obdobju od
               začetka prodaje na vseh prodajnih mestih. Minimalno reguliranje knjižnega trga preko
               zagotavljanja enotne cene knjige v določenem časovnem obdobju poznajo številne
               evropske države, slovenski predlog zakona pa se približuje francoskemu modelu, vendar
               upošteva specifike okolja. Instrument enotne cene knjige prinaša stabilnost v
               delovanju slovenskega knjižnega in založniškega trga ter omogoča enotno ceno ne glede
               na prodajno mesto v 6-mesečnem obdobju. Gre za kratko časovno obdobje, zato se ne
               posega v konkurenčno okolje, poleg tega pa se zoži tudi obseg izjem, ki bi v daljšem
               obdobju gotovo nastale. Predlog zakona opredeljuje tudi izjeme, za katere enotna cena
               knjige v prvem šestmesečju ne bo veljala. Dolgoročno se pričakuje pozitiven učinek
               predloga zakona ne samo na področju zaščite javnega interesa slovenske kulture,
               temveč tudi na področju spodbude že sedaj bogate slovenske knjižne produkcije.</p>
               <p>Predstavnica Zakonodajno-pravne službe je pojasnila, da je večina pripomb iz mnenja
               Zakonodajno-pravne službe upoštevanih z amandmaji koalicijskih poslanskih skupin,
               opozorila pa je, da se s predlogom zakona posega v svobodno oblikovanje cen na trgu.</p>
               <p>Direktor Javne agencije za knjigo je izrazil podporo predlogu zakona, predvsem z
               vidika, da enotna cena knjige v prvem šestmesečju zagotavlja potrošniku varen nakup.
               Zakon pa prinaša tudi druge pozitivne učinke.</p>
               <p>Vodja Zbornice knjižnih založnikov in knjigotržcev pri Gospodarski zbornici Slovenija
               je v imenu večine predstavnikov založnikov in knjigotržcev podprl predlog zakona, saj
               pomeni začetek urejanja založniškega trga, ki je bil že dolgo pričakovan. Ob tem je
               poudaril potrebo po sprotnem in kontinuiranem evalviranju podatkov, ki jih predlog
               zakona predvideva.</p>
               <p>Sledila je razprava članic in članov odbora ter drugih vabljenih, izražena je bila
               podpora zakonu. Predlagatelj je v razpravi dodatno pojasnil izkušnje drugih držav in
               odgovoril na pripombe iz razprave. Po končani razpravi o posameznih členih predloga
               zakona je odbor sprejel amandmaje koalicijskih poslanskih skupin, ni pa oblikoval
               svojih amandmajev.</p>
               <p>Odbor je po glasovanju o vseh členih pripravil besedilo dopolnjenega predloga zakona,
               v katerega so vključeni sprejeti amandmaji, in dopolnjeni predlog zakona je sestavni
               del poročila, ki ste ga dobili v pisni obliki in je nekoliko daljše od prebranega.
               Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, mag. Majda Potrata.</p>
               <p>Sledi predstavitev stališč poslanskih skupin.</p>
               <p>Besedo ima gospod Aljoša Jerič v imenu Poslanske skupine Pozitivna Slovenija.</p>
            </sp>
            <sp who="SDZ6:JeričAljoša">

               <speaker>ALJOŠA JERIČ (PS PS):</speaker>

               <p>Hvala lepa za besedo, gospa podpredsednica. Lep pozdrav tudi z moje strani.</p>
               <p>Predlog zakona o enotni ceni knjige bo reguliral slovenski knjižni trg v tolikšni
               meri, kot že nekaj let predlagajo slovenski založniki. Namen oziroma cilj je jasen;
               to je stabilizirati delovanje slovenskega knjižnega trga.</p>
               <p>Zakon bo omogočil transparentno cenovno politiko in uveljavil rešitev, ki jo poznajo
               v številnih državah. Knjiga bo kupcem, bralcem, enako dostopna ne glede na kraj
               nakupa. Ob izidu knjige bo založnik določil ceno, ki se šest mesecev ne bo
               spreminjala in bo veljala povsod; v knjigarnah, trgovinah in ostalih prodajnih
               mestih. Upoštevale se bodo izjeme ob naročilu celotne zbirke knjig ali serije knjig,
               izjema je tudi naročilo in plačilo pred izidom, izjemi sta tudi sejemski do 20 %
               popust in 20 % popust, vezan na predstavitve posamezne knjige. Razmeroma kratek rok
               pomeni tudi minimalno poseganje na trg, okolje, v katerem založništvo deluje. Seveda
               je želja večja prodaja knjig, večja branost, s čimer pa se bo razvijala tudi
               knjigarniška mreža.</p>
               <p>V Pozitivni Sloveniji smo prepričani, da s tem predlogom zakona sledimo javnemu
               interesu slovenske kulture, saj daje knjigi pomembno vlogo pri gradnji kulturne
               produkcije. Neizogibno bomo s tem dobili tudi pestrejši in raznovrstnejši knjižni
               trg, kar pa lahko bistveno vpliva tudi na samo bralno kulturo. Predlog zakona bomo
               podprli.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Jerič.</p>
               <p>Gospod Jožef Jerovšek v imenu Poslanske skupine SDS.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa predsedujoča. Spoštovani kolegice in kolegi, gospod minister!</p>
               <p>Predlog zakona o enotni ceni knjige prinaša zgolj to, da bomo državljanke in
               državljani povsod po Slovenijo dobili neko knjigo za isti denar. Na podlagi številnih
               sporočil ljudi, predvsem v zadnjem tednu, ki se tako ali drugače ukvarjajo s knjigo,
               v Poslanski skupini SDS dvomimo, da je zakon koristen. Na matičnem odboru za kulturo,
               ki je zakon obravnaval, je minister dejal, da bodo zaradi tega zakona knjige cenejše,
               v kar tudi dvomimo. Zakon namreč določa le to, da ostaja cena določene knjige šest
               mesecev po izidu na vseh prodajnih mestih ista.</p>
               <p>Strinjamo se s pripombo, ki jo je na predlog zakona podala Zakonodajno-pravna služba,
               in sicer ravno na člen, ki določa ureditev enotne cene knjige za določeno obdobje.
               Predlagane rešitve namreč posegajo v svobodno gospodarsko pobudo, ki jo Ustava
               Republike Slovenije zagotavlja v 74. členu in ki določa, da je gospodarska pobuda
               svobodna, poleg tega pa, da se gospodarska dejavnost ne sme izvajati v nasprotju z
               javno koristjo.</p>
               <p>Zakonodajno-pravna služba je prav tako opozorila na opozorila na veljavno zakonsko
               ureditev področja kontrole cen, Zakon o preprečevanju omejevanja konkurence določa
               splošno prepoved državnim organom omejevati prosto nastopanje podjetij na trgu. Potem
               je tu še Zakon o kontroli cen, ki določa, da udeleženci na trgu svobodno oblikujejo
               cene na podlagi ponudbe in povpraševanja in drugih konkurenčnih dejavnikov.</p>
               <p>Ugotavljamo, da Zakon o enotni ceni knjige ščiti predvsem interese velikih založnikov
               in knjigotržcev. Prav tako se ugotavlja, da so ključni kupec knjig knjižnice, zato ne
               drži trditev, da naj bi fiksna cena knjige pripeljala do znižanja cene knjig. Zgodilo
               se bo ravno nasprotno, kajti zaradi monopolnega položaja enega distributerja bo cena
               takšna, kot jo bo le-ta uravnaval svojo žejo po nanosu oziroma z rabati, ki jih bo
               odobraval.</p>
               <p>V Poslanski skupini SDS menimo, da predlagane rešitve odstopajo od sistemske
               ureditve, zato in zaradi navedenih sporočil poznavalcev smo v poslanski skupini
               spoznali, da prihajajo argumenti, ki jih navaja Vlada iz krempljev tistih, ki jih
               usoda državnih financ ne skrbi, in prav tako tudi ne izboljšanje bralne kulture. Zato
               zakona ne bomo podprli in enako predlagam tudi drugim, da to preprečimo. Hvala
               lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Majda Potrata v imenu Poslanske skupine Socialnih demokratov.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo.</p>
               <p>Opozarjam na dva temeljna vsebinska poudarka predloga. Prvi je določilo o enotni
               ceni knjige, ki v prvih 6 mesecih od izida onemogoča spremembo cen na katerem koli
               prodajnem mestu. Določba velja za vse pravne osebe in samostojne podjetnike,
               posameznike ter posameznike, ki samostojno opravljajo dejavnosti izdajanja in prodaje
               knjig, in izjeme oziroma popuste. Ta določba je bila v uvodni predstavitvi že
               pojasnjena, zato je ne bom podrobneje razlagala.</p>
               <p>Opozoriti pa moram tudi na dva temeljna pomisleka. Enega je izrazila
               Zakonodajno-pravna služba, in sicer je opozorila na razmerje predloga zakona do
               svobodne gospodarske pobude, podobno kot Javna agencija za varstvo konkurence, vendar
               ta ni izrazila nasprotovanja predlogu. Glede na pomen, ki ga knjiga ima, je takšen
               odstop od načela svobodne gospodarske pobude prepoznala kot utemeljen.</p>
               <p>Bi pa vendarle v mnenju poslanske skupine opozorila na to, da je predlog zakona
               oziroma zakon o enotni ceni knjige lahko le začetek urejanja knjižnega trga, ki je v
               preteklih letih utrpel veliko koncentracijo kapitala. Spomnimo samo na DZS in na
               Mladinsko knjigo, založništvo, nelojalen udar drugih tržnih kanalov do knjigarn in
               težav z ekonomsko krizo. O tem smo na zadnje govorili tudi v naših poslanskih
               vprašanjih. Zavedamo se pomena razvoja bralne kulture in s tem zvezane bralne
               kampanje, portala slovenske knjige na trgu in elektronske knjige. Ta poleg
               predlaganega zakona – vse to namreč pomeni izboljšavo pomena knjige in položaja
               knjige kot kulturne dobrine. Za potrošnike ta zakon teoretično prinaša znižanje
               povprečne cene knjige. V Franciji zelo natančno spremljajo učinke zakona in dejstvo
               je, da se že dve desetletji povprečne cene knjig višajo manj kot povprečni
               življenjski stroški. Za zakon govori tudi dejstvo, da omogoča stabilnost trga in
               enakopravnost kupcev, saj založniki bolje premislijo, koliko bo stala knjiga, preden
               jo dajo na trg. Cena, ki jo določijo ob izidu, bo veljala vsaj 6 mesecev. Tako je
               vizija oblikovanja cen dolgoročna in v skladu s knjižnim poslom, ki je tudi
               dolgoročen. Ni za špekulante. Pri nas obstajajo založniki, ki nastavijo zelo visoko
               ceno novim knjigam, da jih najprej po tej prodajo knjižnicam – torej je javni
               proračun na slabšem –,nato pa, ko knjiga pride v druge prodajne kanale, po kakih 2
               mesecih, naslove znižajo tudi za polovico. Tako prvi kupci, v tem primeru
               najpogosteje država, plačajo najvišjo ceno. Popusti knjižnicam razlik ne ublažijo,
               trpijo pa vsi. Teh knjižnih špekulantov ni malo in škodijo ugledu knjige kot viru
               znanja in bralnega užitka, seveda.</p>
               <p>Dostopnost knjige kot kulturne dobrine je pomemben argument za zakon. Če bo jasno, da
               se cena ne bo spreminjala dlje časa, saj jo bodo prodajna mesta raje vzela v prodajo,
               tudi tista v manjših krajih, nihče ne preprečuje založnikom, da trgovcem ponudijo
               poceni knjige, le da morajo enake cene ponuditi vsem kupcem na trgu, knjižnicam,
               knjigarnam, kupcem po spletu in drugod, kar omejuje nelojalno konkurenco. Žal ni
               dobrih slovenskih statistik glede prodajne vrednosti pri trgovcih. Po nekaterih
               ocenah je manj kot 10 % vseh knjig vrednostno prodanih skozi vse trgovske verige vseh
               založb in še to so knjige cenene izdelave, denimo, tiskane na Kitajskem ali pa v
               preteklosti v Španiji, recimo, oziroma starejšega datuma. Zakon pa velja za 100 %,
               torej je tistih 90 % tudi pomembnih. Knjižnice predstavljajo približno 10 % prodaje,
               s tem da je to pretežno leposlovje. Torej, ali se bo država opredelila za 10 %
               cenenih izdaj in onemogočala razvoj knjižnega trga za, recimo, 90 % leposlovja, je
               temeljno vprašanje. Pojav koncentracije kapitala in vertikalnega lastništva knjigarn
               v lasti založb pa je mogoče preprečevati ravno z zaščito manjših založnikov, kar
               zakon o enotni ceni knjige zagotovo omogoča.</p>
               <p>Poslanska skupina Socialnih demokratov bo predlog zakona podprla. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Državljanske liste ima besedo gospa Polonca Komar.</p>
            </sp>
            <sp who="SDZ6:KomarPolonca">

               <speaker>POLONCA KOMAR (PS DL):</speaker>

               <p>Hvala lepa za besedo, gospa predsedujoča. Spoštovani kolegice in kolegi!</p>
               <p>Pomen knjige za obstoj in razvoj naroda lepo opišejo besede našega pesnika Otona
               Župančiča: <q>"Knjiga je najzgovornejša priča, da se narod zaveda sebe, da živi, da hoče
               živeti."</q> Zato moramo poskrbeti, da bo le-ta dostopna najširšemu krogu ljudi.</p>
               <p>Bistvena novost, ki jo prinaša Predlog zakona o enotni ceni knjige, je določitev, da
               se cena knjige v obdobju 6 mesecev od začetka prodaje ne sme spreminjati. S tem bodo
               knjige kupcem ob izidu na voljo po enotni ceni na vseh prodajnih mestih, ta pa bo
               veljala le za prodajo končnim kupcem, z zakonsko določenimi izjemami, med katere
               spadajo tudi knjižnice. Ukrep je po oceni predlagatelja potreben zaradi neurejenosti
               slovenskega knjižnega trga. Temeljni problem področja ob specifičnosti majhnega trga
               je nižanje naklad knjig, njihova nizka prodaja, visoka povprečna prodajna cena in
               neurejena cenovna politika ter padec prodaje v knjigarnah. Poglavitni namen priprave
               zakona o enotni ceni knjige je bil oblikovati normativni akt, ki bi te razmere
               stabiliziral. Cilj, ki naj bi ga s tem dosegli, je zaščita javnega interesa slovenske
               kulture ter ohranitev knjige kot sredstva razvoja in krepitve kvalitetne in
               raznovrstne nacionalne kulturne produkcije ter višje bralne kulture. S predlogom
               zakona naj bi knjige postale bolj dostopne, hkrati pa bi se povišala bralna kultura,
               več prodanih knjig pa bi privedlo tudi do boljšega položaja avtorjev.</p>
               <p>V Poslanski skupini Državljanske liste smo sicer zagovorniki liberalne logike,
               vendar upamo, da bo zakon le dosegel svoj namen. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Polonca Komar.</p>
               <p>Na vrsti je gospod Janez Ribič v imenu Poslanske skupine Slovenske ljudske
               stranke.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovana podpredsednica Državnega zbora, gospod minister s
               sodelavci, spoštovane gospe poslanke in gospodje poslanci!</p>
               <p>Stališče Slovenske ljudske stranke o Predlogu zakona o enotni ceni knjige je
               sledeče. Ob razmišljanju o Predlogu zakona o enotni ceni knjige imamo v Slovenski
               ljudski stranki mešane občutke. Vsekakor se strinjamo, da živimo v novodobnem
               kapitalizmu, ki je prinesel pohlep po zaslužku v vse pore našega življenja. Zavedamo
               se tudi, da je knjiga bistveno več kot le tržno blago. Predlagatelji želijo z zakonom
               zaščititi slovenske knjige kot javne dobrine posebnega kulturnega pomena za razvoj
               posameznika, družbe in države ter tudi načelo enakosti kupcev.</p>
               <p>Zakon založnikom nalaga, da so pred dnevom začetka prodaje dolžni določiti enotno
               ceno in jo označiti v skladu z zakonom. Enotna cena knjige, ki jo določi založnik,
               velja za vse končne kupce, pod enim pogojem, na celotnem ozemlju Republike Slovenije
               za obdobje najmanj šest mesecev. Predlagatelji pričakujejo, da bo enotna cena
               spreminjala zavest o kupovanju knjig kot pomemben del razvijanja bralne kulture.
               Posledično bi državljani naj imeli domače knjižnice, ki so zelo pomemben element
               stopnje razvitosti družbe.</p>
               <p>Vse to drži, nismo pa prepričani, da bomo s tem zakonom dosegli pričakovanja
               predlagateljev. Zavedati se tudi moramo, da posegamo tudi v 74. člen Ustave, ki
               govori o svobodnem oblikovanju cen. Ob tem imamo še Zakon o preprečevanju omejevanja
               konkurence, ki na splošno prepoveduje državnim organom omejevanje prostega nastopanja
               podjetij na trgu. Moti nas tudi, da v zakonu ni definirana knjiga, zakon govori o
               knjigi, na tem področju pa poznamo tudi publikacije, brošure in tako dalje.</p>
               <p>V Slovenski ljudski stranki predlagani zakon ocenjujemo kot neškodljiv, nismo pa
               prepričani, da bo prinesel pričakovane rezultate predlagateljev. Strinjamo se,da je
               treba na tem področju narediti red in zaščititi slovenske knjige in posledično
               slovenski jezik, zato bomo predlagani zakon podprli. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije, gospa Marjana Kotnik
               Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana predsednica. Spoštovani minister s sodelavci, spoštovani
               poslanke in poslanci, vsem lep pozdrav!</p>
               <p>Številke kažejo, da smo Slovenci relativno dobri bralci, ampak slabši kupci knjig.
               Medtem ko si letno izposodimo povprečno 50 enot knjižničnega gradiva, od tega 12
               knjig, jih v enem letu kupimo le eno ali dve, za kar potrošimo približno 25 evrov.
               Dejstvo je, da je slovenski knjižni trg zaradi jezikovne zamejenosti še posebej
               ranljiv. Ob specifičnosti majhnega trga je njegov temeljni problem nižanje naklad
               knjig, njihova nizka prodaja, visoka povprečna prodajna cena in neurejena cenovna
               politika ter padec prodaje v knjigarnah.</p>
               <p>V Poslanski skupini Demokratične stranke upokojencev Slovenije menimo, da del
               odgovora na problematiko slovenskega knjižnega trga zagotovo predstavlja Predlog
               zakona o enotni ceni knjige. Le-ta sledi načelom zaščite slovenske knjige kot javne
               dobrine posebnega kulturnega pomena za razvoj slovenskega jezika in celovit razvoj
               slovenske družbe, njeni enakopravni in najširši možni dostopnosti za vse kupce in
               bralce, hkrati pa zagotavlja sorazmernost interesov vseh deležnikov v knjižni verigi,
               od avtorjev oziroma založnikov do kupcev oziroma bralcev knjige.</p>
               <p>Med obravnavo zakona je bilo največ pomislekov izraženih glede omejevanja svobodne
               konkurence, vendar pa izkušnje v drugih evropskih državah kažejo na to, da tovrstni
               ukrep zavaruje knjigo pred pretirano komercializacijo in hkrati omogoča bolj
               usklajeno in optimizirano delovanje celotne verige knjižne produkcije.</p>
               <p>V Poslanski stranki Demokratične stranke upokojencev podpiramo prizadevanje
               pristojnega ministrstva za bolj sistemiziran pristop k zagotavljanju razvoja
               slovenske knjige in posledično tudi ohranjanju narodne identitete. Zato bomo poslanci
               Poslanske skupine DeSUS predlagani zakon podprli. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>In še v imenu Poslanske skupine Nova Slovenija gospa Ljudmila Novak.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovana gospa podpredsednica, gospod minister, kolegice in kolegi!</p>
               <p>Krščanski demokrati se načeloma zavzemamo za prosto določanje cen na trgu, vendar pa
               je področje založništva in prodaje knjig po našem mnenju posebnega pomena. Slovenska
               literatura je narodovo bogastvo in podlaga za obstoj ter razvoj slovenskega jezika.
               Zaradi tega je prav, da jo zaščitimo in ji tudi pomagamo. Krščanski demokrati želimo
               spodbujati in finančno podpirati kakovostno in izvirno domačo leposlovno in
               znanstveno literaturo. Država mora spremljati nastajanje kakovostnih del domačih in
               tujih avtorjev ter zagotoviti denar tudi za prevajanje. Izboljšati je treba položaj
               vrhunskih ustvarjalcev na področju leposlovja in humanistike, zagotoviti primeren
               obseg ter zagotavljati izboljšanje kakovosti in strokovnosti založniške produkcije v
               javnem interesu. Krščanski demokrati Nove Slovenije upamo, da gre omenjeni zakon v to
               smer in bo omogočil doseganje zgornjih ciljev. Slovenski avtorji in založniki tujim,
               predvsem angleško govorečim, ne morejo konkurirati. Majhne naklade in majhen trg že
               sami po sebi pomenijo višje stroške izdajanja in posledično tudi višje cene knjig za
               slovenske bralce.</p>
               <p>V Novi Sloveniji ta predlog zakona razumemo kot obrambo pred cenovnim dampingom
               založniških velikanov, predvsem internetnih, ki ob vstopu na trg tako znižajo cene,
               da klasični založniki ne preživijo. Posledično si ustvarijo monopol na trgu, ki pa v
               nobenem primeru ni dober. Po drugi strani pa menimo, da je s sprejemom takšnega
               zakona velika odgovornost na slovenskih založnikih, ki naj tega obdobja enotne cene
               ne izkoriščajo v smer maksimiranja cene, ampak da jo določajo realno in vzdržno za
               kupce knjig. Glede na podatke o ureditvi področja v primerljivih tujih državah, pa se
               sprašujemo, ali bo obdobje šestih mesecev zadostno za zaščito cene oziroma vrednosti
               knjig. Morebiti bi bilo dobro v nekem obdobju po uveljavitvi zakona preveriti učinke
               zakona in razmišljati morda tudi o podaljšanju tega obdobja.</p>
               <p>Poslanci Nove Slovenije bomo predlog zakona podprli.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem smo končali predstavitev stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona.</p>
               <p>Glasovanje o predlogu bomo v skladu s časovnim potekom seje zbora opravili danes v
               okviru glasovanj, pol ure po prekinjeni 19. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O LASTNINSKEM PREOBLIKOVANJU LOTERIJE SLOVENIJE.</title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom je skupina 26 poslank in poslancev s prvopodpisanim Jožetom Tankom
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade Aljuši
               Pertinaču, državnemu sekretarju na Ministrstvu za izobraževanje, znanost in šport.
               Izvolite.</p>
            </sp>
            <sp who="SDZ6:PertinačAljuš">

               <speaker>ALJUŠ PERTINAČ:</speaker>

               <p>Spoštovana gospa podpredsednica, spoštovani poslanci in poslanke!</p>
               <p>Novela Zakona o lastninskem preoblikovanju Loterije Slovenije prihaja pred vas
               prepozno; prvič, zato ker je Računsko sodišče Republike Slovenije v revizijskem
               poročilu o delovanju Fundacije za športa v letu 2010 že leta 2012 ugotovilo več
               nezakonitosti in nenamensko ter netransparentno trošenje sredstev.</p>
               <p>Drugič zato, ker z novelo odpravljamo očitno protiustavnost, ko se več tisoč
               zakonitim zastopnikom, 7 tisoč 500 športnih društev v Republiki Sloveniji krati
               pravica do upravljanja z javnimi zadevami, ker zdaj ne smejo sodelovati pri delu
               fundacije.</p>
               <p>Tretjič zato, ker z novelo umikamo politiko iz športa oziroma financiranja športa
               kot civilnodružbene sfere. Hkrati novela zakona prihaja tudi ravno ob pravem času,
               tik pred začetkom zimskih olimpijskih iger, kar pomeni vrnitev športa in financiranje
               športa športnikom oziroma športnim organizacijam. In ker uvaja dve pomembni načeli,
               načelo transparentnosti, ki bo zagotovljeno s tem, da bo fundacija poslovala kot
               samostojen pravni subjekt, in načelo demokratičnosti, ki izhaja iz dejstva, da bodo
               večino članov sveta fundacije, ki odloča o dodeljevanju sredstev, predlagale športne
               organizacije.</p>
               <p>Ne nazadnje novela uvaja tudi nadzor nad poslovanjem obeh fundacij; tako Fundacije za
               šport kot tudi Fundacije za financiranje invalidskih in humanitarnih organizacij ter
               zmanjšuje odhodke državnega proračuna. Z uvedbo usposabljanja za delo v svetu
               fundacije pa se bo dvignila strokovnost dela in odločanja članov sveta fundacije.
               Hvala lepa za besedo in vašo pozornost.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa vam, gospod Pertinač.</p>
               <p>Prehajamo na predstavitev stališč poslanskih skupin.</p>
               <p>Besedo ima gospa Mateja Pučnik v imenu Poslanske skupine SDS.</p>
            </sp>
            <sp who="SDZ6:PučnikMateja">

               <speaker>MATEJA PUČNIK (PS SDS):</speaker>

               <p>Hvala lepa za besedo, spoštovana podpredsednica, spoštovani predstavniki Vlade,
               kolegice in kolegi!</p>
               <p>V Poslanski skupini Slovenske demokratske stranke sprememb zakona, ki jih prinaša
               predlagani Zakon o lastninskem preoblikovanju Loterije Slovenije, ne bomo podprli.
               Zakon prinaša spremembe v delu, ki govori o sestavi Sveta Fundacije za šport, o
               direktorju fundacije in administrativnem upravljanju Fundacije za financiranje
               športnih dejavnosti. Torej, v tistih delih, ki smo jih v zakonu spreminjali maja
               2012, pod prejšnjo vlado, z namenom, da zakon dejansko približamo športu in
               uporabnikom športa, da povečamo demokratičnost športa in preprečimo monopol ali
               kolizijo interesov znotraj Fundacije za financiranje športnih organizacij. Očitno pa
               so bili pritiski s strani Olimpijskega komiteja Slovenije, ki je s sedanjo sestavo
               fundacije sicer res izgubil monopol nad podeljevanjem sredstev, še vedno pa ima v
               svetu svoje predstavnike, tako močni, da se danes zakon spreminja. Verjetno z željo,
               da se čim prej zamenja člane sveta fundacije. Pri tem pa se ne upošteva dejstva, da
               je danes v svetu fundacije 17 predstavnikov nacionalnih športnih zvez, regij in
               Vlade, ki so bili preko odprtih list, torej na demokratičnih volitvah, izvoljeni v
               svet fundacije. So strokovnjaki s področja športa, bivši vrhunski športniki in
               trenerji, ki delajo transparentno, v korist slovenskemu športu. To je bilo mogoče
               razbrati iz poročila Sveta Fundacije za financiranje športnih organizacij, pa tudi v
               medijih ali preko spletne pošte, nezadovoljstva ni bilo zaslediti.</p>
               <p>Vlada v uvodni obrazložitvi razlogov za sprejem tega zakona navaja, da je bil sedanji
               postopek imenovanja članov v svet fundacije zapleten in nejasen, čemur moramo
               vsekakor oporekati. Namreč, volitve v svet fundacije so bile demokratične in
               preproste, predstavniki nacionalnih športnih zvez so prišli na volitve, ki so
               potekale na ministrstvu v Ljubljani, in neposredno izvolili člane fundacije in v tem
               ni nič zapletenega. Novela zakona torej prinaša novo sestavo Sveta Fundacije za
               šport, kjer naj bi po tem novem predlogu kar 12 članov predlagala skupščina
               Olimpijskega komiteja Slovenije - Združenja športnih zvez, samo enega člana pa
               športne organizacije, ki niso članice Olimpijskega komiteja, ostala dva člana
               predlagajo skupnosti in združenja občin Slovenije, po enega člana pa Zveza društev
               športnih pedagogov in Vlada Republike Slovenije.</p>
               <p>Je že res, da je Olimpijski komite Slovenije krovna športna organizacija na področju
               športa, žal pa ne pokriva vseh deležnikov civilne sfere na področju športa, ki bodo
               zdaj spet ostali brez pravice glasu. Prikrajšane bodo manjše zveze, zveze
               neolimpijskih športnih panog in nacionalne zveze, brez glasovalne pravice v
               Olimpijskem komiteju, na primer Zveza karate organizacij Slovenije, Zveza za šport
               otrok in mladine Slovenije, Zveza za avtošport Slovenije, Rafting zveza Slovenije in
               še bi lahko naštevali.</p>
               <p>Da se zelo velike pristojnosti in monopol nad delitvijo loterijskega denarja preko
               fundacije s tem zakonom podeljuje Olimpijskemu komiteju Slovenije, je zaslediti tudi
               v dveh mnenjih oziroma poročil protikorupcijske komisije iz meseca junija 2013 in
               tistega, ki je prišel v Državni zbor včeraj. Za komisijo je sporno prav to, da bo
               Olimpijski komite Slovenije predlagal glavnino članov sveta fundacije. V poročilu
               pravijo takole citiram: ˝Z vidika preprečevanja korupcije in nasprotja interesov ter
               zagotavljanje transparentnosti poslovanja in integritete pa menimo, da predlagana
               rešitev, ki moč in pristojnost odločanja kopiči pri Olimpijskem komiteju Slovenije,
               objektivno predstavlja visoko tveganje. Čeprav predlagatelj ugotavlja, da gre za
               krovno organizacijo civilne družbe na področju športa, to samo po sebi še ni
               zagotovilo, da bo s tem ustrezno urejeno tudi preprečevanje in obvladovanje
               korupcijskih tveganj. Predlog novele po našem mnenju daje Olimpijskemu komiteju
               Slovenije prevladujočo pravico imenovati in razreševati večino članov sveta
               fundacije.˝ Konec citata. Tako so torej zapisali o mnenju maja lansko leto in
               včerajšnjem poročilu Komisije za preprečevanje korupcije lahko preberemo podobno
               mnenje, da predstavlja zakon sistemsko tveganje v delovanju pravne države in da se s
               tem, ko se moč in vpliv prinašata v roke enega združenja, zakon oddaljuje od načela
               demokratičnosti. Torej tudi od temeljnega ustavnega načela iz prvega člena Ustave, iz
               katerega izhaja pravica vseh državljanov do sodelovanja pri opravljanju javnih
               zadev.</p>
               <p>Na našo poslansko skupino so se obrnili tudi predstavniki iz centra nevladnih
               organizacij, ki so nas opozorili na vsaj tri nesprejemljive rešitve znotraj zakona, s
               katerimi tudi sami soglašamo. Gre za tiste člene v novem predlogu, ki govorijo o
               imenovanju in razreševanju direktorja fundacije, imenovanju vršilca dolžnosti
               direktorja in o prepovedi članstva v svetu fundacije oziroma v povezavi z
               nezdružljivostjo ali združljivostjo funkcij članov sveta fundacije. Tudi po njihovem
               mnenju je nesprejemljivo to, da Vlada daje k imenovanju direktorja fundacije na mesto
               soglasja le neobvezujoče mnenje. Prav tako je sporno tudi dejstvo, da bo lahko
               Izvršni odbor Olimpijskega komiteja Slovenije takoj po uveljavitvi tega zakona
               imenoval prvega vršilca dolžnosti direktorja fundacije, ko pa bi bilo vendarle edino
               smiselno in pravilno, da vršilca dolžnosti postavi Vlada, direktorja pa kasneje
               izvoli svet fundacije.</p>
               <p>Tudi iz poročila protikorupcijske komisije je moč razbrati, da se s to rešitvijo daje
               premoč v roke ene same organizacije in da je skupščina Olimpijskega komiteja s tem
               povzdignjena nad svet fundacije, ki je po zakonu najvišji organ fundacije in da ta
               rešitev ni samo nelogična, ampak tudi v nasprotju z zakonom, ki določa, kaj je naloga
               sveta fundacije.</p>
               <p>Spremembe zakona prinašajo tudi ponovno vzpostavitev funkcije direktorja kot
               poslovodnega organa, s čimer se odpravlja nepoklicno opravljanje funkcije predsednika
               sveta fundacije in prenos administrativnih nalog z ministrstva nazaj na fundacijo. S
               tem se sicer res razbremenjuje ministrstvo, se pa ponovno finančno obremenjuje
               fundacijo, tako da o racionalizaciji tukaj ni moč govoriti. In tudi glede
               predlaganega imenovanja in razreševanja direktorja fundacije ima Komisija za
               preprečevanje korupcije negativno mnenje in poudarja, da ponuja ta rešitev, zapisana
               v predlogu zakona, objektivno tveganje za korupcijo ter druga nezakonita in ne etična
               ravnanja.</p>
               <p>V Poslanski skupini Slovenske demokratske stranke izražamo začudenje oziroma se
               sprašujemo, ali bosta dve koalicijski stranki DeSUS in Državljanska lista, ki sta v
               prejšnji vladi te spremembe podprli in zagovarjali, danes ravnali drugače. V
               poslanski skupini smo tudi resnično razočarani nad tem, da se Vlada v tem trenutku
               ukvarja s tem, kako čim prej zamenjati člane Sveta Fundacije za šport s svojimi
               kandidati, namesto da bi se ukvarjala s tem, kako našemu športu, ki je v tem trenutku
               še edina pozitivna promocija Slovenije v svetu, zagotoviti zadostna sredstva za čim
               bolj uspešno delovanje. Ob tem je treba poudariti tudi to, da za področje športa do
               sedaj niso bili sprejeti še nobeni protikrizni ukrepi in da bodo lahko upad sredstev
               za področje športa tako na nacionalni kot na lokalni ravni, povišan davek na dodano
               vrednost in nov nepremičninski davek pustili dolgoročne negativne posledice na
               področju športa. Morda za dolgotrajnim okrevanjem.</p>
               <p>Kot sem že na začetku napovedala bomo v Poslanski skupini Slovenske demokratske
               stranke glasovali proti spremembam tega zakona, če pa bo zakon danes dobil zadostno
               podporo in bo šel v drugo obravnavo, pa pozivamo Vlado kot tudi koalicijske poslance,
               naj poiščejo takšne rešitve v zakonu, ki ne bodo dajale niti najmanjših možnosti za
               koruptivna tveganja in bodo dejansko že vnaprej preprečevale korupcijo, monopol ali
               kolizijo interesov na področju športa in bodo športu dejansko v korist. Hvala lepa za
               pozornost.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Na vrsti je mag. Majda Potrata v imenu Poslanske skupine Socialnih demokratov.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani gospod državni sekretar in direktor
               direktorata, poslanke in poslanci!</p>
               <p>Predlog zakona o spremembah in dopolnitvah Zakona o lastninskem preoblikovanju
               Loterije Slovenije vrača delovanje Fundacije za šport v okvire pred grobim
               intervencionizmom v delovanje tega organa, ki si ga je dovolila Janševa vlada v
               prejšnjem mandatu. Fundacijo za šport je skupaj z zaposlenimi prenesla na
               ministrstvo, ukinila profesionalno funkcijo direktorja, katerega poslovodsko vlogo je
               prevzel predsednik sveta, predlagateljstvo za imenovanje članov pa praktično
               centralizirala v vladnem strokovnem svetu za šport in iz tega izločila Olimpijski
               komite - Združenje športnih zvez. Nesmisli se sedaj odpravljajo, delovanje Fundacije
               za šport se vrača v prejšnje stanje, hkrati pa se upošteva tudi mnenje
               Zakonodajno-pravne službe, ki je ob sprejemanju sprememb v letu 2012 opozorila tudi
               na nepojasnjenost razlikovanja z drugo podobno organizacijo, ki jo ta zakon tudi
               ureja, to je s Fundacijo za financiranje invalidskih in humanitarnih organizacij. Pri
               tem se v Poslanski skupini Socialnih demokratov zavedamo, da je Komisija za
               preprečevanje korupcije v zadnjem mnenju z datumom 28. januar letos opozorila, da je
               področje delovanja obeh fundacij, Fundacije za šport in Fundacije za financiranje
               invalidskih in humanitarnih organizacij čim prej treba urediti v posebnem zakonu. In
               to tudi mislimo, zlasti zaradi tega, da ne bomo priče nenehnemu spreminjanju Zakona o
               lastninskem preoblikovanju Loterije Slovenije po kopitu vsakokratne vlade. Le to bo
               prineslo stabilnost v odločanje in zagotavljanje finančnih virov za dobro delovanje
               športa.</p>
               <p>Naj posebej opozorim na to, da je predlagatelj sledil mnenju Zakonodajno-pravne
               službe k prejšnji noveli in odpravlja organizacijsko neskladje s FIHO, a povzroča
               nekatera nova razlikovanja, ki jih bo treba v nadaljevanju dodatno pojasniti. In
               sicer: obvezno usposabljanje članov Sveta Fundacije za šport na pristojnem
               ministrstvu, kar za člane Sveta FIHO ni potrebno; pravilnik o merilih in pogojih za
               uporabo sredstev Fundacije za šport pripravi skupščina Olimpijskega komiteja
               Slovenije - Združenje športnih zvez, sprejme ga Svet Fundacije za šport, soglasje
               daje Državni zbor; pri FIHO – pravilnik sprejme svet, soglasje daje Državni zbor;
               omenjeni pravilnik Fundacije za šport mora biti objavljen v Uradnem listu, pravilnik
               FIHO pa ne; k imenovanju direktorja Fundacije za šport daje Vlada mnenje, pri
               direktorju FIHO daje Vlada soglasje. Soglasje je bilo sicer vpeljano za obe fundaciji
               leta 2007, ko sta funkciji bili poklicni. Prav tako je med Fundacijo za šport in FIHO
               razlikovanje, kdo je lahko oziroma ne sme biti član sveta, kar se pa s to novelo ne
               odpravlja.</p>
               <p>Nadalje velja poudariti, da se pomembno krepi položaj krovne civilnodružbene
               organizacije na področju športa, to je Olimpijski komite Slovenije - Združenje
               športnih zvez. To je civilnodružbena krovna organizacija, pa če kdo to prizna ali pa
               ne. Skupščini Olimpijskega komiteja Slovenije - Združenju športnih zvez se vrača in v
               primerjavi z ureditvijo izpred leta 2012 okrepi predlagateljska vloga za člane Sveta
               Fundacije za šport. skupščina OKS - Združenje športnih zvez, oblikuje pravilnik, ki
               ga prej navajamo, Izvršni odbor OKS - Zveze športnih zvez bo imenovala prvega vršilca
               dolžnosti direktorja Fundacije za šport.</p>
               <p>Naj na koncu vendarle vnovič opozorim, da so se vse vlade, pardon, da vse vlade
               doslej zanemarjale tudi pomen uskladitve pravnih aktov. Odlok, ki določa ustanovitev
               Fundacije za šport, je še vedno zastarel, saj je iz leta 1998. Tako ni usklajen z
               zakonom med drugim v delu, ki določa sestavo sveta in profesionalnost oziroma
               neprofesionalnost funkcije direktorja.</p>
               <p>V Poslanski skupini Socialnih demokratov smo dobili mnenje centra nevladnih
               organizacij Slovenije in protikorupcijske komisije. Zato pričakujemo, da bo s podporo
               zakonu v prvi obravnavi predlagatelj vendarle prisluhnil tem pripombam, da bodo k
               zakonu pripravljeni amandmaji, ki bodo odpravljali najbolj grobe pomanjkljivosti tega
               zakona, in bo v nadaljevanju novelo zakona mogoče podpreti tudi po drugi in tretji
               obravnavi. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Državljanske liste gospod Branko Kurnjek.</p>
            </sp>
            <sp who="SDZ6:KurnjekBranko">

               <speaker>BRANKO KURNJEK (PS DL):</speaker>

               <p>Gospod sekretar, gospod direktor, poslanke, poslanci!</p>
               <p>Bistvo novele Zakona o lastninskem preoblikovanju Loterije Slovenije je sprememba
               sestave Sveta Fundacije za financiranje športnih organizacij v Republiki Sloveniji z
               namenom depolitizacije tega organa. V primeru sprejetja te novele bo 12 članov v svet
               fundacije predlagal Olimpijski komite Slovenije - Združenje športnih zvez kot krovna
               organizacija civilne sfere na področju športa. Enega člana bodo v svet predlagali
               športne organizacije, ki niso članice Olimpijskega komiteja Slovenije, dva člana
               Skupnost in Združenje občin Slovenije ter po enega člana Zveza društev športnih
               pedagogov Slovenije in Vlada Republike Slovenije. Tako kot pri Fundaciji za
               financiranje invalidskih in humanitarnih organizacij v Republiki Sloveniji se tudi
               pri Fundaciji za financiranje športnih organizacij v Republiki Sloveniji ponovno
               uvaja direktor kot poslovodni organ fundacije. S tem se sledi temeljem teorije
               organizacij, ki pravi, da naj bi bili poslovodna in upravljavska funkcija ločeni, s
               čimer naj bi se povečala transparentnost delovanja organizacije.</p>
               <p>S predlogom zakona se določajo tudi organi, ki nadzorujejo delovanje in poslovanje
               Fundacije za financiranje invalidskih in humanitarnih organizacij v Republiki
               Sloveniji in Fundacije za financiranje športnih organizacij v Republiki Sloveniji. Z
               navedeno rešitvijo se sledi mnenju Komisije za preprečevanje korupcije k noveli
               zakona iz leta 2012, v katerem komisija podpira krepitev vloge države pri izvajanju
               nadzora nad obema fundacijama.</p>
               <p>V nadaljnji obravnavi predloga zakona bi se bilo treba zavzemati za popravke, ki bodo
               vodili v še večjo izenačitev funkcije direktorja Fundacije za financiranje športnih
               organizacij s funkcijo le-tega v Fundaciji za financiranje invalidskih in
               humanitarnih organizacij. Prav tako bi bilo treba urediti ureditev postopka
               imenovanja vršilca dolžnosti direktorja Fundacije za financiranje športnih
               organizacij, ki so šla v smeri večje vloge vlade. Še enkrat pa bi bilo treba preučiti
               in spremeniti tudi določbo 3. člena novele, in sicer tako da bi korupcijska tveganja
               omejili na minimum.</p>
               <p>Nujno se zdi, da se omenjene pomanjkljivosti popravijo, s čimer bi bile v zakon
               vgrajene še dodatne varovalke in s tem zmanjšana korupcijska tveganja, na kar nas je
               opozorila tudi Komisija za preprečevanje korupcije v svojem mnenju izpred dveh dni.
               Komisija sicer opozarja tudi na potrebo po sistemskem zakonu, ki bi uredil področje
               delovanja tako Fundacije za financiranje športnih organizacij kakor tudi Fundacije
               invalidskih in humanitarnih organizacij. To opozorilo bi morali vzeti z vso resnostjo
               in k ureditvi čim prej pristopiti. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Kurnjek.</p>
               <p>V imenu Poslanske skupine Slovenske ljudske stranke gospod Mihael Prevc.</p>
            </sp>
            <sp who="SDZ6:PrevcMihael">

               <speaker>MIHAEL PREVC (PS SLS):</speaker>

               <p>Hvala za besedo, gospa podpredsednica. Spoštovani predstavniki Vlade, spoštovani
               kolegice in kolegi!</p>
               <p>Samo vprašanje časa je bilo, kdaj se bo vladajoča koalicija lotila uporabiti
               <q>"povračilne ukrepe"</q> zoper predlani sprejeto ureditev na področju financiranja
               športnih organizacij. Samo spominjamo se, kakšne žolčne razprave smo spremljali v
               začetku poletja leta 2012, ko smo tukaj obravnavali prejšnjo novelo Zakona o
               lastninskem preoblikovanju Loterije Slovenije, s katero je prejšnja koalicija, del
               katere je bila tudi Slovenska ljudstva stranka, vzpostavila bolj uravnotežen,
               transparenten in ne nazadnje bistveno bolj demokratičen način izbire članov Sveta
               Fundacije za financiranje športnih organizacij; fundacije, ki odloča o delitvi
               sredstev za tiste športne organizacije, športnike, trenerje, zaradi katerih je bila
               fundacija pravzaprav ustanovljena.</p>
               <p>Poleg tega so se s to novelo spremenili še pogoji glede nezdružljivosti članov sveta
               fundacije. Določilo se je tudi odpravljanje administrativnih nalog za fundacijo s
               strani Ministrstva za izobraževanje, znanost, kulturo in šport. Določilo se je tudi
               nepoklicno opravljanje funkcije predsednika sveta fundacije. Predlagana novela, v
               grobem, vrača nazaj takšno stanje, kot je bilo pred uveljavitvijo zadnje novele v
               letu 2012. Tako se ponovno vzpostavlja sistem imenovanja članov Sveta Fundacije za
               šport na način, po katerem bo največ članov, to je kar 12, predlagal Olimpijski
               komite Slovenije - Združenje športnih zvez. Naj spomnim, da je bila po zadnji noveli
               tega zakona uveljavljena ureditev po kateri je 14 članov v imenovanje Državnemu zboru
               predlagal Strokovni svet Vlade Republike Slovenije za šport, ta pa je pridobil
               predloge članov s strani nacionalnih športnih zvez s področja individualnih,
               kolektivnih športov, športne rekreacije, neolimpijskih športnih panog, občinskih
               športnih zvez, športnikov ter športnih trenerjev oziroma strokovnjakov. Predlagani
               zakon sicer delno sledi podobnemu principu, da bodo zgoraj navedeni športni deležniki
               lahko predlagali člane v izvolitev Olimpijskemu komiteju, vendar je po mnenju
               Poslanske skupine Slovenske ljudske stranke v takšnem načinu predlaganja preveč
               možnosti za manipulacije, katerih smo bili deležni pred uveljavitvijo zadnje novele
               obravnavanega zakona.</p>
               <p>Naj samo spomnim, kako se je takrat predlagalo člane v imenovanje: člani skupščine
               Olimpijskega komiteja Slovenije – Združenja športnih zvez so lahko odločali le o
               paketu kandidatov, ki so pred tem šli skozi sito Izvršilnega odbora Olimpijskega
               komiteja. Nezanemarljivo tudi ni bilo dejstvo, da so imele nekatere športne zveze na
               skupščini Olimpijskega komiteja Slovenije sicer pravico glasovanja, vendar je bil
               njihov glas vreden, če se izrazim v športnem žargonu, nič točk. Takšen način po
               mnenju poslancev Slovenske ljudske stranke ni bil ne transparenten ne demokratičen,
               konec koncev pa tudi ni zagotavljal uravnotežene zastopanosti nacionalnih športnih
               zvez v svetu fundacije. Predvsem zaradi tega smo bili tudi naklonjeni v Slovenski
               ljudski stranki sprejetju prejšnje novele, ki je dala več samostojnosti neposredno
               nacionalnim športnim zvezam. Po predlaganem zakonu bodo v imenovanje Državnemu zboru
               v svet športne fundacije lahko predlagale še organizacije, ki niso članice
               Olimpijskega komiteja - Združenja športnih zvez, reprezentativna združenja občin,
               Zveze društev športnih pedagogov in Vlada. Predlagana novela Zakona o lastninskem
               preoblikovanju Loterije Slovenije sicer res ni tako drastična, kot je bila ureditev
               pred lansko novelo, ko je lahko sedem članov sveta predlagal Olimpijski komite
               Slovenije neposredno, brez upoštevanja mnenja nacionalnih ali občinskih športnih
               zvez. Pa vendar v Poslanski skupini Slovenske ljudske stranke ocenjujemo, da je
               veljaven način imenovanja članov Sveta Fundacije za šport ustrezen in ni potreben
               sprememb.</p>
               <p>Kar se tiče ostalih predlaganih sprememb smo poslanke in poslanci Slovenske ljudske
               stranke do njih prav tako zadržani. Predlagana ponovna vzpostavitev funkcije
               direktorja Fundacije za šport kot poslovodnega organa je po našem mnenju nepotrebna.
               Prav tako ne vidimo nobene potrebe po ponovnem prenosu opravljanja administrativnih
               naložb z Ministrstva za izobraževanje, znanosti in šport na fundacijo, saj se s tem
               po nepotrebnem ustvarjajo novi stroški brez kakšne posebne dodane vrednosti, da o 3
               tisočakih evrih plače, kolikor bi jo prejemal direktor fundacije, niti ne izgubljam
               besed.</p>
               <p>V Poslanski skupini Slovenske ljudske stranke smo mnenja, da je treba dati
               športnikom, ki so največji ambasadorji naše države, ustrezne pogoje za njihovo
               delovanje ter tudi dovolj finančnih sredstev za nastopanje na svetovnem parketu, kot
               tudi za spodbudo mlajšim generacijam, zato je za nas ključen predvsem način
               razdelitve sredstev, s katerimi razpolaga Fundacija za financiranje športnih
               organizacij. S takšnimi organizacijskimi mahinacijami, kot so predlagane v noveli
               Zakona o lastninskem preoblikovanju Loterije Slovenije, pa ponovno dajemo formo pred
               vsebino, kar se še nikoli ni izkazalo prav dobro. Zato Poslanska skupina Slovenske
               ljudske stranke predlaganega zakona ne podpira in tudi ocenjujemo, da ni primeren za
               nadaljnjo obravnavo. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Prevc.</p>
               <p>Poslanska skupina Demokratične Stanke upokojencev Slovenije, gospa Marjana Kotnik
               Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Spoštovana podpredsednica, spoštovani državni sekretar, direktor, spoštovani
               poslanke, spoštovani poslanci!</p>
               <p>Pred nami je že šesto noveliranje Zakona o lastninskem preoblikovanju Loterije
               Slovenije v času njegovega obstoja. Vsakokratne spremembe so se praviloma nanašale na
               spremembe v sestavi članstva sveta tako ene ali druge fundacije, na ureditev
               poslovodnih organov oziroma direktorjev fundacij in na način sprejemanja pravil
               fundacij. Tudi ta novela ne prinaša nič novega, saj tokrat, po letu in pol, ponovno
               obravnavamo Svet Fundacije za financiranje športnih organizacij.</p>
               <p>Splošno stališče Poslanske skupine Demokratične stranke upokojencev Slovenije je, da
               je sam zakon pravzaprav preživet, saj se je uresničil namen zakonodajalca, ki je bil
               v lastninskem preoblikovanju Loterije in v ustanovitvi Fundacije za financiranje
               športnih organizacij ter Fundacije za financiranje invalidskih in humanitarnih
               organizacij. Zato ne bi bilo odveč razmisliti o pripravi popolnoma nove zakonodaje na
               tem področju. Mi smo prepričani, da hitre in pogoste spremembe tega zakona ne morejo
               pozitivno prispevati k uresničevanju namena zakona oziroma k učinkovitemu in
               poštenemu realiziranju poslanstva fundacij. Tveganje za nastanek korupcije ali
               podobnih neetičnih ali celo nezakonitih ravnanj, se s tem bistveno povečuje.</p>
               <p>Prav tako nenehne spremembe in nova imenovanja sestave svetov prekinjajo
               kontinuiteto delovanja fundacij, povzročajo netransparentnost in ustvarjajo ne
               nazadnje tudi negotovost skupin, ki so od njunega delovanja odvisne, pa naj bodo to
               športniki, invalidi ali prejemniki humanitarnih pomoči. Če izhajamo iz tega, da sta
               si fundaciji po svojem poslanstvu pravzaprav identični, saj obe upravljata s
               sredstvi, ki jih pridobivata iz dajatev za prirejanje iger na srečo in jih tudi
               razdeljujeta, ne moremo mimo prepričanja, da morajo biti istovrstne zadeve enako
               urejene. V naši poslanski skupini namreč ne vidimo razloga, zakaj bi se istovrstne
               stvari v isti zadevi urejale različno. Odstopanja, kakršnim smo še vedno priče v tej
               noveli, po naši oceni še vedno niso sprejemljiva. Zato predlagamo poenotenje ureditve
               imenovanja in razreševanja direktorja fundacije, in sicer tako, da je po zgledu FIHO
               Vlada tista, ki daje k imenovanju direktorja športne fundacije soglasje in ne zgolj
               mnenja. Ker gre v poslanstvu fundacij za izrazit javni interes in razpolaganje z
               javnimi sredstvi, brez ustreznega sistema zavor in ravnovesij ne bo šlo. Olimpijski
               komite Slovenije ponovno postaja največji deležnik v predlaganju članov v svet
               fundacije, ki se potrjuje v Državnem zboru. Pa naj bo tako, kot je predlagano, saj
               kot trdi predlagatelj, je Olimpijski komite Slovenije - Združenje športnih zvez,
               krovna organizacija civilne sfere, ki združuje veliko večino deležnikov civilne sfere
               na področju športa in poleg tega je temeljito poznavanje aktualnih razmer, potreb in
               težav v športu ključnega pomena za to, da bo odziv na to učinkovit.</p>
               <p>Vendar, tudi tu je na mestu bojazen, da bo način izbora kandidatov potekal
               netransparentno, kljub temu da bi sicer, po predlogu skupščine Olimpijskega komiteja,
               kandidate za člane izbrala na tajnih volitvah. Opozarjamo, da manjka podrobna
               ureditev izvedbe oziroma postopka volitev, zato je naš predlog, da se predlagatelj
               zgleduje in povzame veljavno ureditev; torej, pripravi naj se podzakonski akt, ki bi
               to natančno uredil. Da dobiva Olimpijski komite Slovenije po tem predlogu zakona
               preveč koncentrirane moči, vidimo tudi v tem, da je on tisti, ki imenuje začasnega
               vršilca dolžnosti direktorja sveta fundacije. Predlagamo, da ga imenuje Vlada ali pa
               morda celo Državni zbor.</p>
               <p>Naslednji izmed naših predlogov se nanaša na pravilnik o merilih in pogojih za
               uporabo sredstev ene in druge fundacije. Tudi tu je sprejem, soglasje in objavo teh
               aktov treba urediti enako v obeh fundacijah.</p>
               <p>Komisija za preprečevaje korupcije ima podobne pripombe, ki smo jih povzeli v našem
               stališču. Prav tako pa tudi civilna družba opozarja na nevarnosti in nedoslednosti,
               ki bi jih zakon, tak kot je predlagan, lahko povzročal še naprej.</p>
               <p>V Poslanski skupini DeSUS smo se kljub svojim številnim pomislekom in pripombam
               odločili na prvi obravnavi dati podporo predlogu zakona. Pričakujemo pa ustrezno
               modifikacijo predlaganih členov v naslednji obravnavi zakona. Če posluha za popravke
               ne bo, podpore pri končnem glasovanju zakonu v Poslanski skupini Demokratične stranke
               upokojencev Slovenije ne bomo mogli zagotoviti. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Nove Slovenije ima besedo gospod Matej Tonin.</p>
            </sp>
            <sp who="SDZ6:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi, lepo pozdravljeni!</p>
               <p>Predlagana sprememba Zakona o lastninskem preoblikovanju Loterije Slovenije je
               tipičen primer revanšizma in po mnenju krščanskih demokratov spodbuja nadaljevanje
               kulturnega boja v naši lepi deželi. Zakaj govorim tako? Zaradi tega ker smo enake
               določbe tega zakona spreminjali nedavno, pred samo letom in pol. Ta zakon je zgolj še
               eden v vrsti tistih, ki se spreminjajo tako hitro, da se niti obrazci ne morejo
               prilagajati, kot je nekdo nekoč rekel.</p>
               <p>V Novi Sloveniji smo takrat pred letom in pol pozdravili dejstvo, da so v Svet
               Fundacije za šport svojega predstavnika lahko predlagale predvsem tiste organizacije,
               za katere je bila fundacija primarno ustanovljena. To so nacionalne športne zveze,
               športne zveze občin, športniki, trenerji in drugi strokovni delavci v športu. Skrajni
               čas je bil, da se tudi na področju financiranja športa vzpostavi pregleden sistem, ki
               bo jasno opredelil pravice in dolžnosti sodelujočih. Slovenija tako vedno znova
               dokazuje, da smo narod športnikov, tako po številu rekreativnih kot tudi po številu
               vrhunskih športnikov, ki na mednarodnih tekmovanjih posegajo po najvišjih mestih. Če
               se malo pošalim, nedavno smo lahko na Japonskem spremljali slovensko državno
               prvenstvo v skokih. Športniki so hkrati tudi sijajni ambasadorji Slovenije, naše
               identitete in posledično tudi našega gospodarstva. Zato je prav, da lahko v ustreznih
               organih soodločajo o razdelitvi finančnih sredstev, ki so jim namenjena. Ampak ta
               sprememba zakona, ki je danes pred nami, pa je to soodločanje ponovno onemogoča.
               Predlagana novela bo spet vzela nacionalnim in športnim zvezam možnost soodločanja o
               razdelitvi denarja, ki je bil predvsem namenjen športu, in bistven vpliv prenesla
               nazaj na le enega od deležnikov, to pa je na Olimpijski komite.</p>
               <p>Poslanci Nove Slovenije – krščanskih demokratov takšnih nepremišljenih sprememb, ki
               so po naši oceni predvsem v škodo slovenskega športa, žal ne bomo podprli.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Tonin.</p>
               <p>Poslanska skupina Pozitivna Slovenija, gospa Mirjam Bon Klanjšček.</p>
            </sp>
            <sp who="SDZ6:BonKlanjščekMirjam">

               <speaker>MAG. MIRJAM BON KLANJŠČEK (PS PS):</speaker>

               <p>Spoštovani!</p>
               <p>Zakon o lastninskem preoblikovanju Loterije Slovenije ima velik problem in ta je, da
               ni sistemski. Na to sta opozorila tako Ustavno sodišče kot tudi Komisija za
               preprečevanje korupcije. V Poslanski skupini Pozitivne Slovenije smo prepričani, da
               bi za obe fundaciji, to je za Fundacijo invalidskih in humanitarnih organizacij in
               Fundacijo za šport, morali spisati nov zakon, saj je Loterija Slovenije lastninsko
               preoblikovana in je s tem zakonodajalec že uresničil svoj namen. Zakon se neprestano
               spreminja, že petič od leta 1996, in to po mnenju KPK povečuje tveganja za nastanek
               korupcije. Nenehno spreminjanje sestavov svetov, predvsem pa načinov izbire članov,
               prekinja kontinuiteto dela, ki meče tudi slabo luč na transparentnost delovanja obeh
               fundacij. Zakon se je v večini primerih spreminjal zaradi sestave svetov fundacij in
               direktorjev. Temu primerno sta se spreminjali kriteriji in načini za imenovanja
               omenjenih.</p>
               <p>Sprememba, ki je med nami je nujna za Fundacijo za šport saj sedanja organiziranost,
               ko je Fundacija za šport organizacijsko priključena Ministrstvu za izobraževanje,
               znanost, šport in mladino, ne omogoča zadostne mere transparentnosti in neodvisnosti
               dela fundacije, na kar je še posebej opozorila KPK v svojem mnenju z dne 9. 7. 2012.
               Prav zaradi omenjenega bomo podprli prizadevanja, da postane Fundacija za šport spet
               neodvisna in samostojna fundacija. Ob tem pa želimo opozoriti na to, da se postopek
               imenovanja direktorja pri Fundaciji invalidskih in humanitarnih organizacij in
               Fundaciji za šport razlikujeta. Zakaj, se sprašujemo.</p>
               <p>Na predlagane spremembe dajemo še naslednje predloge. V tretjem odstavku 3. člena se
               četrta alineja črta, saj ni razloga, da bi bili poklicni funkcionarji bolj vplivni
               pri odločanju od nepoklicnih. Na koncu člena naj se doda nova alineja, ki se glasi:
               <q>"Vsak član sveta fundacije se je dolžan izločiti iz razprave in odločanja o vlogi, ki
               jo je na fundacijo posredovalo društvo ali organizacija, katere član je."</q> Glede 6.
               člena predlagamo besedilo, ki se glasi: <q>"Za oba direktorja morajo veljati enaki
               pogoji in za oba mora dati Vlada soglasje, enako pri imenovanju v. d., ki ga naj
               imenuje vlada."</q></p>
               <p>V Poslanski skupini Pozitivne Slovenije bomo zakon v prvem branju podprli v
               pričakovanju, da se bodo upoštevali omenjeni predlogi ter tudi opozorila
               Zakonodajno-pravne službe Državnega zbora in Komisije za preprečevanje korupcije.
               Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem smo končali predstavitev stališč poslanskih skupin.</p>
               <p>Sledi splošna razprava. Na začetku pa se je k besedi javil Aljuš Pertinač, državni
               sekretar, v imenu predlagatelja.</p>
               <p>Potem pa, če dovolite samo, ker je precej odjav, napoved za naslednje razprave pa je:
               Andrej Čuš, Branko Smodiš in mag. Ivan Vogrin.</p>
            </sp>
            <sp who="SDZ6:PertinačAljuš">

               <speaker>ALJUŠ PERTINAČ:</speaker>

               <p>Hvala lepa, ponovno za besedo, gospa podpredsednica!</p>
               <p>Pozorno sem prisluhnil predstavitvam stališč poslanskih skupin. Lahko na začetku
               zatrdim, da predlagatelji pozdravljamo to splošno razpravo, menimo, da je zelo
               koristna in bo pripomogla tudi še k nadaljnji izboljšavi predlogov sprememb in
               dopolnitev zakona v naslednjih branjih, če boste tako odločili.</p>
               <p>Vendarle pa se mi zdi pomembno opozoriti na nekaj bistvenih nejasnosti ali pa mogoče
               pomanjkljivega razumevanja tematike, da ne bi zaradi tega prihajalo do kakšnih večjih
               nesporazumov. Začel bi s tem, da ko govorimo o Olimpijskem komiteju Slovenije, je
               dobro poznati poln naziv Olimpijskega komiteja Slovenije, ki se glasi: Olimpijski
               komite Slovenije - Združenje športnih zvez. Tako Olimpijski komite Slovenije
               sestavljajo športne zveze; nič, kar ima pravico Olimpijski komite, ne more pomeniti
               zmanjšanje pravic športnih zvez, ravno obratno je res. Ko večamo pravice Olimpijskemu
               komiteju Slovenije, povečujemo pravice športnih zvez. Zunaj Olimpijskega komiteja
               Slovenije obstajata natanko dve športni zvezi, pri čemer je ena kandidatka za
               članstvo. To se mi zdi pomembno poudariti, ko govorimo o tem, kdo je reprezentativen
               na področju športa. Treba je vedeti, da Olimpijski komite Slovenije ni kar tam nek
               komite, ampak je to združenje športnih zvez in te pač v njega volijo predstavnike in
               ti v njem suvereno odločajo, skladno pač s številčnostjo in drugimi kriteriji, ki za
               to obstajajo. Ne nazadnje, Olimpijski komite Slovenije združuje preko 7 tisoč 500
               športnih društev. Toliko glede Olimpijskega komiteja. Ima 171 članic, ta društva
               oziroma te članice pa imajo preko 350 tisoč članov. Tako gre gotovo za
               reprezentativno združenje.</p>
               <p>Glede očitka, da gre pri predlaganih spremembah in dopolnitvah zakona za revanšizem,
               mora ta očitek zavrniti. Vsekakor za to ne more biti argument časovnega poteka
               spreminjanja zakona, ker se boste spomnili, spoštovani poslanke in poslanci, da pred
               zadnjo spremembo zakona, ki je bila pred približno letom in pol, se je zakon
               spreminjal pred približno letom in pol. Skratka, če gre za revanšizem, potem je za
               revanšizem šlo tudi v letu 2012, ampak jaz vam lahko zatrdim, da v konkretnem primeru
               danes ne gre za revanšizem, ampak gre, kot sem že uvodoma poudaril, za odpravo nekih
               očitnih pomanjkljivosti pri sedanji ureditvi.</p>
               <p>Če mi dovolite, samo še nekaj besed okrog teh očitnih pomanjkljivosti. Kot je
               določeno v zakonu,ki je zdaj v veljavi, so volitve v Svet Fundacije za financiranje
               športnih organizacij, se pravi svet, ki ga imamo zdaj, potekale v okviru ministrstva.
               Težko bi pritrdili argumentu, da to pomeni vrnitev civilne sfere ali športa v civilno
               sfero, če se na ministrstvu odvijajo volitve. V okviru teh volitev je bil imenovan
               član Sveta Fundacije za financiranje športnih organizacij, ki sploh ni bil na listi
               kandidatov; skratka, ni bil kandidat, pa je bil izvoljen.</p>
               <p>Na šest sej Sveta Fundacije za financiranje športnih organizacij je hodil in veljavno
               glasoval predstavnik Vlade Republike Slovenije, ki ga Vlada Republike Slovenije ni
               nikoli imenovala. Skratka, nekdo je očitno se lažno predstavljal kot predstavnik
               Vlade Republike Slovenije in je na šestih sejah veljavno soodločal o tem, kam bo šel
               denar za financiranje športnih organizacij. To gotovo ni sistem, ki bi krepil
               zaupanje v transparentnost in v načelo, da se politika umakne iz sfere in športa.</p>
               <p>Volitve za predstavnika, kot je navedeno v sedanjem zakonu, strokovnjakov na
               področju športa je nemogoče izvesti po našem mnenju, ker ni stanovske organizacije,
               ki bi združevala strokovnjake na področju športa. Zato se verjetno legitimno in
               upravičeno postavlja vprašanje: Kdo sploh je član Sveta Fundacije za financiranje
               športnih organizacij, ki predstavlja strokovnjake na področju športa?</p>
               <p>In ne nazadnje, finančni vidik. Večkrat je bilo izpostavljeno, da se s selitvijo
               direktorja oziroma s ponovno vzpostavitvijo direktorja kot poslovodne profesionalne
               funkcije na Fundaciji za šport veča finančno breme fundacije in da se odpravlja, če
               sem pravilno razumel, za proračun elegantna rešitev, po kateri je direktor
               Direktorata za šport opravljal hkrati še to vlogo, neprofesionalno, brez dodatnega
               finančnega nadomestila. Pri tem je treba vedeti, da je bivši direktor Direktorata za
               šport na takratnem Ministrstvu za izobraževanje, znanost, šport in kulturo, bil
               hkrati tudi direktor Fundacije za financiranje športnih organizacij. Toliko o
               nezdružljivosti. In seveda Direktorat za šport na Ministrstvu za izobraževanje,
               znanost, šport in kulturo je pripravil spremembe in dopolnitve Zakona o lastninskem
               preoblikovanju Loterije Slovenije, ki jih je Državni zbor sprejel v letu 2012. In ne
               boste verjeli, med temi spremembami in dopolnitvami sta bili dve, ki posebej bodeta v
               oči. Prva je ta, da se ukine funkcija direktorja Fundacije za financiranje športnih
               organizacij v Republiki Sloveniji kot profesionalne funkcije, hkrati pa je na podlagi
               te spremembe zakona bivši direktor, se pravi direktor Direktorata za šport, ki je
               hkrati opravljal obe vlogi, bil upravičen tudi do izplačila kar zajetne odpravnine,
               ker ni več opravljal profesionalno funkcije direktorja Fundacije za financiranje
               športnih organizacij. Tako da, če je državni proračun pri tem kaj prihranil, dotična
               oseba gotovo ni bila pri tem v nobeni zgubi. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Pertinač.</p>
               <p>Izvolite, gospod Čuš.</p>
            </sp>
            <sp who="SDZ6:ČušAndrej">

               <speaker>ANDREJ ČUŠ (PS SDS):</speaker>

               <p>Hvala lepa za besedo.</p>
               <p>Torej, na začetku, kot je že kar nekaj razpravljavcev danes povedalo, da se vsi
               strinjamo, da bi prej potrebovali nek sistemski zakon, ki bi urejal delovanje
               Fundacijo za šport oziroma tudi FIHO, ne pa, da sprejemamo spremembe Zakona o
               lastninskem preoblikovanju Loterije Slovenije, ker v končni fazi se je ta zakon, če
               malo po domače povem, že izpel. Loterija Slovenije se je preoblikovala in s tem je
               bil poglaviten cilj zakona, katerega želite spremeniti, seveda dosežen. Po drugi
               strani pa se mi zdijo spremembe tudi glede na to, da se stalno spreminja, kakor se
               vlada menja, že malo odveč in nepotrebne, saj ocenjujem, da je sestava Sveta
               Fundacije za šport primerna, enakomerno zastopa regije, panožne športne zveze ter
               seveda tudi Vlado. Novela zakona pa prinaša to, da bo nova sestava Sveta Fundacije za
               šport imela kar dvanajst članov, katere bo predlagala skupščina Olimpijskega komiteja
               Slovenije. Samo enega člana pa bodo predlagale športne organizacije, ki niso članice
               OKS. Ko pomislim malo na to, kakšen monopol se tudi daje Olimpijskemu komiteju
               Slovenije, se ne morem znebiti občutka, da vlada Alenke Bratušek privatizira
               šport.</p>
               <p>Več kot očitno je, da želi Olimpijski komite Slovenije popoln nadzor nad celotnimi
               sredstvi za šport v Sloveniji, seveda tudi fundacije. Prej sem slišal, da se bo s tem
               zakonom politika umaknila iz športa, ampak če malo pogledamo strukturo in vidnejše
               člane Olimpijskega komiteja Slovenije, pa se mi zdi, da je ravno politika tista, ki
               bo zdaj posegla v šport.</p>
               <p>Mogoče opazka. Meni se zdi, da je lažje zmagati na parlamentarnih volitvah kot pa
               volitvah v Olimpijski komite Slovenije. Da se pa moč odločanja koncentrira v rokah
               Olimpijskega komiteja Slovenije, pa potrjuje tudi dejstvo, da bo lahko Izvršni odbor
               Olimpijskega komiteja Slovenije takoj po uveljavitvi tega zakona imenoval prvega
               vršilca dolžnosti direktorja fundacije, ko pa bi bilo vendarle edino smiselno, da
               vršilca dolžnosti postavi Vlada, direktorja pa, recimo, kasneje izvoli svet
               fundacije. Tudi iz poročila protikorupcijske komisije, tu ga imam, šest strani, pa je
               moč razbrati, da je s to rešitvijo skupščina OKS povzdignjena nad svet fundacije, ki
               je po zakonu najvišji organ fundacije, ter da ta rešitev ni samo nelogična, ampak
               tudi v nasprotju z zakonom, ki konkretno določa, kaj bi naj bil naloga sveta
               fundacije.</p>
               <p>Šport se je v zadnjih letih soočil s precejšnjim rezanjem finančnih sredstev, to se
               bo tudi verjetno nadaljevalo v prihodnje. Sredstva se je črpalo tako na ravni države
               kot na ravni lokalnih skupnosti. Rad bi opozoril, da bo to pustilo dolgoročne zelo
               velike škodljive posledice z dolgotrajnim okrevanjem. Zadnji razpis za sofinanciranje
               športne infrastrukture s strani pristojnega ministrstva je bil, recimo, izveden v
               letu 2008 in glede na to, da analize kažejo, da so športni objekti v Sloveniji v
               povprečju stari 38 let, se moramo vprašati, kaj smo za šport v zadnjem obdobju sploh
               naredili. Ob tem pa se moramo vsi zavedati, da bo davek na nepremičnine močno
               obremenil slovenski šport. Bivši smučar Bojan Križaj je v enem izmed intervjujev,
               mislim, da oktobra lani, dejal, da slovenski šport umira na obroke. In glede na to,
               kar se dogaja, se moram, žal, strinjati.</p>
               <p>Ogromno pripomb, kot že rečeno, je na predlagane spremembe Zakona o lastninskem
               preoblikovanju Loterije Slovenije imela tudi Komisija za preprečevanje korupcije. Že
               prej sem, recimo, povedal, da bi se raje lotili sistemske rešitve, ne pa da spet z
               neko kratkoročno rešitvijo spreminjamo sestavo sveta. Zakon o lastninskem
               preoblikovanju se je izpel. To je potrdila tudi sodba Ustavnega sodišča. Glede na to,
               da že šestič spreminjamo sestavo Sveta Fundacije za šport, se vprašajmo, kako to
               občutijo tisti, ki so v športu, ki so športniki in ki od športa živijo. Nekako si
               nekih dolgoročnih strategij in ciljev ne moremo postaviti, ker se sproti spreminjajo,
               in tudi ne moremo zagotoviti kontinuitete dela. Če bi sprejemali spremembe, ki se
               tičejo sestave sveta fundacije, pa menim, da bi se za to morali usesti skupaj,
               pripraviti nov zakon, ki bi verjetno dolgoročno reševal ta problematična vprašanja.
               Lep primer tega, recimo, je tudi zakon o premostitvenem zavarovanju poklicnih
               športnikov, katerega je vložil poslanec gospod Kavtičnik, ampak so se pod podpisnike
               oziroma pobudnike zakona podpisali tudi marsikateri drugi poslanci – ne samo
               koalicija, ampak tudi opozicija.</p>
               <p>Če strnem na koncu. Zakon o lastninskem preoblikovanju Loterije Slovenije prinaša
               korupcijska tveganja, monopol Olimpijskega komiteja Slovenija, ukinja dobro in
               demokratično zastopanost vseh športov, prinaša privatizacijo športa in ne prinaša
               niti ene potrebne sistemske rešitve za slovenski šport in delovanje Fundacije za
               šport. Predlagam, da zavrnemo predlagane spremembe Zakona o lastninskem
               preoblikovanju Loterije Slovenije in se sistemsko lotimo reševanja slovenskega
               športa.</p>
               <p>Da še enkrat povem: sam pozdravljam tudi vloženi Predlog zakona o premostitvenem
               zavarovanju poklicnih športnikov, a menim, da imamo še precej rezerv. Z zavrnitvijo
               predloga sprememb bomo osvobodili šport raznih lobijev in si dali priložnost za
               sistemske ukrepe. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Čuš.</p>
               <p>Aljuš Pertinač, državni sekretar, želi besedo.</p>
            </sp>
            <sp who="SDZ6:PertinačAljuš">

               <speaker>ALJUŠ PERTINAČ:</speaker>

               <p>Hvala lepa za besedo.</p>
               <p>Glede tega, kdo soglaša ali pa ne soglaša s predlaganimi spremembami, verjetno ni
               odveč poudariti, da se s predlogom novele zakona soglašali Nacionalni svet
               invalidskih organizacij Republike Slovenije, Olimpijski komite Slovenije - Združenje
               športnih zvez, bi ponovil, če mi dovolite, 171 članic, 7 tisoč 500 športnih društev,
               350 tisoč članov, in Strokovni svet Republike Slovenije za šport.</p>
               <p>Kar zadeva tega, kdo ima koliko predstavnikov po tem predlogu v Svetu Fundacije za
               šport, je treba poudariti, da kot sem že prej navedel, dve športni zvezi, ena, dva,
               ki nista članici Olimpijskega komiteja Slovenije v zvezi športnih zvez, v tem
               predlogu imenujeta enega predstavnika in da v vseh primerih ko reprezentativna
               združenja oziroma deležniki predlagajo predstavnike, mora s temi predlogi soglašati
               Državni zbor. Tako o kakršnem koli monopolu glede imenovanja težko govorimo, razen če
               imamo v mislih monopol Državnega zbora kot hramu demokracije in zakonodajnega telesa.</p>
               <p>Treba je tudi poudariti, da Vlada Republike Slovenije v sedanjem Svetu Fundacije za
               financiranje športnih organizacij ni zamenjala nobenega predstavnika, niti tega, ki
               predstavlja Vlado. Netočno pa je tudi, da od leta 2008 ni bilo nobenega razpisa za
               financiranje športne infrastrukture v Republiki Sloveniji. Bili so trije taki
               razpisi, zadnji pa je bil objavljen ravno pred nekaj dnevi. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Branko Smodiš, izvolite.</p>
            </sp>
            <sp who="SDZ6:SmodišBranko">

               <speaker>BRANKO SMODIŠ (PS SD):</speaker>

               <p>Hvala lepa, gospa predsednica. Spoštovani vsi prisotni, dober dan!</p>
               <p>Predlog zakona, ki ga danes obravnavamo, bi lahko poimenovali prvi korak k
               sanacijskemu programu za odpravo posledic ravnanj prejšnje vlade oziroma pristojnega
               ministra na področju športa. Zakon o lastninskem preoblikovanju Loterije Slovenije je
               bil v prejšnjem mandatu, tako kot tudi leta 2007, predmet ponesrečenega eksperimenta
               visokih uradnikov oziroma uradnika na položaju ministrstva, pristojnega za šport.
               Pretirana personalizacija delovanja Fundacije za financiranje športnih organizacij je
               povzročila, da je interes posameznika prevladal nad javnim interesom v športu. Na to
               so opozarjali tudi nadzorstveni mehanizmi, kot sta Računsko sodišče in Komisija za
               preprečevanje korupcije, a brez uspeha. Še več! V porňg njihovim stališčem so
               predlagatelji leta 2012 zavajali javnost in zakonodajno telo, da predloženi predlog
               sledi mnenju omenjene institucije.</p>
               <p>Predlagano besedilo pomeni korak v pravo smer. Ne le da vrača predlagateljstvo z
               vladnega strokovnega sveta za šport na največjo civilno družbeno organizacijo na
               področju športa, z organizacijskimi spremembami v delovanju Fundacije za šport
               vzpostavlja tudi okolje avtonomnega upravljanja s sredstvi Loterije Slovenije. Kar je
               bilo tudi namen o ustanovitvi fundacije. Čez 8 dni bo otvoritev, poleg svetovnega
               prvenstva v nogometu, največjega športnega dogodka v tem letu, zimske olimpijske igre
               v Sočiju. Na naše športnike javnost polaga veliko upanja. Predlagam, da jim tudi sami
               na tem mestu izkažemo zaupanje. To lahko naredimo s podporo predlogu zakona, ki
               razume pomen sodelovanja športnikov pri razpolaganji z okoli 10 milijoni evrov
               sredstev na leto.</p>
               <p>Prav je, da krovni slovenski športni organizaciji povrnemo veljavo, ki so jo
               zakonske spremembe v letu 2012 zelo načele. Prav je, da napako prejšnje vlade
               popravimo in zopet uveljavimo načelo soupravljanja v športu.</p>
               <p>Sam bom zato podprl sklep o primernosti predloga za nadaljnjo obravnavo. Hkrati
               delim stališče, da bo glede na prejeta mnenja v obravnavi predlog na matičnem
               delovnem telesu treba sprejeti še določena dopolnila. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sedaj ima besedo mag. Ivan Vogrin, za njim se pripravi mag. Lejla Hercegovac.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Gospa predsedujoča, hvala lepa za besedo!</p>
               <p>Sem pravzaprav razmišljal, če bi sploh kaj rekel o tej točki, in gospa predsedujoča,
               samo navidezno nima nič zveze z obravnavano točko, tako prosim, ne me prekinjati,
               kajti običaj je v Državnem zboru, da moraš govoriti ali po levi strani ali po desni.
               Jaz pač malo po neki drugi govorim.</p>
               <p>Na nek način pravzaprav proučujem, zakaj je Slovenija tako neuspešna. Za tretjo
               knjigo to delam. Dve knjigi sem napisal, eno s svojo osebno zgodbo, eno z zgodbo
               Slovenije, zdaj pišem tretjo. Ugotavljam, da imam srečo, da sedim v Državnem zboru,
               da imam odlično možnost preučevanja. Namreč, nekaj časa poslušam, <q>"popravljamo napako
               prejšnje vlade, grob poseg prejšnje vlade, zelo škodljive rešitve prejšnje vlade…"</q> Pa
               to ni očitek razlagalcu. To 20 let delamo, vidite. Mislim, da te vlade in te
               koalicije pravzaprav imajo tiho zavezništvo, ker delajo druga drugi delo. Prejšnja
               vlada je pač nekaj napravila in zdajšnja vlada verjetno ne bi imela drugega dela, če
               ne bi to spreminjala. In to delamo neprestano. Saj veste, da prej ali slej nas bodo
               spregledali. Pa mislim, da počasi večina ljudi v tem parlamentu je že vendarle malo
               naveličana tega, da vedno argumentiramo to, kar delamo, da popravljamo neke napake
               nekoga prejšnjega. Ali ne bi prišli z enim predlogom in rekli, to je naš predlog in
               ga utemeljili?</p>
               <p>Mislim, da delamo resnično čisto narobe. Najkasneje v dveh letih bodo seveda nove
               volitve in zagotovo ne bo enaka vlada in enaka koalicija. Potem bomo čez 2 in pol, 3
               leta poslušali enako, da bomo ta zakon spet spreminjali. Mi vsak zakon spreminjamo!
               Vsaka koalicija in vsaka vlada! A veste, da to ni normalno? Pa to ni direktno očitek.
               To je pač moja ugotovitev, dve leti sedim tukaj in poskušam ugotoviti vzroke. Glejte,
               odkrito povem. Precej časa sem potreboval, da sem ugotovil vzroke za bankrot mojega
               podjetja. Jaz sem bil glavni vzrok. Napačne odločitve sem sprejemal v napačnem času,
               premalo sem bil premišljen in tako dalje. Kaj mislite, kdo je odgovoren za bankrot
               Slovenije? Saj nista ta dva gospoda, ki zdaj tam sedita in zagovarjata rešitve, če pa
               delata tako, kot je rekla predsednica Vlade, ko je bila v nadzornem svetu, pa na
               ministrstvu odgovorna. Se pravi po naročilu politikov. Vidite, mi smo se ujeli v hudo
               past, iz katere ne moremo. In seveda, če človek malo trezno razmišlja, sploh ne veš,
               ali bi še govoril, bi dal kakšen predlog, bi dal kakšno pripombo, ali bi podprl, ali
               bi zavrnil, ker enostavno vse skupaj nima nekega logičnega smisla in zaključka. Da bi
               pa vsi prejšnji delali vse narobe, pa veste, tega tudi jaz ne verjamem! Tako tem
               argumentacijam, kako so prejšnji delali vse narobe, mi pa zdaj delamo odlično, ne
               verjamem, zato imam srečo, da ne pripadam ne levi ne desni. Sploh ne bom glasoval o
               tej zadevi, ker mislim, da bi se morali lotiti drugače. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Tako kot ste že sami napovedali, ste res popolnoma zgrešili točko dnevnega reda.</p>
               <p>Magistrica Lejla Hercegovac, izvolite, imate besedo.</p>
            </sp>
            <sp who="SDZ6:HercegovacLejla">

               <speaker>MAG. LEJLA HERCEGOVAC (PS PS):</speaker>

               <p>Hvala za besedo. Spoštovana podpredsednica, predstavniki Vlade, kolegice in
               kolegi!</p>
               <p>Prva obravnava novele Zakona o lastninskem preoblikovanju Loterije Slovenije ima
               živahno razpravo. Zakaj? Tam, kjer je denar, je vedno problem. In to je področje, ki
               je s finančnega vidika vedno neurejeno. To je razlog, zakaj smo ga petkrat od 1990.
               leta spreminjali. In vsak od vas tukaj, ki je kar koli povedal o Zakonu o lastninskem
               preoblikovanju Loterije, ima prav. Ampak zdaj pa je problem, kako vse te <q>"prav"</q> dati
               v en <q>"prav"</q>. Moram reči, da je bilo v dveh letih veliko pripomb na to fundacijo in na
               to novelo zakona, da smo poslanci bili deležni veliko pisem z različnih koncev in da
               očitno drži, da je to področje še vedno zelo neurejeno, kljub temu da je petkrat
               spremenjeno, in da je še vedno prostor za koruptivna delovanja in dejanja, kar
               potrjuje tudi KPK s svojim zadnjim poročilom iz meseca januarja. Hočem verjeti, da
               vsakič, ko spreminjamo zakon, želimo vnesti kaj dobrega in novega v zakon, ampak
               vedno opozarjam, da je dobro delati sistemske zakone in tudi tiste zakone, ki se
               dotikajo drugih, skupno urejati, ker edino tako lahko uredimo stvari, kot je treba,
               drugače pa vedno puščamo prostor določenim nejasnostim.</p>
               <p>Končala bom s tem, da ni razloga, da zakona iz prve obravnave ne bi spustili naprej,
               vendar polagam na dušo ministrstvu in Vladi, da uredita bodisi podzakonske akte
               bodisi dva nova zakona, ki bosta jasno določila problematične stvari glede
               koruptivnih dejanj. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Zdaj ima besedo gospod Ivan Gril. Pripravijo naj se gospa Saša Kos, Borut Ambrožič,
               Janja Napast in mag. Mirjam Bon Klanjšček.</p>
            </sp>
            <sp who="SDZ6:GrillIvan">

               <speaker>IVAN GRILL (PS SDS):</speaker>

               <p>Najlepša hvala za besedo. Prav lep pozdrav vsem skupaj!</p>
               <p>Nedvomno drži, da kjer je denar, so težave. Tisti, ki morajo denar pridobivati, se
               soočajo s težavami, kako denar zbrati, medtem ko tisti, ki denar imajo, posebej če do
               njega pridejo na lahek način, pa imajo težave, kako to transparentno razdeliti. In tu
               so tisti, verjetno, mamljivi trenutku, ko se, če ni zadeva dovolj dobro izdelana,
               pojavljajo apetiti, da se z denarjem ravna netransparentno.</p>
               <p>Kar se tiče potrebe ali upravičenosti, da dobivajo denar športniki – s tem se v
               celoti strinjam. Še več bi ga morali dobiti, če bi ga le bilo na voljo, vendar
               predvsem tisti športniki, ki se s športom ukvarjajo in s tem tudi Sloveniji v
               mednarodnih očeh dvigajo ugled in prepoznavnost. Ampak, žal, se velikokrat ravno s
               tem denarjem, ki bi moral biti namenjen športnikom, ravna netransparentno in na
               način, da se steka v žepe tistih, ki s športom nimajo veliko, in gre tu za privatne
               apetite. Tudi tu, kjer se ta sredstva delijo, taki poskusi vedno obstajajo, zato je
               vedno tudi bilo toliko vpletanja v ta zakon, ki določa sestavo tega sveta.</p>
               <p>Ko je prej gospod Pertinač razlagal, da temu zakonu nekateri očitajo, da je
               revanšističen, temu ni tako. Danes je že skoraj leto dni, odkar je sedanja vlada na
               oblasti, in do teh sprememb ni prišlo. Zato bi ga želel spomniti, kolikor nam je
               znano, je bil že marca ta tekst zakona nekako v teh okvirih zapisan, pa je zaradi
               neusklajenosti tako s protikorupcijsko komisijo, s katero tudi zdaj še ni, kot s
               koalicijo, pa tudi z nevladnimi organizacijami ostal v predalu in novembra potihoma
               šel skozi vladno proceduro in pristal v parlamentu. Tako je ta trditev nekoliko
               netočna.</p>
               <p>Državni sekretar je prej razlagal, da je na podlagi sedanje ureditve sestave sveta
               na seje hodil domnevni član sveta, pa da o tem ni nihče vedel, in da je tudi ta
               domnevni član odločal o delitvi denarja. Glejte, tu je odgovornost predsednika sveta
               oziroma tistega, ki je to vodil, da vsakogar, če ga ne pozna, legitimira, da mora
               nekako dokazati, kdo je. Ali pri sedanji ureditvi sestave sveta, če bo nekdo
               neodgovorno vodil sejo sveta, ne bo prihajalo do takih zlorab? Mogoče ne, po enem
               letu, če se bodo vsi med sabo poznali. Vendar ta zakon takšnih anomalij, ki so
               verjetno res lahko prisotne, žal, ne odpravlja.</p>
               <p>Zdaj bi se dotaknil vsebine predlaganega zakona. Pred tem pa še naslednji komentar.
               Prej je državni sekretar gospod Pertinač rekel, da je Olimpijski komite soglašal s
               tem tekstom. Stavim za pivo, da ga je Olimpijski komite verjetno celo pisal ali pa
               zelo pomembno sugeriral, kako naj bo zapisano. Saj je to, kar je zdaj napisano,
               dejansko pisano na kožo Olimpijskemu komiteju in bi lahko preoblikovali tudi naslov
               zakona v Zakon o Olimpijskem komiteju in načinu podeljevanja denarja. Glejte, žal je
               temu tako. Zakaj je takšen monopol, ki je zagotovo tukaj očiten, dajati zdaj samo
               Olimpijskemu komiteju? Tudi športniki, ki so člani tega, če se jih vpraša, se ne
               strinjajo z načinom možnosti nekega demokratičnega odločanja v Olimpijskem komiteju.
               Tukaj so tiste strukture med sabo tako povezane v samem vrhu, da je praktično skoraj
               nemogoče doseči neke spremembe. In vedno se temu Olimpijskemu komiteju, kakor koli mu
               tukaj zdaj že prepisujete reprezentativno vlogo, da je to največja – saj to drži.
               Ampak to ne pomeni, da je pa to tudi najbolj po samem načinu delovanja demokratičen
               način, predvsem pa v interes ali pa v korist vseh športnikov.</p>
               <p>Tudi tiste pripombe, ki so bile že marca meseca takrat dane, pa niso bile usklajene,
               so zdaj v celoti v tem tekstu ostale. Tudi poslanske skupine, večinoma, ali pa tudi
               nekateri razpravljavci so na to opozorili. Gospod državni sekretar, zdaj vas
               sprašujem, če do novembra meseca teh sprememb, ki so vodile tudi v to smer, za katere
               se danes dajejo pomisleki, niste bili pripravljeni spremeniti, sedaj pa boste
               pripravljeni soglašati, kajti zdaj ga bomo spreminjali lahko samo poslanci. Zdaj se
               pa boste, ker vidite, da ne bo dovolj podpore? Zakaj se ni že prej upoštevalo
               dobronamerne pripombe protikorupcijske komisije, ki je zelo lepo v zadnjem mnenju
               napisala, da predlaga, da se ta zakon zavrne pa se gre v sistemski zakon, ki bo to
               reševal? To bi bilo najbolj smiselno, zato tudi tega zakona ne bom podprl, ker bi
               bilo prav, da se danes zavrne pa da se že danes začne s pripravo sistemskega zakona,
               ki bo to reševal na način, kot mu pritiče. To je pa nek zakon, ki pač ne služi več
               tistemu namenu, kot bi tudi moral.</p>
               <p>Ravno tako vsa tista korupcijska tveganja, ki jih protikorupcijska komisija ugotavlja
               in ki se v takšen tekst vnašajo, ostajajo. Zakaj niste tega upoštevali? Zdaj, ko so
               poslanske skupine, poslanci, izrazili dvom v to in tudi napovedali nepodporo v drugem
               branju, pa boste prisluhnili? Glejte, to je sprenevedanje! Dobre pol leta ste bili
               gluhi in slepi za vse pripombe nevladnih organizacij, ne nazadnje tudi koalicijskih
               kolegov, nekateri poslanci vem, da se s takšnimi rešitvami niso strinjali in se tudi
               danes ne. Temu niste prisluhnili, zdaj pa kot da boste prisluhnili. Ravno tako
               nevladnim organizacijam. Tudi one so imeli velike pomisleke, pripombe, pa se jih ni
               upoštevalo.</p>
               <p>Tudi glede teh rešitev, ki so notri. Poglejte, recimo, zapisali ste, da pri Fundaciji
               za šport Vlada dá samo mnenje. Glejte, kako ste lahko sploh napisali eno tako,
               oprostite izrazu, neumnost!? Vlada dá nanj mnenje. Kaj pa je mnenje – nič! Bolje bi
               bilo, da ne bi nič napisali! Soglasje mora biti, če se že takšno institucijo vpleta
               notri pa tudi omenja. Tudi sam delim mnenje tistih, ki izpostavljajo, zakaj
               razlikovati med eno ali drugo fundacijo. Pri eni se bo na ta način imenovalo, pri
               drugi pa na drug. Zato me nobeden ne bo prepričal: ta zakon je namenjen izključno
               temu, da se bo čim prej lahko zamenjalo obstoječo oziroma aktualno sestavo sveta in
               da se bo seveda potem nastavilo zopet ljudi, da bodo lahko s temi velikimi denarnimi
               sredstvi potem razpolagali na netransparenten način in po svoji meri. Da je ta
               pomislek upravičen, kaže ne nazadnje tudi sedaj dosti aktualno razkritje, kako se je
               podeljeval denar s strani bivšega ministra Lukšiča, kjer se je zelo velik denar
               dejansko uporabil za neke zadeve, ki nimajo danes nobene aplikativne vrednosti, in so
               se nekateri zelo zelo okoristili na račun javnega denarja. Tudi tukaj so vedno takšni
               projekti, ki se financirajo, denar se deli in to je tudi ključen razlog, da se ta
               zakon v takšni obliki tudi sedaj sprejema.</p>
               <p>Zato jaz in tudi naša poslanska skupina, kot je bilo že napovedano, tega zakona ne
               bomo podprli tudi v prvi obravnavi in bi bilo najbolj smiselno, da se ga zavrne, se
               gre v sistemski zakon in se ta zadeva uredi na res takšen način, da bo v korist
               športnikom. Kajti vse drugo bo potem verjetno neka vmesna rešitev in bo prej ali slej
               prihajalo do ponovnih sprememb v zakonu. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>K besedi se je prijavil predstavnik Vlade. Izvolite, gospod Pertinač.</p>
            </sp>
            <sp who="SDZ6:PertinačAljuš">

               <speaker>ALJUŠ PERTINAČ:</speaker>

               <p>Hvala lepa za besedo.</p>
               <p>Glejte, če bi bil zloben, bi sprejel stavo gospoda poslanca Grila, ker bi jo vi
               seveda izgubili. Ta zakon ni nastajal na Olimpijskem komiteju Slovenije. Nastajal je
               primarno na ministrstvu, tako kot je verjetno nastajal prejšnji zakon, s to razliko,
               da je tisti, ki je pisal prejšnji zakon, notri napisal, da si bo potem lahko, ko bo
               zapustil funkcijo, ki jo je hkrati upravljal, se pravi direktorja fundacije izplačal
               vsaj 16 tisoč evrov odpravnine. To je bistvena razlika. Verjamem, da v obeh primerih
               je zakon nastajal na ministrstvih.</p>
               <p>Kar zadeva to, da naj bi od marca že obstajal tekst, to gotovo ne drži. Glejte, mene
               je Vlada imenovala 25. marca in vam lahko zatrdim, da marca pač nobenega teksta
               predlogov sprememb in dopolnitev tega zakona ni bilo. Tako to ne drži, da bi že od
               marca to krožilo in bi iskali soglasje in upoštevali, ne upoštevali pripombe.</p>
               <p>Kar zadeva proces usklajevanja, ga sami tako dobro poznate kot jaz, tako da tukaj v
               podrobnosti ne bi zahajal. Bi pa vseeno rekel, da ko govorimo o pripombah na predloge
               sprememb in dopolnitev, pa vendarle moramo ločevati med predlagatelji teh pripomb. Če
               se referiramo na stališča centra nevladnih organizacij, tako imenovani CNEVOS, je
               treba poudariti, da ta ne vključuje športnih organizacij in da to ni stališče
               športnih organizacij. Skratka, to je mnenje nevladnih organizacij, ki niso s področja
               športa, se pa strinjam, da je kljub temu relevantno in ponavljam zavezo, da ga bomo
               upoštevali tam, kjer bo to mogoče oziroma je to smiselno.</p>
               <p>Kar zadeva mnenje protikorupcijske komisije oziroma Komisije za preprečevanje
               korupcije, vi veste, da je ta izdala dve stališči: eno lani maja, tako da ni korektno
               se referirati na tisto stališče, ker je izdala zdaj pred kratkim, kakšen dan nazaj,
               že novega, na tistega z maja smo mi odgovorili z dodatnimi predlogi in z nekim
               usklajevanjem, ki je privedlo do tega novega mnenja, ki je bistveno milejši do
               predloga sprememb in dopolnitev zakona, kot je bilo prvo. Seveda pa zaradi časovnega
               okvira –rekel sem nekaj dni – še ni bilo mogoče odgovoriti na vse pomisleke, ki jih v
               tem mnenju izražajo, in sem prepričan, da v nadaljnjem postopku sprejemanja zakona bo
               to mogoče.</p>
               <p>Tisto, kar je bistveno poudariti pri mnenju Komisije za preprečevanje korupcije, je
               še enkrat eno dejstvo Olimpijski komite Slovenije, zveza panožnih športnih zvez ne
               imenuje predstavnikov po predlogu sprememb in dopolnitev zakona v svet fundacije,
               ampak jih predlaga, s predlogi pa mora soglašati Državni zbor.</p>
               <p>Kar zadeva povečanje korupcijskih tveganj, je tukaj treba tehtati med dvema zlema,
               če želite, da tako rečem. In sicer prvo je, ali povečana korupcijska tveganja,
               domnevna, kot jih izpostavlja Komisije za preprečevanje korupcije, opravičujejo zelo
               verjetno ali – pa dajmo kar reči – dejansko protiustavnost, po kateri se, kot sem
               prej povedal, zakonitim zastopnikom, 7 tisoč 500 športnih društev v Republiki
               Sloveniji, preprečuje, da sodelujejo pri delu fundacije. Pazite, to so
               neprofesionalni –da ne bo nesporazuma – funkcionarji teh športnih organizacij, ki si
               celo svoje življenje v taki in drugačni vlogi posvetili športu in mi zdaj, če bi
               sledili mnenju Komisije za preprečevanje korupcije v celoti, še naprej vlečemo
               protiustavno stanje, na katerega je opozorila tudi Zakonodajno-pravna služba
               Državnega zbora, ko so se sprejemale prejšnje spremembe in dopolnitve predmetnega
               zakona, ki preprečuje tem ljudem, da uveljavljajo svojo ustavno pravico, da
               sodelujejo pri upravljanju javnih zadev. No, ko smo na ministrstvu tehtali med tema
               dvema zlema, se pravi na eni strani možnost za povečanje korupcijskih tveganj, na
               drugi strani pa očitno protiustavnost, ki tako velikemu številu ljudi preprečujejo,
               da bi izvrševali svoje ustavne pravice, smo se pač odločili, da je manjše zlo, če po
               mnenju Komisije za preprečevanje korupcije nekoliko povečamo korupcijska tveganja, s
               tem da seveda se da še vnesti določbe v predloge sprememb in dopolnitev, ki ta
               korupcijska tveganja zmanjšajo. Ena je bila danes tukaj že predlagana in kot
               predlagatelji bi jo z veseljem podprli.</p>
               <p>Skratka ne gre za to, da ne upoštevamo mnenja Komisije za preprečevanje korupcije,
               ampak je treba tehtati med tema dvema ekstremoma. Razlog, zakaj predlagamo spremembe
               in dopolnitve obstoječega zakona, ne pa novega sistemskega zakona, kot je bilo danes
               že večkrat izpostavljeno, je zelo preprost. Nad zakonom, ki velja, visi, resno visi
               grožnja ustavne presoje. Po našem prepričanju bi v primeru vložitve pobude za presojo
               ustavnosti zakon na Ustavnem sodišču padel. Posledice bi bile, da ne bi imeli zakona,
               ne bi imeli pravne podlage, po kateri se razdeljujejo sredstva športnim organizacijam
               v Republiki Sloveniji; v letu, ko imamo zimske olimpijske igre in ko imamo, čeprav se
               Slovenija nanj ni uvrstila, če že hočete, svetovno prvenstvo v nogometu in eno leto
               zatem ko smo imeli evropsko prvenstvo v košarki v Republiki Sloveniji. Gotovo ni
               dobro, da bi pristali na to, da bi prišli v položaj, ko tvegamo, da zakon na Ustavnem
               sodišču ne zdrži presoje in se ga razveljavi. To je poglaviten razlog.</p>
               <p>Drugi razlog je pa ta, da ob čakanju na sistemske rešitve, za katere sami priznavate,
               bodo težko dosegle soglasje tudi v Državnem zboru, mogoče pa večinsko podporo, tega
               še ne vemo, ker do sedaj taki poskusi niso bili uspešni, da ob čakanju na te
               sistemske spremembe ne vzdržujemo stanja, po katerem lahko ena oseba piše zakon in ga
               potem kot neprofesionalni direktor oziroma predsednik Sveta Fundacije za šport tudi
               izvršuje.</p>
               <p>Trenutna zakonska situacija je taka in to bi radi spremenili, hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Kar nekaj prijavljenih se je sedaj odjavilo. Tako, da je na vrsti magistrica Mirjam
               Bon Klanjšček. Za njo se pripravi še gospod Ivan Hršak, gospod Jože Tanko, magistrica
               Majda Potrata in potem bomo počasi pri koncu.</p>
            </sp>
            <sp who="SDZ6:BonKlanjščekMirjam">

               <speaker>MAG. MIRJAM BON KLANJŠČEK (PS PS):</speaker>

               <p>Hvala lepa. Lepo pozdravljeni!</p>
               <p>Leta 2012 z novelo Zakona o lastninskem preoblikovanju Loterije Slovenije nismo
               dobili rešitve, ki bi pozitivno vplivala na večjo neodvisnost in transparentnost
               delovanja Fundacije za šport. Prav tako je ta novela zakona določila tudi zelo
               zapleten in na določenih mestih zelo nejasen postopek imenovanja članov Sveta
               Fundacije za financiranje športnih organizacij v Republiki Sloveniji. Poleg tega je
               bil iz odločanja o članih Sveta Fundacije za šport izločen Olimpijski komite
               Slovenije - Združenje športnih zvez kot krovna športna organizacija. Še več, v tej
               noveli zakona je bilo določeno, da Fundacija za financiranje športnih organizacij v
               Republiki Sloveniji nima več direktorja kot poslovodnega organa in da administrativne
               naloge za Fundacijo za financiranje športnih organizacij v Republiki Sloveniji
               opravlja kar ministrstvo, pristojno za šport.</p>
               <p>Naj kot zanimivost povem, da je leta 2007 Vlada, ki jo je prav tako vodil gospod
               Janez Janša, ob vložitvi novele zakona imela nasprotno mnenje, saj je takrat
               profesionalizirala funkcijo direktorja obeh fundacij in to utemeljevala z nujnostjo
               uvedbe profesionalnega direktorja, ker je ta navsezadnje odgovoren za zakonitost
               poslovanja z več kot 10 milijoni evrov letno. S prenosom vseh administrativnih nalog
               s Fundacije za financiranje športnih organizacij na ministrstvo, pristojno za šport,
               se je šport v Sloveniji dejansko podredil politiki, saj lahko tako direktor
               Direktorata za šport neposredno nadzira delo strokovnega sveta in sveta fundacije. To
               je v popolnem nasprotju z načeli bele knjige o športu, ki jo je izdala Evropska
               komisija in ki poudarja pomembnost sodelovanja nevladnih organizacij pri vodenju
               športa. Zakonodajno-pravna služba, kot tudi KPK, sta že ob sprejemanju novele zakona
               leta 2012 opozorila, da so rešitve v noveli slabe in omogočajo tveganje za korupcijo
               in nasprotje interesov.</p>
               <p>Pred nami je torej novela zakona, ki upošteva mnenja stroke in zainteresirane
               javnosti. Predlagana je sprememba sestave Sveta Fundacije za financiranje športnih
               organizacij zaradi depolitizacije tega organa in sledi načelu demokratičnosti. Na
               podlagi trenutno veljavnega zakona namreč kar 14 od 17 članov sveta fundacije v
               imenovanje predlaga Strokovni svet Republike Slovenije za šport, ustanovljen s strani
               Vlade Republike Slovenije. Po novem pa, kot je že bilo povedano, bo 12 članov
               predlagal Olimpijski komite Slovenije - Združenje športnih zvez kot krovna
               organizacija civilne sfere na področju športa, ki združuje veliko večino deležnikov
               civilne sfere na področju športa v Republiki Sloveniji, dva člana Skupnost in
               Združenje občin Slovenije, po enega člana športne organizacije, ki niso članice OK
               Slovenije, Zveza društev športnih pedagogov Slovenije in Vlada Republike Slovenije.
               Ob ponovni vzpostavitvi direktorja kot poslovodnega organa Fundacije za šport bo
               administrativne naloge za fundacijo ponovno opravljala fundacija sama in ne več
               pristojno ministrstvo. S tem sledimo temelju teorije organizacij, ki pravi, da naj bi
               bili poslovodna in upravljavska funkcija ločeni, s čimer se povečuje transparentnost
               delovanja v organizacijah. Poleg tega se dodaja določilo, da člani Sveta Fundacije za
               šport ne morejo biti tiste osebe iz organizacij, ki so prejemnice finančnih sredstev
               fundacije in so zaposlene kot odgovorne osebe oziroma zastopniki teh organizacij.
               Uvaja se tudi usposabljanje za delo v Svetu Fundacije za šport, s čimer se bo
               dvignila strokovnost dela in odločanje članov sveta fundacije in se eksplicitno
               določajo organi, ki nadzorujejo delovanje in poslovanje Fundacije za financiranje
               invalidskih in humanitarnih organizacij v Republiki Sloveniji in Fundacije za
               financiranje športnih organizacij v Republiki Sloveniji.</p>
               <p>Predlagane spremembe v noveli zakona so dobre in predvsem nujne, in prav zato s tega
               mesta pozivam Vlado, da v nadaljevanju upošteva najnovejša opozorila in mnenje
               Komisije za preprečevanje korupcije, v katerem opozarja, da je treba področje
               delovanja obeh fundacij, Fundacije za šport in Fundacije za finansiranje invalidskih
               in humanitarnih organizacij, čim prej urediti v posebnem zakonu. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Ker ne vidim od ostalih prijavljenih nobenega v dvorani, dajem besedo mag. Majdi
               Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Najprej bi rada izrekla svoje mnenje k trditvi, da je šport edina dejavnost, s
               katero se v svetu lahko kažemo v dobri luči. Opozorila bi vas na to , da so verjetno
               tudi umetnost, znanost in še kaj drugega uveljavitvene dejavnosti za državo
               Slovenijo. To pa opiram na nedavno anketo, ko so v enem od slovenskih dnevnikov
               spraševali, kdo si po njihovem mnenju zasluži izredno ali izjemno pokojnino, pa je
               več kot polovica vprašanih menila, da vse te tri dejavnosti, o katerih sem govorila,
               ampak tisti, ki so se pa za eno od njih izrekali, pa so, recimo, skoraj izenačili
               šport in umetnost, kar za 10-krat pa jih je več menilo, da si zasluži izredne
               pokojnine znanost oziroma znanstvenice in znanstveniki. Toliko samo glede tega, kako
               malo pozitivnega znamo najti v svoji državi in uveljavitvenih možnosti svoje
               države.</p>
               <p>Zdaj pa k predlagani noveli zakona. Omenila sem že, da imamo po pravilu ob Zakonu o
               lastninskem preoblikovanju Loterije Slovenije vedno zelo živahne razprave in da so te
               časovno vezane na menjave vlad. Bila sem tudi pri menjavah tistega dela zakona, ki je
               zadeval FIHO. Nič manj burna razprava ni bila o tem, kako naj bo sestavljen svet,
               kakšne so nevarnosti korupcijskega tveganja in podobno, kot so ob teh razpravah. Bi
               pa še na neko specifiko opozorila, ki sem jo sama izkusila v mandatu Pahorjeve vlade,
               ko smo od januarja 2009 do oktobra 2010 potrebovali za to, da smo potrdili v Državnem
               zboru pravila Fundacije za financiranje športnih organizacij. Da ne govorim o tem,
               kako smo morali telovaditi med dopustnim in še dopustnim, ko smo ta pravila
               potrjevali na nujni seji odbora in jih potem uvrščali na izredno sejo Državnega
               zbora, pri čemer so zdajšnji zagovorniki novele zakona iz leta 2012 zelo oporekali
               takemu ravnanju, da bi se pravila uvrstila na izredno sejo Državnega zbora, pa čeprav
               je bila ključna oseba za tako ravnanje oseba, ki je bila vidno v kršitvi nekaterih
               določb in ki je zasedala kar dve funkciji hkrati.</p>
               <p>Še na eno značilnost bi opozorila: da nisem opazila takšne volje po upoštevanju
               mnenja Zakonodajno-pravne službe in protikorupcijske komisije pri sprejemanju novele
               v letu 2012. Tam smo opozarjali tedanji opozicijci na nesprejemljive rešitve, denimo
               celo na prenos uradnikov brez razpisa in na podobne zadeve. Mirno smo šli mimo
               slabega poročila Računskega sodišča. To nekaterih sploh ni zanimalo! In prav zanima
               me, kako je lahko sedanja največja opozicijska stranka pozabila na neko, zame zelo
               pomembno dejstvo; da je izplačana odpravnina nekdanji funkcionarski dvoživki izpadla
               iz finančnega poročila Fundacije za šport. Zelo zanimivo! Ker v poročilu se je potem
               videlo, da je Fundacija za šport zelo uspešno delovala, ampak kamenček k tej
               uspešnosti je prispevala tudi neupoštevnost izplačila odpravnine. Jaz samo odpiram
               vprašanja, ki so na zelo, zelo nevarnih tleh, pri čemer pa to ne zmanjšuje mojega
               pričakovanja, ki je zvezano z opozorili protikorupcijske komisije in ugotovitvami
               Ustavnega sodišča, da bi pa že bil čas sprejeti celovit zakon, ki bi prinašal
               sistemske rešitve za delovanje obeh fundacij, ki se financirata iz sredstev Loterije
               Slovenije.</p>
               <p>Ne morem si pa seveda zatiskati oči pred dejstvi, da kadar nam je stvar ljuba in
               potrebna za izpeljavo lastnega projekta, nekaterih opozoril preprosto pač ne vidimo
               in se pogovarjamo o revanšizmu, pri tem pa zanemarimo vrsto postopkov, ki so bili v
               času drugega mandata Janševe vlade izpeljani, tako kar zadeva svet za šport, kar
               zadeva številne druge stvari, tudi imenovanja 17 članov, pa tudi tega, da je za
               člana, ki ga imenuje Vlada, po predlogu zakona iz leta 2012 odgovorno Ministrstvo za
               finance, ne pa resorno ministrstvo, ki je odgovorno za šport. Toliko samo o tem,
               koliko smo dosledni pri upoštevanju nekaterih predlogov.</p>
               <p>Sama pa še enkrat poudarjam, da CNVOS ni izrekel nepodpore predlaganemu zakonu, je pa
               opozoril na tri reči, ki jih je mogoče z amandmaji v drugi obravnavi vključiti.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa tudi vam.</p>
               <p>Zdaj sprašujem, če bi še predstavnik Vlade želel besedo, ker smo pri koncu. Torej
               ne. Ali bi želel še kdo razpravljati? Vsi, ki ste želeli, pa ste že dobili besedo,
               imamo pa še nekaj časa. Če ne želi, potem ugotavljam, da ste vsi prijavljeni
               razpravljavci dobili besedo in zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, in sicer pol
               ure po prekinjeni 19. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>17. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ODVZEMU PREMOŽENJA NEZAKONITEGA IZVORA.</title>
               </p>
               <p>Predlog zakona je v obravnavo predložila Vlada. V zvezi s tem predlogom zakona je
               skupina šestindvajsetih poslank in poslancev s prvopodpisanim Jožetom Tankom
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona pa dajem besedo predstavniku Vlade,
               ministru za pravosodje dr. Senku Pličaniču.</p>
            </sp>
            <sp who="SDZ6:PličaničSenko">

               <speaker>DR. SENKO PLIČANIČ:</speaker>

               <p>Spoštovana podpredsednica, spoštovani poslanke in poslanci!</p>
               <p>Pred vami je pomembna sprememba Zakona o odvzemu premoženja nezakonitega izvora.
               Dovolite mi nekaj kratkih uvodnih pojasnil k tej noveli. Kot veste, je zakon sam bil
               sprejet kot poslanski zakon v letu 2011. V praksi se je pokazalo, da je za učinkovito
               izvajanje tega zakona potrebnih nekaj pomembnih sprememb, ki so danes pred vami. To
               se je pokazalo v naši, torej Ministrstva za pravosodje, intenzivni komunikaciji z
               vsemi tistimi, ki ta zakon morajo izvajati. To pa so državni tožilci, potem policija,
               DURS, Komisija za preprečevanje korupcije. V dialogu z vsemi njimi smo ugotovili, da
               so nekatere spremembe potrebne, vse s ciljem, da bi ta zakon v resnici zaživel v
               praksi.</p>
               <p>Dovolite mi nekaj besed o tem, kakšen je sploh cilj tega zakona. Cilj tega zakona je
               odvzeti premoženje, ki je bilo pridobljeno na nezakonit način, torej s kaznivimi
               dejanji v preteklih letih. Vsi vemo, da je ali pa vsaj občutek, ki ga imamo, ki ga
               imam jaz kot minister, je, da je bilo veliko tega premoženja pridobljenega na
               nezakonit način in ta zakon poleg instrumentov, ki jih že imamo v slovenskem pravu v
               Kazenskem zakoniku, dodatno omogoča, torej na nekoliko lažji, način odvzem tega
               premoženja, ki je bilo na tak, torej nezakonit način pridobljeno.</p>
               <p>Vemo, da je situacija, v kakršni je danes Slovenija, še posebej pomembno, da potem ko
               je sodstvo v zadnjem času začelo bolj učinkovito delovati – to vsi lahko opazimo, da
               je učinkovitost sodstva večja, kar je zelo pomembno –; torej, hitreje se končujejo
               sodni postopki, zaključujejo se tudi z obsodilnimi sodbami, v tistih primerih, kjer
               je pač krivda dokazana. Pomembno je, da sodstvo hitro procesira. Torej, sodstvo je,
               recimo, del svoje naloge že naredilo. Tisto, kar nas zdaj še čaka, je, da se vsem
               tistim, za katere se ugotovi, da so storili kazniva dejanja – tukaj pa merimo zlasti
               na gospodarski kriminal –,to premoženje tudi odvzame. To je potrebno zaradi
               pravičnosti in potrebno je tudi zaradi povrnitve škode, ki je nastala s takimi
               kaznivimi dejanji, s katerimi so razni posamezniki v preteklosti pridobili ogromno
               premoženjsko korist. Veste, da je prioriteta te vlade že od vsega začetka, in tako je
               predvideno tudi z novo koalicijsko pogodbo, ena od prioritet ravno pregon in
               učinkovito sankcioniranje gospodarskega kriminala. Ta pomembna sprememba tega zakona
               pa upam, da bo prispevala k učinkovitosti v zvezi s pregonom in sankcioniranjem
               gospodarskega kriminala.</p>
               <p>Na kratko naj predstavim, katere so te ključne spremembe. Kot izhaja že iz tega, kar
               sem do sedaj povedal, spremembe so usmerjene v večjo učinkovitost pri izvajanju
               zakona. To pa pomeni naslednje: najprej boljša koordinacija vseh tistih organov, ki
               ta zakon izvajajo, to so že prej omenjeni državno tožilstvo, ki vodi te postopke,
               policija, DURS in Komisija za preprečevanje korupcije. Potem zato da bi tožilstvo
               lahko bilo še bolj učinkovito kot doslej, se na organizacijski ravni spreminja
               organizacija, torej dodaja se neka posebna notranja organizacijska enota v okviru
               specializiranega državnega tožilstva, ki naj bi bila pristojna ravno za odvzem
               premoženja nezakonitega izvora in z njim povezane postopke. Potem poseben institut,
               ki je povezan s postopkom ugotavljanja, kdo je to premoženje pridobil in kako je bilo
               pridobljeno. To je finančna preiskovalna skupina, ki je po veljavnem zakonu zgolj
               fakultativna, torej ni obvezna, je sedaj po predlagani noveli obvezna. Tudi s tem se
               nadejamo, da bo učinkovitost večja. Potem je tu še cela vrsta drugih sprememb, ki jih
               sedaj ne bom tu navajal – je vse to v gradivu razvidno – ki so vse usmerjene –še
               enkrat ponavljam – prvič, v večjo učinkovitost pri izvajanju zakona s strani vseh
               tistih organov, ki so pristojni za izvajanje tega zakona, potem boljše sodelovanje
               med njimi in tudi bolj učinkovito mednarodno sodelovanje pri izvajanju tega zakona.
               Namreč, mednarodno sodelovanje je izjemno pomembno, ker lahko si mislimo, da večina
               tega premoženja ni v Sloveniji, ampak nekje drugje.</p>
               <p>Zato vas seveda prosim, da predlagane spremembe podprete in na ta način omogočite
               organom, da bodo boj učinkovito kot doslej opravili svoj posel pri odvzemu premoženja
               nezakonitega izvora. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa ministru.</p>
               <p>Prehajamo na predstavitev stališč poslanskih skupin. Kot prvemu dajem besedo gospodu
               Mirku Brulcu za stališče Poslanske skupine Socialnih demokratov.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Hvala lepa za besedo.</p>
               <p>Minister je imel samo 5 minut časa, vsebine ja pa kar precej, bomo pa mi imeli malo
               več časa za to.</p>
               <p>V letu in pol izvajanja Zakona o odvzemu premoženja nezakonitega izvora se je
               pokazalo, da je treba poseči v zakon, ki je v slovenski pravni red prinesel nekaj
               pomembnih novosti. V samem uvodu predloga zakona Vlada ugotavlja, da novi institut
               ter trajajoča zahtevna in obsežna preiskava izvora premoženja še ne more dati
               pričakovanih rezultatov. Očitno pa je, da se na podlagi zakona nekaj dogaja; da se ga
               skuša izvajati, pri tem pa so izvajalci zakona prišli tudi do ovir in jih tudi
               detektirali. Po zagotovilih ministrstva je bila opravljena tudi strokovna razprava. V
               nadaljevanju oziroma pred vložitvijo v zakonodajni postopek so bile na predlog
               zakona, ki je bil objavljen na spletnih straneh ministrstva 14. oktobra 2013, podane
               pripombe s strani Carinske, Davčne uprave, Urada za preprečevanje pranja denarja,
               Informacijskega pooblaščenca, Okrožnega sodišča v Ljubljani, Vrhovnega državnega
               tožilstva, Okrožnega državnega tožilstva v Mariboru, Specializiranega državnega
               tožilstva in tudi civilne družbene skupine. Ministrstvo je pripombe v večji meri
               upoštevalo, tam, kjer se pripomb ni upoštevalo, so skušali na ministrstvu pojasniti,
               zakaj posamezne pripombe niso bile upoštevane.</p>
               <p>V Poslanski skupini Socialnih demokratov ocenjujemo, da je predlog novele Zakona o
               odvzemu premoženja nezakonitega izvora primeren za nadaljnjo obravnavo in da je treba
               prvotni zakon izboljšati. V nadaljevanju razprave na tej seji kot tudi v nadaljnjem
               zakonodajnem postopku se bodo zagotovo še odprla kakšna vprašanja, na katera bomo
               tako poslanci, poslanke kot tudi javnost pričakovali dodatna pojasnila. Da pa tudi od
               ministra oziroma predstavnika ministrstva v naslednjih obravnavah pa še od
               zainteresirane javnosti, ki se do sedaj še ni opredelila do predlaganega besedila,
               prav tako še pričakujemo pojasnila.</p>
               <p>In katere novosti nam prinaša obravnavan predlog zakona? Izrecno je določena uporaba
               določb Kazenskega zakonika 1, ki se nanaša na odvzem protipravno pridobljene
               premoženjske koristi, ukinja se subjektivna okoliščina, to je slabovernost, in z
               jasnejšo definicijo olajšujemo dokazno breme tožilstva. Poudariti gre, da se širijo
               pristojnosti državnega tožilstva. Obvezno se oblikuje finančna preiskovalna skupina,
               v kateri bodo sodelovali državno tožilstvo in policija, DURS, carina, Urad Republike
               Slovenije za preprečevanje pranja denarja in še kdo. V Specializiranem državnem
               tožilstvu bo oblikovana posebna notranje organizacijska enota, ki po zakonu zastopa
               Republike Slovenijo kot tožečo stranko v postopku za odvzem premoženja nezakonitega
               izvora ali v zvezi z njim. Širitev pristojnosti državnega tožilstva za vse postopke,
               ki so v zvezi s postopkom po obravnavanem zakonu, gre za tožbe glede izpodbojnosti in
               ničnosti sodelovanja v nepravdnem izvršilnem postopku, tako da bodo tudi tožilci
               hitrejši v vseh z zakonom povezanih postopkih.</p>
               <p>V nekem drugem zakonu smo v Državnem zboru veliko povedali tudi o zlorabi
               zemljiškega dolga. Podana je določba, da se po začetku pravnega postopka ne more
               začeti postopek poplačila zemljiškega dolga. S tem predlagatelji, mi pa tudi,
               poslanke in poslanci, želimo preprečiti zlorabo lastnikov, ki ustanavljajo zemljiški
               dolg in skušajo z zemljiškimi pismi onemogočiti odvzem premoženja nezakonitega
               izvora.</p>
               <p>Z novelo se posega praktično v vse člene. Veljavni zakon ima 58 členov, z novelo pa
               posegamo v 38 členov, plus člen, ki sicer določa začetek veljavnosti zakona. Dodana
               sta dva nova člena, in sicer 17. a člen, ki ureja pravico do izjave, in novi 44. a
               člen, ki ureja rok hrambe podatkov iz evidenc.</p>
               <p>V prvem primeru pristojni tožilec preiskovanca povabi na državno tožilstvo, ki je
               uvedlo finančno preiskavo. Če se preiskovanec odzove, se ga seznani z rezultati
               preiskave in naredi zapisnik. V primeru, da se preiskovanec ne odzove vabilu, ga ni
               dopustno ponovno vabiti. Glede roka hrambe pa se ta člen nanaša na podatke evidenc o
               premoženju, ki je predmet zavarovanja oziroma odvzema. Podatki iz evidence se hranijo
               šest mesecev po pravnomočnosti sklepa o ustanovitvi finančne preiskave, sklepa o
               prenehanju začasnega zavarovanja ali začasnega odvzema premoženja nezakonitega
               izvora, potem pa se podatki zbrišejo.</p>
               <p>Poslanci in poslanke Socialnih demokratov si želimo, da bodo predlagane rešitve
               obrodile sadove. Kot sem že v uvodu dejal, predlagani sklep, da je zakon primeren za
               nadaljnjo obravnavo, bomo podprli. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa tudi vam.</p>
               <p>V imenu Poslanske skupine Državljanske liste ima besedo gospod Rihard Braniselj.
           </p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p>Hvala lepa. Minister, lep pozdrav!</p>
               <p>Zakon o odvzemu premoženja nezakonitega izvora si je praktično utiril pot. Čakamo
               rezultate in ta novela, ki jo danes, upam, bomo sprejeli, mislim, da je tukaj podora
               zagotovljena, tudi s strani Državljanske liste, bo podpora te noveli podana.Pri tem
               izvajanju zakona – če bomo želeli, da bo ta zakon dal tiste rezultate, katere bi
               želeli, to pa je učinkovit odvzem premoženja nezakonitega izvora – potem se moramo
               zavedati, da bo treba tožilstvo okrepiti. Vemo, da tožilstvo nosi in bo tudi nosilo
               največji poudarke in največjo težo učinkovitosti tega instrumenta.</p>
               <p>Kar se tiče samega cilja odvzema premoženja nezakonitega izvora, moramo povedati, da
               so nastavki za podani cilj tudi v lansko leto ukinjenem zemljiškem dolgu, ki ravno
               tako omogoča odvzem premoženja nezakonitega izvora. To pomeni, da bomo s tem, ko smo
               ukinili institut zemljiškega dolga, preprečili, in smo preprečili, zlorabo in pot
               učinkovitega skrivanja premoženja.</p>
               <p>Kar se tiče zemljiškega dolga pravzaprav tukaj manjka še domača naloga ministra, to
               pa je ureditev obstoječih zemljiških dolgov, ki so vpisani v Zemljiško knjigo in ki
               preprečujejo učinkovit odvzem, učinkovito uveljavljanje in spodbijaje fiktivnih
               zemljiških dolgov. Mislim, da na ministrstvu to zadevo urejajo in bo odprtih kar
               nekaj zakonov, ki bodo procesno uredili, da bodo upniki lahko te fiktivne zemljiške
               dolgove izpodbijali in iz tega tudi poplačevali. Zakaj o tem govorim? Ker je velik
               upnik pri vseh teh fiktivnih zemljiških dolgovih ravno država. Ali je to iz naslova
               neplačanih davkov in prispevkov ali pa je to iz naslova kar direktnega oškodovanja
               države tudi sicer. Tukaj imamo veliko rezervo in smo na pravi poti. Govorim o tem, da
               vendarle je treba še malo napora in v fazi izvedbe se tukaj pričakuje, da bomo
               naredili velik in pomemben premik naprej.</p>
               <p>Odvzem premoženja nezakonitega izvora. Mi imamo tudi v Kazenskem zakoniku in Zakonu o
               prekrških stransko kazen oziroma stranski ukrep, to pa je odvzem protipravne
               premoženjske koristi. Nihče, ki je storil karkoli protizakonitega in si pridobil na
               ta način neko premoženjsko korist, si je ne sme zadržati. In tukaj morajo sodišča v
               kazenskih postopkih in v prekrškovnih postopkih striktno in dosledno izvajati to
               določilo, to pa je, da protipravna premoženjska korist nikoli in nikdar ne sme ostati
               tistemu, ki si ji jo je pridobil. V Zakonu o davčnem postopku imamo inštrument
               odkrivanja in obdavčitve premoženja nepojasnjenega izvora. Zelo pomemben inštrument,
               ki smo ga v tem mandatu lansko leto tudi uzakonili, popravili in tudi tukaj
               pričakujemo, da bo rezultat pomemben tudi za javne finance. Tudi Državno
               pravobranilstvo ima zelo pomembne naloge v fazi branjenja interesov države pri
               odškodninskih in drugih tožbah, ki imajo finančne posledice. Želim povedati, da je
               ključ v izvedbi, ne v normativi, ampak v izvedbi. Mislim, da je treba vztrajati pri
               tem, da vsi državni uslužbenci, od sodnikov, inšpektorjev, tožilcev, državnih
               pravobranilcev striktno izvajajo tisto, za kar so plačani. Da se pri tem svojem
               poslanstvu potrudijo. Imajo službe, dobivajo plače, in ne samo to, zavedati se je
               treba tudi to, da so tudi plače vseh teh naših represivnih organov odvisne tudi od
               tega, kako bo polnjena državna blagajna. In državna blagajna ne more biti polnjena
               samo iz naslova vplačil davkoplačevalcev, ampak tudi in predvsem z vidika poštenosti
               tistih, ki so to državno blagajno na kakršen koli način oškodovali. Ta oškodovanja je
               treba striktno pripeljati nazaj v državno blagajno. In pa temeljno pravilo še iz
               rimskih časov: nihče ne more biti obogaten z ničemer. kar je prejel nezakonito.</p>
               <p>Jaz upam in mislim, da bo ta vlada uspešna in pri tem izvajanju bomo striktni, da se
               bo ta filozofija vračil protipravne premoženjske koristi pravzaprav striktno izvajala
               in da bomo znaten del proračunskih sredstev dobili tudi iz tega naslova. Hvala
               lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa tudi vam.</p>
               <p>Gospod Franc Pukšič pa bo predstavil stališče Poslanske skupine Slovenske ljudske
               stranke.</p>
            </sp>
            <sp who="SDZ6:PukšičFranc">

               <speaker>FRANC PUKŠIČ (PS SLS):</speaker>

               <p>Lep pozdrav, kolegice, kolegi, podpredsednica, gospod minister s sodelavci!</p>
               <p>Predlog zakona o spremembah in dopolnitev Zakona o odvzemu premoženja nezakonitega
               izvora bomo v Poslanski skupini Slovenske ljudske stranke podprle. Vsak doprinos k
               izboljšanju učinkovitosti sistema za odvzem premoženja, pridobljenega na nezakonit
               način, je dobrodošel. Skladno s tem je treba vzpostaviti oziroma izboljšati tudi
               sistem nadzora nad zakonito pridobljenim premoženjem posameznika, ki presega njegove
               uradno pridobljene prihodke. In to je eden večjih problemov.</p>
               <p>Trenutno veljavni zakon smo prav tako podprli z željo, da bi bil učinkovit, pa se
               danes kaže, da je pomanjkljiv ali pa ga nekateri niso želeli izvajati, nekateri pa so
               ga znali izkoristiti. Že takrat smo opozarjali, da ni prav, da se odvzem premoženja
               veže samo na razloge za sum storitve kaznivega dejanja. Zakon bi moral veljati tudi
               za primere, ko ne gre za sum kaznivega dejanja, ampak za posameznike z nesorazmerno
               velikim premoženjem. Gre torej za vse primere, ko se je premoženje pridobivalo na
               sumljive načine in ga oseba danes poseduje, nihče pa je ne vpraša, kako je do tega
               enormno velikega premoženja prišla in ali je od tega premoženja plačala davke. Veliko
               takšnih primerov poznamo, torej z večjim ali manjšim nedovoljenim premoženjem.</p>
               <p>Predlagatelj ugotavlja ob predlogu spremembe tega zakona, da po podatkih, ki so na
               voljo, ni bil končan še noben postopek odvzema premoženja nezakonitega izvora. To je
               seveda skoraj nerazumljivo, ob dejstvu, da smo dokapitalizirali banke v višini cca 6
               milijard evrov. Konec leta 2012 je bila uvedena finančna preiskava suma v šestih
               primerih. Kje so tu tajkunski krediti, bankirji, direktorji firm, ki so šle v stečaj,
               firm, ki niso plačale delavcem prispevkov in tako dalje? Pravzaprav vsem tem, o
               katerih sem govoril, in tudi članom nadzornih svetov bi bilo treba, ne odvzeti, ampak
               plombirati njihovo premoženje do konca postopkov. Žal se to ni zgodilo. In prav pri
               tem zakonu je možno o tem razmisliti in ga s tem tudi dopolniti. Na podlagi teh
               ugotovitev je očitno, da je zakon treba radikalno spremeniti, sistem pač ne deluje.
               Ob sprejemanju trenutno veljavnega zakona smo nekoč verjeli, da se bo na tem področju
               končno nekaj premaknilo. Verjeli smo, da bodo pristojni organi stopili skupaj in
               dokazali, da kjer je volja, je tudi pot. Pa temu, žal, ni bilo tako. Še vedno stojim
               na stališču, da se da, torej, kjer je volja, je pot. In bistvo vsega tega je, da
               organi pregona sodelujejo od vsega začetka do konca, da so ekspeditivni in hitri, po
               petih letih se sledi izgubijo. Po našem mnenju je tudi eden od večjih problemov prav
               nekonstruktivno sodelovanje organov pregona. Da pa so v ozadju tudi lobiji, ki jim
               takšno stanje ustreza, pa je več kot očitno. Ti lobiji so bili očitno močnejši. No,
               ja, imeli so tudi denar, pardon, imajo ga. Novela zakona ni toliko usmerjena v
               bistveno povečevanje pooblastil posameznih organov ali v spremembo načel oziroma
               sistemske zakonodaje, ampak prav v boljšo koordinacijo vseh sodelujočih organov. To
               je sicer prava smer, vendar pa ostaja vprašanje, ali tudi zadostna.</p>
               <p>Iz predloga zakona izhaja, da bo davčna uprava po 70-odstotni davčni stopnji
               obdavčila razliko med uradno pridobljenim in porabljenim premoženjem, kar pomeni, da
               podatki so in da jih je treba znati le uporabiti. Predlog predvideva tudi ukinitev
               tako imenovane slabovernosti. Na ta način državnemu tožilcu ni treba dokazati, da je
               tretja oseba vedela oziroma bi morala vedeti, da je prejela premoženje nezakonitega
               izvora kot pogoj za odvzem tega premoženja. In to je dobro, da se to spreminja. In to
               je seveda vprašanje ob splošni razpravi. Pa ne zato, da bi danes dobili na njega
               odgovor, ampak za razmislek ministrstvu in tistim, ki sodelujejo pri pripravi
               spremembe zakona. Kaj bo s premoženjem, ki ga je nekdo na nezakonit način pridobil in
               potem nekomu podaril ali pa na njega vpisal zemljiški dolg, zato da je svoje
               premoženje skril? Tudi na to bo zakon v nadaljevanju moral dati odgovor. Vesel sem,
               da je na to tudi pred mano že opozoril poslanski kolega.</p>
               <p>Novela zakona bo zagotovila tudi onemogočanje zlorab z zemljiškim dolgom. Dodana je
               določba, da se po začetku pravdnega postopka ne more začeti postopek poplačila
               zemljiškega dolga. Kot sem že na začetku povedal, od zakona smo pričakovali več.
               Zakon se ali ni izvajal ali so imeli lobiji prevelik vpliv – tisti, ki imajo denar, s
               tem pa tudi oblast, nekateri pa so seveda zakon znali izkoristiti. Pomeni, zakon bi
               naj zlorabili z nedobrovernim zemljiškim dolgom. Seznam je precej dolg. Igor Bavčar
               za poletno rezidenco in hišo v Murglah, Edvard Oven, nekdanji direktor Republiškega
               stanovanjskega sklada, za cca 3 milijone glede nakupa dvomilijonskega zemljišča v
               Vižmarjah, Ivan Zidar, Dušan Črnigoj, Marko Jaklič, Ljubljanske lekarne, Mihael
               Karner, Robert Časar, Romana Pajenk, Probanka, Vojteh Volk, nekdanji direktor Mipa,
               Zdenko Pavček, Zoran Thaler in tako dalje. Veliko je teh.</p>
               <p>Pravijo pa podatki, da so ti zemljiški dolgovi, ki so navedeni, na nepremičnine zelo
               različni. Začnejo tam nekje pri 100 tisoč evrih in končajo pri nekaj milijonih. In še
               nekaj. Razlika med vpisom tega zemljiškega dolga je v zapadlosti. Po nekih podatkih,
               ki smo jih dobili, je recimo zapadlost zemljiškega dolga, na primer za gospoda Zdenka
               Pavčka, vknjižena do leta, ne boste verjeli, 2099. V Poslanski skupini Slovenske
               ljudske stranke upamo, da bo to pripomoglo k prepričevanju zlorab lastnikov, ki
               seveda ustvarjajo takšen zemljiški dolg in skušajo z zemljiškim pismom onemogočiti
               odvzem premoženja nezakonitega izvora.</p>
               <p>V Poslanski skupini Slovenske ljudske stranke bomo Predlog zakona o spremembah in
               dopolnitvah Zakona o odvzemu premoženja nezakonitega izvora podprli, kot sem že rekel
               na začetku, kot smo to tudi naredili pri prvi obravnavi. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije ima besedo gospa
               Marjana Kotnik Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovana državna sekretarka s
               sodelavcem, spoštovane poslanke in poslanci!</p>
               <p>Povsem logično in pravično je, da nihče ne more obdržati premoženja, ki ga je dobil
               na nezakonit način oziroma z nezakonito dejavnostjo. Najbrž lahko z gotovostjo rečem,
               da nihče v tej dvorani ne oporeka temu, da je treba na prste stopiti vsem tistim, ki
               so si nakradli oziroma nagrabili premoženje na nezakonit način. Spomnim naj, da je
               bil Zakon o odvzemu premoženja nezakonitega izvora sprejet konec leta 2011. Za zakon
               pa je takrat po ponovnem odločanju glasovalo kar 71 poslancev takratne koalicije kot
               opozicije.</p>
               <p>Po podatkih, s katerimi razpolagamo, ni še končan noben postopek odvzema premoženja
               nezakonitega izvora. Seveda to dejstvo ni alarmantno, saj lahko finančna preiskava po
               zakonu o odvzemu premoženja nezakonitega izvora traja daljši čas. Tudi po leto, leto
               in pol in tako naprej, odvisno od primera do primera. Treba je povedati, da naj bi
               bila na Specializiranem državnem tožilstvu trenutno v devetih zadevah uvedena
               finančna preiskava in da preiskava poteka proti 50 fizičnim in 74 pravnim osebam.
               Tudi nekaj tožb za odvzem premoženja je že vloženih.</p>
               <p>Po ocenah Poslanske skupine Demokratične stranke upokojencev Slovenije smo poslanci s
               sprejetjem zakona storili prvi korak, ki je bil potreben, da se odvzame tisto, kar
               nekdo ima, vendar tega ni pridobil na pošten način. Vsi naslednji koraki in sam
               epilog odvzema protizakonitega premoženja pa ni več odvisen od zakonodajalca, pač pa
               od organov, ki so pristojni za izvedbo postopkov. Seveda v naši poslanski skupini
               pričakujemo, da so oziroma še bodo tako policija kot tožilci in ne nazadnje sodniki o
               teh pravdnih zadevah ugotavljanja nezakonitosti in nesorazmernosti premoženja
               posameznikov dobro in pravilno, posledično pa tudi uspešno, opravili svoj posel.</p>
               <p>Danes imamo pred seboj prvo prenovo tega zakona, ki se je pravzaprav začel
               uporabljati šele 30 maja leta 2012. Predlog sprememb in dopolnitev je pripravljen na
               podlagi zbranih pripomb in predlogov vseh pristojnih organov. To je policije,
               tožilstva, sodstva, davčne uprave in drugih, ki sodelujejo v teh postopkih. Spremembe
               in dopolnitve so glede na dosedanje izkušnje teh organov nujno potrebne, da bi se
               zagotovila večja izvedljivost in učinkovitost zakona ter boljša koordinacija vseh
               sodelujočih organov znotraj Republike Slovenije in tudi na mednarodnem nivoju. Da bi
               bil zakon bolj operativen, so s to novelo predlagane številne spremembe, ki so po
               oceni Poslanske skupine Demokratične stranke upokojencev Slovenije smiselne, ustrezne
               in logične v smeri povečevanja možnosti za uresničevanje namena zakona.</p>
               <p>Doslej je bila v zakonu zgolj predvidena možnost ustanovitve finančne preiskovalne
               skupine, po novem pa bo njeno oblikovanje obvezno. Sestavljali jo bodo lahko
               predstavniki Državnega tožilstva, Policije, Davčne uprave, Carinske uprave, Urada
               Republike Slovenije za preprečevanje pranja denarja, Komisije za preprečevanje
               korupcije, Državnega pravobranilstva, Agencije za trg vrednostnih papirjev, Javne
               agencije Republike Slovenije za varstvo konkurence ali Računskega sodišča. Za člane
               finančne preiskovalne skupine bodo predlagani predstavniki tistih organov, katerih
               znanje in pristojnosti oziroma pooblastila so potrebni za uspešno izvedbo vseh
               preiskovalnih dejanj.</p>
               <p>Pomanjkljivost veljavnega zakona je tudi ta, da so določeni pristojni organi le
               glede faze postopka finančne preiskave, ni pa določen organ za vlaganje tožb za
               odvzem premoženja. Tako bo po tem predlogu Specializirano državno tožilstvo tisto, ki
               bo pristojno za vlaganje tožb in zastopanje Republike Slovenije kot tožeče stranke v
               postopku za odvzem premoženja nezakonitega izvora. Bistvene za učinkovitost zakona so
               tudi jasne definicije. Zato je predlagatelj popravil definiciji pojma premoženja
               nezakonitega izvora in lastnika tega premoženja. Če je bilo premoženje, za katero se
               sumi, da je nezakonitega izvora, preneseno na tretjo osebo, je do sedaj za odvzem
               taki osebi veljal subjektivni pogoj dobrovernosti te osebe. Predlog to subjektivno
               okoliščino ukinja in se premoženje tej osebi odvzame, če je bil prenos brezplačen
               oziroma izveden za plačilo, ki ne ustreza dejanski vrednosti. Če pa je morda ta oseba
               plačala dejansko vrednost tega premoženja, pa ji premoženje ne bo odvzeto, pač pa bo
               s plačilom protivrednosti v denarju ali v drugi stvarni obliki obremenjen izvorni
               imetnik tega premoženja nezakonitega izvora. S tako predlagano ureditvijo ne samo, da
               razbremenimo tožilca dokazovanja, pač pa je taka rešitev že sama po sebi bolj logična
               in tudi bolj pravična. Drugače je tudi predlagana ureditev davčnih postopkov v zvezi
               s premoženjem nezakonitega izvora. Po veljavni ureditvi je po začetku pravdnega
               postopka za odvzem premoženja nezakonitega izvora onemogočen prav vsakršen davčni
               postopek. Z vidika davčnega prava pa je primernejša rešitev, da se po začetku
               pravdnega postopka za odvzem premoženja nezakonitega izvora na nepremičnem
               premoženju, ki je predmet tožbenega zahtevka, ne more začeti le postopek odmere davka
               na promet nepremičnin ter davka na darila. Ena od ključnih sprememb je novost v tem
               postopku, da se za začasno zavarovanje odvzema premoženja nezakonitega izvora in za
               začasen odvzem premoženja nezakonitega izvora smiselno uporabljajo tudi določbe
               kazenskega zakonika glede odvzema premoženjske koristi, pridobljene s kaznivim
               dejanjem ali zaradi njega. Slednje pomeni, da se bo lahko začasno zavarovalo ali
               začasno odvzelo premoženje, ki ustreza vrednosti premoženja nezakonitega izvora, če
               se le-to ne bo našlo. Kot vemo, so tukaj pogosti primeri skrivanja premoženja ali
               odsvojitve tretji osebi. In tisti najbolj tipični pogosti in nerešljivi primeri so,
               ko se to premoženje nahaja v tujini.</p>
               <p>Prav tako se bo po analogiji Kazenskega zakonika kot začasno zavarovanje naložilo
               plačilo denarnega zneska. Pri vsem tem pa bo po novem v te ukrepe vključeno tudi
               tisto premoženje, ki je bilo preneseno na tretje osebe, če je bilo premoženje
               preneseno brezplačno ali zgolj proti vrednosti, ki ne ustreza realni. Želimo si in
               tudi upamo, da bomo skozi dobro zakonodajo na eni strani in učinkovito izvajanje na
               drugi strani prišli do rezultatov, ki bodo zadostili roki pravice. Res je, da smo
               glede na primerjavo z drugimi državami še precej v zaostanku na tem področju, vendar
               z veliko volje, trdega dela pa lahko uspešno nadoknadimo zamujeno.</p>
               <p>Po proučitvi zakonske novele smo v Poslanski skupini DeSUS sprejeli stališče, da je
               predlog primeren za nadaljnjo obravnavo. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Nove Slovenije ima besedo mag. Matej Tonin.</p>
            </sp>
            <sp who="SDZ6:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovana podpredsednica, drage kolegice in kolegi, lepo pozdravljeni!</p>
               <p>Lahko rečemo, da Zakon o odvzemu premoženja nezakonitega izvora, ki je bil sprejet
               novembra leta 2011, uporabljati pa se je začel maja 2012, vse do danes sploh ni
               zaživel. Če beremo statistiko v obrazložitvi predloga tega zakona, je bilo v letu
               2012 vloženih 78 zahtev za preiskavo in samo, poudarjam, dva predloga za začasno
               zavarovanje. V letu 2012 ni bila vložena niti ena tožba za odvzem premoženja
               nezakonitega izvora. Državno tožilstvo, ki je pristojno za uvedbo postopka, se
               sklicuje na pomanjkljivo zakonodajo in na zapletenost postopka preiskovanja tega
               premoženja. Iz tega razloga je sedanja vlada pripravila predlog sprememb in
               dopolnitev Zakona o odvzemu premoženja nezakonitega izvora, ki naj bi odpravil te
               pomanjkljivosti. Nedavno sem tudi sam opozoril predsednico Vlade na neučinkovitost
               tega zakona in popravki tega zakona so danes pred nami, a žal krščanski demokrati
               ugotavljamo, da predlagane spremembe in dopolnitve tega zakona po vsebini niso take,
               da bi lahko bistveno prispevale k pospešitvi izvajanja tega zakona. Lahko rečemo, da
               gre zgolj za kozmetične popravke. Pričakovali bi, da bi predvsem državna tožilstva
               predlagala nove vsebinske rešitve, saj prav državna tožilstva poudarjajo, da je
               sedanja ureditev neustrezna. Zato bi bilo prav, da bi se tudi oni bolj vključili in
               predlagali nove vsebinske rešitve, ki bi po njihovem mnenju prispevale k uspešnejšemu
               delu na tem področju. Ob tem bi rad opozoril, da so številne druge evropske države
               bistveno uspešnejše pri izvajanju odvzema premoženja nezakonitega izvora in bi se
               bilo zato smiselno zgledovati po njih. Naša soseda Italija letno mafijcem in drugim
               kriminalnim združbam odvzame za več kot 500 milijonov evrov premoženja. Celo naša
               nekdanja republika znotraj skupne države Srbija letno odvzame za 100 milijonov evrov
               takšnega premoženja. Če se je vlada že odločila za zakonodajne spremembe, bi
               pričakovali najprej predloge za izboljšavo že obstoječih institutov. Število vloženih
               predlogov za začasno zavarovanje je absolutno premajhno. In če so ovire za vlaganje
               teh predlogov na strani prestrogih zakonskih podlag, bi pričakovali predloge predvsem
               v tej smeri. Pričakovali bi tudi predloge za uvedbo katerega od novih institutov, ki
               bi lahko izboljšal učinkovitost tega zakona. Ena izmed možnosti, o katerih bi bilo
               smiselno razmišljati, bi bila zagotovo možnost uvedbe začasne odločbe o odvzemu
               premoženja nezakonitega izvora. Ta začasna odločba bi pomenila, da bi kriminalcem to
               premoženje odvzeli takoj, ker sedanja ureditev je takšna, da morajo različni državni
               organi najprej zbrati dokumentacijo, da nekemu kriminalcu premoženje bistveno odstopa
               od njegovih legalno prijavljenih prihodkov, in šele nato potem Državno tožilstvo
               zoper njega sproži postopek, v katerem pa mora ta kriminalec dokazovati, da je do
               tega premoženja prišel nelegalno. Vmes pa se zgodi že marsikaj. Premoženje se prepiše
               in tako na nek način izgine. Po našem mnenju je namreč eden od bistvenih pogojev za
               učinkovito izvajanje odvzema premoženja nezakonitega izvora sprejem ukrepov, da se
               storilcem kaznivih dejanj čim prej prepreči razpolaganje s premoženjem, saj jim prav
               to pogosto omogoča nadaljnjo kriminalno dejavnost. To premoženje namreč zelo hitro
               spremeni lastništvo, domicil in zato dolgotrajnost postopkov pomeni enako
               neučinkovitost tega zakona. Zato gre zlasti za premoženje, ki izvira iz kaznivih
               dejanj prometa s prepovedanimi drogami, korupcije, pranja denarja in gospodarskega
               kriminala. Krščanski demokrati pričakujemo v najkrajšem času tudi bistveno večji
               angažma Specializiranega državnega tožilstva na področju izvajanja Zakona o odvzemu
               premoženja nezakonitega izvora. Na področju pregona gospodarskega kriminala je bilo v
               preteklih letih vendarle narejeno nekaj korakov naprej, vendar pa področje odvzema
               premoženja nezakonitega izvora terja določeno dodatno pozornost Specializiranega
               državnega tožilstva in bolj sistematično in predano delo na tem področju. Se pa
               zavedamo, da to pomeni tudi dodatne kadrovske in materialne resurse, ki jih je treba
               zagotoviti Specializiranemu državnemu tožilstvu, da bodo lahko te naloge opravljali
               učinkovito in ne nazadnje z večjo količino tega zaplenjenega premoženja, ki bi lahko
               segal v milijone, bi s tem na nek način tudi zagotavljali dodaten denar za delo
               Specializiranega državnega tožilstva.</p>
               <p>Če zaključim, lahko rečem, da Poslanska skupina Nove Slovenije Predlog zakona o
               spremembah in dopolnitvah Zakona o odvzemu premoženja nezakonitega izvora podpira,
               vendarle moramo priznati, da gre za majhen korak naprej k izboljšanju zakonodaje. Če
               se že moramo odločati med tem, ali podpremo majhen korak naprej ali nič, potem je
               seveda logično, da se bomo odločili, da podpremo majhen korak naprej.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Pozitivna Slovenije ima besedo gospod Aljoša Jerič.</p>
            </sp>
            <sp who="SDZ6:JeričAljoša">

               <speaker>ALJOŠA JERIČ (PS PS):</speaker>

               <p>Hvala za besedo. Spoštovane in spoštovani!</p>
               <p>Nobena oseba ne sme imeti od protipravnega ravnanja nobene koristi. To je glavni
               namen in cilj Zakona o odvzemu premoženja nezakonitega izvora, ki je bil sprejet
               konec leta 2011, uporabljati pa se je začel konec maja 2012. Zakon določa pogoje,
               postopek in pristojne organe za finančno preiskavo, določa tudi začasno zavarovanje,
               začasen odvzem, hrambo, upravljanje in odvzem premoženja nezakonitega izvora. Njegov
               temeljni namen oziroma končni rezultat je finančna preiskava, odvzem vsakršnega
               premoženja, katerega lastnik ne more izkazati, da ga je pridobil na zakonit način. V
               primeru postopka odvzema premoženja po tem zakonu torej ne gre za kazenski postopek,
               pač pa za civilno posledico dejstva, da je posameznik pridobil premoženje z
               nezakonitim dejanjem. Ni dovolj, da se posamezniku v okviru kazenskega postopka
               odvzamejo premoženjske koristi, ki jih je pridobil s tem kaznivim dejanjem, pač pa je
               nujno potrebno, da se takšni osebi odvzame vso nezakonito premoženje, s katerim
               razpolaga, pa tudi če ga je v izogib odvzetju prenesel na družinske člane ali druge
               osebe. Samo tako je namreč možno zagotoviti, da takšno premoženje ne bo ponovno
               porabljeno za druga kazniva dejanja. Zakon je tako namenjen tudi preprečevanju
               širitve oziroma nadaljnjega razvoja organiziranega kriminala. Vsi vemo, da
               organizirani kriminal danes predstavlja veliko nevarnost tako na ozemlju Slovenije
               kot tudi na globalni ravni. Ker gre za izjemno organizirane skupine in izjemno
               premišljene načine delovanja, pa je tudi boj zoper njega izjemno naporen in težak.
               Ker takšne skupine za tako dovršeno delovanje potrebujejo tudi izdatna finančna
               sredstva, je torej nujno potrebno, da se jim nadaljnje delovanje prepreči z odvzemom
               vsakega nezakonitega premoženja, pa naj gre za denarna sredstva, nepremičnine ali
               premičnine. Pomembna razlika s kazenskim postopkom pa je tudi v obrnjenem dokaznem
               bremenu, saj je v postopku po Zakonu o odvzemu premoženja nezakonitega izvora breme
               dokazovanja na osumljencu. Zoper koga je naperjen Zakon o odvzemu premoženja
               nezakonitega izvora, ki omogoča izvedbo finančne preiskave in ki preverja izvor
               premoženja? Zoper tiste, ki razpolagajo z vilo, jahto, luksuznim avtomobilom, polnim
               bančnim računom v tujini, doma pa imajo prijavljene izredno nizke dohodke. In med
               takšnimi primeri je možno najti tako preprodajalce mamil, zvodnike kot tudi
               poslovneže. Marsikdo zakonu očita, da je predvsem populističen, da nima prave vsebine
               ter da je njegovo izvajanje v praksi slabo, da torej od njega ni nobenih bistvenih
               rezultatov. V Pozitivni Sloveniji se s tem nikakor ne moremo strinjati, saj se nam
               zdi neprimerno govoriti o neučinkovitosti institutov, ki so v praksi šele začeli
               živeti. Gre namreč za nov zakon, ki se uporablja šele leto in pol, statistika pa
               kljub temu kaže, da je bilo že od začetka leta 2012 odrejenih 78 finančnih preiskav,
               v juliju 2013 pa je bila vložena tudi prva tožba na pristojno Okrajno sodišče v
               Ljubljani, na podlagi katere se je začel civilni postopek za odvzem premoženja
               nezakonitega izvora. In sedaj, ko so ti postopki stekli, je čas, da se odpravijo vse
               pomanjkljivosti, ki so se pokazale skozi samo izvajanje zakona. Rezultat teh zbranih
               pomanjkljivosti, na katere so opozorili vsi sodelujoči organi, vsak iz svoje
               pristojnosti, je novela zakona, ki jo obravnavamo danes. S spremembami se tako ne
               posega v sistemsko ureditev ali bistvo zakona, pač pa gre le za dodelavo veljavnega
               koncepta zakona na podlagi pripomb pristojnih organov, ki zakon izvajajo in se v
               praksi srečujejo s posameznimi pomanjkljivostmi zakona. Boj proti gospodarskemu
               kriminalu in korupciji je prioriteta vlade Alenke Bratušek in nekaj korak v to smer
               je bilo že narejenih. Zakon o bančništvu in Zakon o ukrepih Republike Slovenije za
               krepitev stabilnosti bank sta že bila novelirana, prav tako je bil noveliran Zakon o
               davčnem postopku, in to prav v delu, ki se nanaša na tako imenovani davčni razkorak.
               Novelo Zakona o dostopu do informacij javnega značaja bo Državni zbor obravnaval
               naslednji teden, v pripravi pa je tudi novela Zakona o kazenskem postopku, nekaj
               konkretnih predlogov pa sta že predlagali tako policija kot Komisija za preprečevanje
               korupcije. Zato je Zakon o spremembah in dopolnitvah Zakona o odvzemu premoženja
               nezakonitega izvora prava pot, ki je hkrati pravna pot, ki nas, državljanke in
               državljane Slovenije, pelje v pravo smer povrnitve zaupanja v pravno državo.</p>
               <p>V Pozitivni Sloveniji zato predlog zakona podpiramo. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske demokratske stranke ima besedo gospod Tomaž
               Lisec.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Hvala, podpredsednica. Spoštovana državna sekretarka!</p>
               <p>Danes, ko je očitno v vodo padla neka fama o neznanem dnevu, neznanem kraju,
               neznanem komunikacijskem načinu in neznani nagradi, je prav, da veliko pozornosti
               namenimo tudi odvzemu premoženja nezakonitega izvora, predvsem v upanju, da ne gre le
               še za en neznani motiv te vlade, da zaradi neznanega vzroka v svoji praksi o nečem
               veliko govori, dela pa ravno nasprotno, skratka, ne dela. V SDS upamo, da ministrstvo
               s tem zakonom misli resno. Žalostno pa je, da nas k temu napeljuje le ena zadeva, to
               pa je, da gre za zakon, ki ga pripravlja isti minister, ki smo mu analizo in
               posledično tudi izboljšavo zakona predlagali poslanci v tisti koaliciji že leta 2012.
               Pri vsem ostalem imamo v SDS občutek, da gre le še za en piar te vlade, ki se ji
               prioritete dnevno spreminjajo. Očitno je danes prioriteta odvzem premoženja
               nezakonitega izvora. Vprašanje je, kaj bo jutri. Dejstvo je, da je ta tema ljudem
               všeč, da jim je blizu, ker so zaradi medijskih vplivov vsi tajkuni, vsi kradejo in
               vse je treba zapreti. A kot vedno je hudič v podrobnostih, še posebej, ko je neka
               teorija oziroma zapisana beseda, pa čeprav v zakonu, praksa pa dela mnogokrat povsem
               po svoje, saj tudi pri tem zakonu glavni akterji in nosilci ostajajo isti. Spremembe
               gredo na prvi pogled v pravo smer. Kljub temu da je zaenkrat še veljavna koalicijska
               pogodba te vlade v tem delu zelo skopa, saj je zapisano le, citiram, da <q>"bomo
               poenostavili ureditev odvzema protipravno pridobljenega premoženja, da bodo postopki
               bolj učinkoviti"</q>. Prejšnja koalicijska pogodba pod vlado Janeza Janše je bila na tem
               področju veliko bolj oprijemljiva in vsebinska.</p>
               <p>Zdaj pa dovolite nekaj poudarkov in morda kakšno našo opombo, predlog, kritiko, pa
               tudi pohvalo. Glede aktivnosti od začetka izvajanja zakona. V zadnjih 18 mesecih je
               napredek očiten. Temelji za delovanje imajo zadostno zakonsko podporo in osnovo.
               Določeni organi so bolj ali manj aktivni in bolj ali manj kooperativni. Zato menimo,
               da je prav, da se kooperativnosti in večji aktivnosti organov v predlogu novele
               zakona posveti še večja pozornost. To v SDS podpiramo, a hkrati še enkrat opozarjamo,
               eno je teorija, drugo je praksa, kajti številke povedo svoje, in številke so zaenkrat
               dokaj porazne.</p>
               <p>Podpiramo obligatorno ustanovitev finančne preiskovalne skupine, kjer pod vodstvom
               pristojnega državnega tožilca, ki naj bi bil vodja te finančne preiskovalne skupine,
               sodelujejo še predstavniki ostalih organov, Policije, Dursa, Carinske uprave,
               Državnega pravobranilstva, Urada Republike Slovenije za preprečevanje pranja denarja
               in tako naprej. Skratka, gre za nek napredek. Po drugi strani pa nas skrbi, da je
               razlog za novelo zakona dosedanje delo vseh vpletenih organov, saj je iz besedila
               predloga zakona razvidno, da sta bila na to temo le dva resna sestanka, kjer pa so
               bila izmenjana mnenja. Velika večina pripomb, predlogov in kritik posameznih
               subjektov pa na žalost, kot je razvidno iz samega gradiva, ni upoštevanih. Odgovor
               pripravljavca zakona pa je le to, da to ni zakonska materija, da se to ne da oziroma
               da to ni izvedljivo. Že tolikokrat slišano. Škoda.</p>
               <p>V SDS upamo, da bo v času do sprejetja zakona prišlo do proaktivne vloge vseh in do
               širokega konsenza za predlagane spremembe. Morda je kak člen na žalost ostal zaprt in
               ga tudi ne bo možno spreminjati. Tudi to je škoda. Dejstvo je, da še ni bil končan
               noben sodni postopek odvzema premoženja nezakonitega izvora, kar pa vse priča o
               slovenski hitrosti in o delu tožilstva in sodstva. Tudi to je škoda. Površna analiza
               je po našem mnenju lahko slab obet za bolj učinkovit zakon, in to je največja škoda
               tega zakona. V SDS podpiramo, da se ukinja subjektivna okoliščina, da je oseba vedela
               oziroma bi morala vedeti, da je nanjo preneseno premoženje nezakonitega izvora kot
               pogoj za odvzem tega premoženja. V zakonu se predlaga drugačna ureditev davčnih
               postopkov v zvezi s premoženjem nezakonitega izvora. Po našem mnenju gre za dokaj
               zapletene določbe, ki jim bo treba nameniti posebno in dodatno pozornost, saj tukaj
               govorimo tudi o področju financ, pa tudi o zadevah, kot je zemljiški dolg, ki se je
               sedaj prekomerno in zavestno izrabljal. Temu je treba reči stop.</p>
               <p>V SDS podpiramo neke osnovne ideje, kot so bolj jasna definicija premoženja
               nezakonitega izvora in pojma lastnik ter ureditev evidenc. Še konkretno. Zelo
               pomemben se nam zdi 22. člen novele zakona, saj se v primeru, če premoženja
               nezakonitega izvora ni mogoče odvzeti, ker je slednje bilo na primer skrito, se s
               sodbo odvzame premoženje, ki ustreza vrednosti premoženja nezakonitega izvora ali pa
               se naloži lastniku ali drugemu prejemniku premoženja nezakonitega izvora, da mora
               plačati denarni znesek, ki ustreza tej vrednosti. To je pohvalno.</p>
               <p>Da počasi zaključim. V SDS bomo forenzično pregledali celoten zakon in zagotovo
               pripravili amandmaje. Od naše podpore amandmajem, ki jih bomo vložili in pripravili,
               so odvisna tudi naša nadaljnja glasovanja. Če pa je zakon vložen le zaradi
               propagandnih učinkov, spoštovani, povejte to nam in celotni slovenski javnosti, da se
               ne bomo mi trudili s pripravo amandmajev, javnost pa bo spet zavedena, a na koncu
               razočarana.</p>
               <p>Minister, državna sekretarka, za enkrat imate podporo SDS pri tem zakonu. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Tako smo končali s predstavitvijo stališč poslanskih skupin in prehajamo na razpravo
               poslank in poslancev.</p>
               <p>Kot prva je k razpravi prijavljena mag. Katarina Hočevar. Pripravi se gospod Franc
               Pukšič, za njim gospod Matej Tonin.</p>
               <p>Izvolite, mag. Katarina Hočevar.</p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovana državna sekretarka s sodelavcem, kolegice in kolegi, lepo
               pozdravljeni!</p>
               <p>Zakon, katerega novelo danes obravnavamo, res v praksi ni zaživel tako, kot so bila
               takratna pričakovanja poslancev, ko so ga v letu 2011 vložili oziroma izglasovali.
               Uporabljati se je začel šele maja 2012 in tudi to je okoliščina, ki jo moramo
               upoštevati. Meni se zdi prav, da je minister Pličanič na to stanje odreagiral s to
               novelo in sama podpiram vsako dopolnitev, vsako spremembo tega zakona v smeri, ki bo
               postreglo z rešitvami, da bo dalo temu zakonu močnejše orožje zoper tiste, ki ne
               delajo skladno s pravili. Moji predhodniki ste že govorili o številkah in rezultat
               tega zakona je bil res bolj klavrn, zato upam, da se bo ta novela tudi v zakonodajnem
               postopku obrusila do te mere, da bo dala potreben kisik vsem pristojnim inštitucijam,
               ki v tem sodelujejo, da bomo lahko čez leto ali dve govorili o bolj obetavnih
               številkah. Sama bi izpostavila tiste spremembe novele, za katere v prvi vrsti mislim,
               da bodo ta prepotreben kisik, in sicer se bo v okviru Specializiranega državnega
               tožilstva ustanovila posebna notranja organizacijska enota, ki bo Republiko Slovenijo
               zastopala v civilnem delu postopka za odvzem premoženja. Tudi obvezno oblikovanje
               tako imenovane finančne preiskovalne skupine, poudarjam, ki do sedaj ni bila obvezna.
               Uvedbo finančne preiskave lahko predlaga tudi protikorupcijska komisija. Zdi se mi
               tudi prav, da se ukinja tako imenovani institut slabovernosti, kot pogoj za odvzem
               tega premoženja, ker najbrž so v praksi vse osebe trdile, da lahkoverne. Bi pa
               vprašala državno sekretarko, kako to, da ne posegajo v določbe, ki govorijo o rokih.
               Obdobje, v katerem se lahko uvede finančna preiskava, je do največ 5 let pred letom,
               v katerem je bilo storjeno kaznivo dejanje. Zanima me, če je praksa pokazala, da je
               to obdobje ustrezno oziroma sprašujem, če ga ni smiselno podaljševati. Jaz sem
               prepričana, da bo ministrstvo in naš minister Pličanič v tem postopku dokončnega
               sprejetja tega zakona upošteval in prisluhnil tako predlogom opozicije, nevladnim
               organizacijam oziroma drugim zainteresiranim, ki se iskreno trudijo oziroma borijo za
               to, da bomo končno dobili zakon, ki bo bolj učinkovito omogočal odvzem premoženja
               nezakonitega izvora. Če temu zakonu v kratici rečemo ZOPNI, jaz upam, da bomo do
               konca prišli do takšne novele, ki ji bomo lahko v praksi rekli, ne ZOPNI ampak ZOPRN.
               Zoprn za vse tiste, ki si premoženja niso pridobili na pošten način.</p>
               <p>S tem upanjem oziroma s to vero bom prvo obravnavo podprla. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Gospoda Pukšiča ne vidim v dvorani, tako da dajem besedo
               magistru Mateju Toninu. Pripravi naj se gospa Ljubica Jelušič.</p>
            </sp>
            <sp who="SDZ6:ToninMatej">

               <speaker>MAG. MATEJ TONIN (PS NSi):</speaker>

               <p>Časi so na nek način neprijetni in težki in ljudje imajo strašansko slab občutek, če
               se jim zdi, da je družba kot taka nepravično organizirana, da med nami živijo ljudje,
               ki ga lahko ves čas <q>"serjejo"</q>, in se nič ne zgodi. Če med nami živijo ljudje, ki
               lahko ves čas kršijo zakonodajo, in se jim nič ne zgodi. Če nekateri opravljajo
               kriminalne posle, živijo na veliki nogi, na drugi strani pa imate ljudi, ki se iz
               meseca v mesec prebijajo z minimalno plačo. To so zgodbe, ki zagotovo narod težijo,
               ki v narodu ustvarjajo občutek nezadovoljstva in nepravičnosti.</p>
               <p>Najverjetneje vsak izmed nas pozna primere, ko se ljudje vozijo v izjemno dragih
               avtomobilih, vrednih več kot 100 tisoč evrov, ko imajo stanovanja, vile, uradno pa so
               brezposelni. Preprost pogled samo preko enega očesa nam daje vedeti, da tukaj nekaj
               ne špila in da te zadeve niso sorazmerne z njihovimi prihodki. Kako in na kakšen
               način je prišlo do takšnega premoženja? Največkrat <q>"na črno"</q> oziroma s kriminalnimi
               posli. In država ima pravico, da takšno premoženje tudi odvzame, ker smo vsi dolžni
               igrati po pravilih igre, ki jih na nek način ta hiša predpisuje.</p>
               <p>Kje jaz vidim, da se pojavlja največji problem tega zakona o odvzemu nezakonito
               pridobljenega premoženja, je v samem začetku, kako in na kakšen način začeti postopek
               zoper nekega posameznika. In ta začetek bi morali kar se da olajšati. Zakaj govorim
               to? Ker sedanji način je približno takšen, da morajo različni državni organi in druge
               institucije ugotoviti neko neskladje. In ko je to ugotovljeno, potem šele državno
               tožilstvo začne postopek zoper tega nepridiprava, ki mora potem sam dokazovati, da je
               prišel do tega premoženja na legalen način. Prav ta začetek je izjemno težak, da
               državne institucije to ugotovijo, da to neskladje dejansko obstaja in da sprožijo
               postopek. Če razmišljam zelo po domače, pa ne mi zameriti, jaz mislim, da bi morali
               ta postopek olajšati in poenostaviti do te mere, da bi lahko sodišče pozvalo nekega
               posameznika, da pojasni svoje premoženje že na podlagi, recimo temu, ustnih prijav.
               To bi bilo zelo poenostavljeno. Marsikdo mi bo oporekal, ja, ampak saj poznate
               Slovence, potem pa se bodo začeli tožariti in drug drugemu nagajati in drug drugega
               prijavljati, da ima ta, oni, drugi, tretji nezakonito pridobljeno premoženje. Ampak
               moja teorija je takšna, če ima nekdo čisto vest in če je do premoženja prišel na
               legalen način, potem se enostavno nima česa bati, ni nobenega strahu. Tudi če ga
               sosed, ne vem kateri njegov nasprotnik, petkrat ali šestkrat prijavi, je zadeva
               izjemno čista in preprosta, ker bo vedno lahko dokazal, da je do svojega premoženja
               prišel na zakonit način. Saj veste, nedavno je bil zoper enega izmed predsednikov
               slovenskih političnih strank sprožen podoben postopek, bilo je ogromno
               nezadovoljstva, ampak jaz tukaj ne vidim nobenega problema, ker se daje enkratna
               priložnost, da bo ta predsednik lahko v postopku enostavno pojasnil, kako je do
               svojega premoženja prišel. In isto bi veljalo za vse ostale državljane. Torej če si
               čist, če nimaš slabe vesti, potem se tovrstnih postopkov nimaš bati.</p>
               <p>Prepričan sem, da bo proti tovrstnim mojim razmišljanjem ogromno odpora, še posebej
               ker sem omenil, da bi pretirano olajšanje začetnega postopka lahko povzročilo tudi
               medsebojno obtoževanje in nagajanje, ampak če tega začetnega postopka ne bomo
               olajšali, torej da se proti nekomu sproži postopek ugotavljanja, ali je do premoženja
               prišel na zakonit način, potem jaz dvomim, da bo kakršenkoli rezultat tega zakona
               viden zelo kratko in zelo kmalu, ker se bo ponovno vse skupaj ustavilo na začetku.
               Statistika sedanjega zakona je zelo zgovorna. Praktično niti eno premoženje po zdaj
               veljavnem zakonu ni bilo odvzeto, čeprav veste, da leta 2011, ko se je sprejemal ta
               zakon, je bilo ogromno pompa, ogromno govorjenja, kako bo to prečistilo Slovenijo,
               zgodilo se ni nič. Morda mi vse prevečkrat odkrivamo toplo vodo in bi bilo morda
               mnogo boljše se ozreti po državah okrog nas, da se mi pozanimamo, da se mi vprašamo,
               kaj je tisto, kar dela italijanski sistem učinkovit, da lahko italijanski mafiji
               Italija letno pobere okrog 500 milijonov evrov premoženja. Da se vprašamo, kaj je v
               Srbiji tako učinkovitega, da Srbija lahko pobere 100 milijonov tega premoženja. Jaz
               resnično ne bi odkrival tople vode. Če je treba, dajte, plačajte ministru za
               pravosodje letalsko karto, da odleti v Rim ali Beograd in se s tam s pristojnimi
               posvetuje, kakšne institute, kakšne rešitve oni uporabljajo, da to zadevo lahko tako
               učinkovito izpeljejo. Želim si predvsem, da bi iskali načine in možnosti, da bi ta
               zakon naredili bolj učinkovit, ne pa da bi predvsem iskali razloge, zakaj nekaj ni
               možno storiti, zakaj nekaj ni dobro. Ker je danes splošna razprava, sem si tudi jaz
               dovolil, da sem na začetku tudi na splošno razmišljal, kako bi lahko ta začetni
               postopek še poenostavili, zagotovo ga je treba še dodelati, sem pa prepričan, da na
               tem začetku bo vse stalo oziroma vse padlo. Če tega začetnega postopka ne bomo
               poenostavili in olajšali, potem kakšnih velikih rezultatov od tega zakona ni
               pričakovati. Zato upam in si želim, ker je danes prva obravnava, da bo ministrstvo
               poskušalo nadgraditi predvsem ta del zakona, ga še izboljšati in da bo v drugi
               obravnavi prišel boljši zakon na tem področju.</p>
               <p>Jaz bom seveda današnji predlog zakona v tem smislu podprl, da se razprava nadaljuje,
               ker o teh temah je zagotovo treba čim več govoriti in se pogovarjati. Več kot bomo o
               teh stvareh govorili, bolj bodo ljudje tudi občutljivi na tovrstne stvari. Saj veste,
               včasih, mislim, da je nekaj let, 10 let nazaj je bila ena ali dve prijavi v zvezi s
               korupcijo, v zadnjem obdobju, ko o teh stvareh ogromno govorimo, mislim, da jih je
               tudi po tisoč letno. Vsi moramo prispevati k temu, da bo družba na tovrstna vprašanja
               občutljiva.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Besedo ima dr. Ljubica Jelušič, za njo se pripravi Marjana Kotnik Poropat in potem
               gospod Jerovšek.</p>
            </sp>
            <sp who="SDZ6:JelušičLjubica">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo spoštovana podpredsednica. Lep pozdrav vsem skupaj!</p>
               <p>Če bi ljudi spraševali, kateri zakoni so najbolj potrebni v tem trenutku v naši
               družbi, potem bi v eni taki ustrezno pripravljeni raziskavi zagotovo prišli prav do
               odgovora, s katerim se ukvarjamo danes, in sicer kako narediti zakon o odvzemu
               premoženja nezakonitega izvora operativen, kako narediti ali dopolniti ta zakon tako,
               da bi postal res operativen. Čeprav nekateri menite, da gre za poskus všečnosti
               ljudem, ko se ta zakon dopolnjuje, pa mislim, vsaj na podlagi tistega, kar iz
               poslanskih pisarn in poslanskih večerov in sestankov z volivci ugotavljam, da je pri
               ljudeh res ena iskrena, resnična potreba po tem, da bi ta zakon dal nekaj od sebe,
               hkrati se tudi da čutiti neko razočaranje, da po skoraj da dveh letih, odkar je bil
               prvi zakon sprejet, še nismo uspeli priti do nekih konkretnih zaključkov oziroma vsaj
               do kakega zaključenega procesa.</p>
               <p>Se pa ob tem zakonu kaže naša splošna pomanjkljivost, bi jaz rekla, da vselej ko
               poskušamo prvič urejati neko področje, nismo pri tem dovolj uspešni, kar bi lahko
               rekli tako za ta zakon kot tudi za Zakon o integriteti in preprečevanju korupcije. To
               je tipičen drugi zakon, ki tudi ne daje ustreznih rezultatov od sebe, ker je bil tudi
               prvič napisan in ne dobro premišljen. Ni nujno, da ti naši zakoni, ko so prvič
               napisani, da niso dovolj premišljeni. Težava je tudi v tem, da imamo nek določen
               pravni sistem, v katerem se vidijo vplivi različnih pravnih ureditev od drugod in v
               tem skupku različnih pravil je treba poiskati nek prostor urejanja na svoj izviren
               način, zato mislim, da je sicer res, in se tukaj strinjam s predhodnikom, mag.
               Toninom, da je treba pogledati, kako so druge države uredile zakonodajo, ki zadeva
               premoženje nezakonitega izvora. Težava pa je v tem, da se čisto neposredno tujih
               ureditev ne da prenašati, ker je tudi že naš pravni sistem po 20 letih ali pa še več
               postal na nek način izviren in zahteva rešitve, ki izhajajo iz njega samega.</p>
               <p>Opozorila bi tudi na eno pričakovanje ljudi, in sicer je to pričakovanje povezano s
               tem, ali so ljudje, ki so si nakopičili v preteklosti premoženje nezakonitega izvora
               in so že obsojeni, ali je ta sankcija ustrezna, ali je dovoljšnja za prestopek, do
               katerega je prišlo. Neštetokrat slišimo opozorila, da bodo tako imenovani tajkuni in
               tisti, ki že sedijo v zaporih zaradi protipravnih dejanj, proti premoženju svojih
               podjetij in države, da bodo pravzaprav po nekaj letih, ko bodo prišli iz zapora,
               odsedeli svojo kazen – in tudi to vrednoto iz pravne kulture, da pač nekdo, ko kazen
               odsedi je dovolj kaznovan, da ga ni treba še dodatno sankcionirati s kakimi drugimi
               ukrepi. Pravijo, da bo odsedel kazen, ki je relativno kratka, in potem bo še naprej v
               miru sedel na kupu premoženja, ki si ga je pridobil na nezakonit način. Delavci,
               recimo, ki so bili v teh njegovih ali njenih ukrepih opeharjeni, bodo pa še vedno
               živeli slabo naprej, v revščini in s paketi Karitasa ali pa Rdečega križa. Zdrav
               razum ljudi narekuje uvedbo neke pravne norme, in to operativne pravne norme, ki bi
               dejansko odvzela premoženje nezakonitega izvora.</p>
               <p>Jaz mislim, da so spremembe in dopolnitve zakona zelo obsežne in da gredo v smeri, ko
               bi se lahko pričakovala večja operativnost tega zakona. Zato tudi podpiram zakon v
               tej prvi obravnavi in mislim, da je primeren za nadaljnje obravnave. Mislim, da je
               zelo pomemben tisti njegov del, ki zadeva mednarodno izmenjavo podatkov in pa
               sodelovanje pri odkrivanju in zaseganju premoženja nezakonitega izvora. Tudi
               vprašanje davčnih oaz je tisto, ki ga bomo morali verjetno v naslednjih obravnavah še
               natančneje opredeliti in videti, kako bi pa lahko tudi iz davčnih oaz dobili to
               nezakonito premoženje nazaj. Mislim pa, da bi bilo dobro tudi biti pozoren na
               pripombe, kar je ministrstvo sicer že naredilo, pa vendar mogoče še bolj precizno je
               treba upoštevati pripombe, ki so prišle s strani Okrožnega sodišča v Ljubljani, ki je
               pretežno odgovorno za tovrstne procese in pa s strani Vrhovnega državnega tožilstva.
               Na to opozarjam zaradi tega, ker so to v bistvu ključni izvajalci tega zakona in
               včasih se nam postavi vprašanje, ali ni morebiti zaradi premajhne vključenosti ali
               občutka odrinjenosti teh specialnih organov, ki skrbijo za izvedbo določenih zakonov,
               potem tudi pri operacionalizaciji zakona videti manjšo zagnanost ali pa nekaj premalo
               energije pri uresničevanju tistega, kar smo zakonodajalci pričakovali in pa seveda
               tudi vlada, ko je nek zakon pripravila.</p>
               <p>Jaz mislim, da na tej točki bodimo pozorni na njihove pripombe. Če Vrhovno državno
               tožilstvo reče, da potrebuje več časa za vodenje nekih postopkov, je dobro biti na to
               pozoren, seveda pa hkrati tudi z nekim ustreznim spoštovanjem do teh institucij
               pričakovati, da bodo na področju, ki je pomembno za našo državo, za naše državljane
               in tudi za ureditev pravne kulture in boja proti korupciji v tej državi zelo
               pomembno, torej da bomo na tem področju dali neke rezultate od sebe, da ne bomo spet
               naredili dopolnitev zakona in potem čez dve leti znova ugotovili, da še vedno procesi
               niso prišli do konca.</p>
               <p>Zakon podpiram in upam, da bomo res v prihodnosti dokazali, da je operativen.
               Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospa Marjana Kotnik Poropat, izvolite, imate besedo.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Ker imamo zelo malo časa, bom skrajšala svojo razpravo.</p>
               <p>Novela je pripravljena z namenom, da se z njenim sprejemom zagotovi večja
               učinkovitost na področju odvzema premoženja nezakonitega izvora. Opozorila bom le na
               eno bistvenih sprememb, to je sprememba na področju zemljiškega dolga. Po noveli se
               po začetku uvedbe pravdnega postopka ne more začeti postopek poplačila zemljiškega
               dolga, to je zelo pomembno, s tem se prepreči oziroma onemogoči tistim, ki se želijo
               okoristiti s tem zemljiškim dolgom, da tega ne bodo mogli storiti tako na hitro.</p>
               <p>Tudi ostale spremembe pomenijo bistveno spremembo na tem področju in sem vesela, da
               je prišlo do te spremembe v tako kratkem času, zato bom to spremembo tudi podprla.
               Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Jožef Jerovšek. Za njim se pripravi magister Ivan Vogrin.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa predsedujoča. Spoštovani!</p>
               <p>Po treh letih, odkar smo sprejeli prvič zakon o odvzemu premoženja nezakonitega
               izvora, imamo pred seboj relativno obširne, kot je bilo že rečeno, spremembe tega
               zakona. V vmesnem času so se tožilstva, pravosodje opravičevalo in sklicevalo, da ni
               pripeljalo nobenega postopka do svojega konca, na neoperativnost zakona. Za ta
               osnovni zakon je takrat, mislim da, bila pobudnica gospa Zalokarjeva iz stranke
               Zares. in je bil izrazito predvolilno zamišljen. Stranka iz tedanje leve koalicije ga
               je dala v proceduro. Dobil je veliko večino, seveda smo bili vsi za, vendar se mu je
               večno poznalo, da je bil predvolilna, verjetno neiskrena zadeva, relativno slabo
               pripravljena, in tudi ni rešila stranke Zares. Dobra okoliščina te spremembe je, da
               nismo trenutno, vsaj trenutno se še nihče ne zaveda, da bi bili pred volitvami. Je pa
               seveda tako, da ko takšne zakone pripravlja pri nas levica, ki je dobesedno incestno
               povezana z največjim deležem bančnega ropa in tako naprej, da moramo previdni pri
               prevelikem optimizmu, da bo zakon končno začel prinašati sadove. Je pa skrajni čas,
               veliko časa je zamujenega. Jaz ne obsojam samo politične levice, v tožilstvu in
               pravosodju te volje enostavno ni bilo. Mi smo pred dvema letoma, po letu in pol
               generalnega državnega tožilca, ko je podajal letno poročilo, intenzivno spraševali,
               zakaj tožilstvo, zakaj pravosodje ne uporablja tega zakona. Spraševali smo ga tudi,
               ali bo v načrt pregona vložil pregon gospodarskega finančnega kriminala po tem
               zakonu. Generalni državni tožilec je odgovoril: <q>"Mi si bomo že sami določali, kaj
               bomo preganjali."</q> Zaradi tega sama sprememba seveda na prinaša še dobrih obetov.</p>
               <p>Jaz bom zakon podprl, samo bil bi vesel, če bi ministrstvo, ki je pripravilo zakon,
               povedalo, kdo so pisci zakona. Ker potem bi vam lahko že vnaprej rekel, ali bo zakon
               deloval ali pa so, če so bili uporabljeni tradicionalni pripravljavci, že v zakon
               vgrajene luknje, ki bodo delovale, ker v tem primeru je lahko zakon sistematična
               možnost zavlačevanja, zastaranja tega gospodarskega in finančnega kriminala, pranja
               denarja in tako naprej.</p>
               <p>Poglejte, nikakor ne sprejemam teze, da po sedanjem zakonu ne bi lahko po sedanjem
               zakonu preganjali nekaj milijardne, 6 milijardne ali pa morda 12 milijardne bančne
               luknje. Ptički na strehi čivkajo, kdo in kje se je najbolj obilno kradlo. Ta
               institut, o katerem smo pred sprejetjem tega zakona veliko govorili, obrnjenega
               dokaznega bremena, zdaj jaz ne vem, a se dela zdaj izrazito na tem institutu, ali pa
               so procesne možnosti zavlačevanja dane, kajti materija je za nas parlamentarce, ki
               imamo vsak dan kup gradiva in se ne moremo pravzaprav poglobiti v takšno materijo, in
               tudi redki, od katerih imajo pravno znanje, je težavna materija. In nas lahko tudi
               ministrstvo, čeprav jaz ministru zaupam, da ima dober namen, moram reči, da mu
               zaupam, vliva zaupanje, samo ne vem pa, kaj so mu po nižjih nadstropjih, če rečem
               metaforično, pripravili in porinili v roke, da pride v Državni zbor. Mi bi morali po
               moje, pa nimamo te možnosti tu v Državnem zboru, imeti možnost, da bi
               Zakonodajno-pravna služba, ki tudi nima v hiši eksperta za to področje, najela
               nevtralnega eksperta, da bi nam ta pripravil mnenje. Seveda pa bi to vzelo nekaj časa
               in marsikaj. Zavedam se, da te možnosti trenutno verjetno ni, vprašanje pa je, ali bi
               bila koalicija zainteresirana izkoristiti tako možnost. Kajti pri vseh zakonih in pri
               vsej dediščini preteklosti, od tiste krvavega režima do te kriminalne, gospodarske in
               finančne, opažam, da se koalicija ali pa vsaj njeni najbolj vplivni deli še niso
               osvobodili te dediščine. Da so, kot sem rekel, nekateri iz zgornjih nadstropij, tudi
               zunanjih zgornjih nadstropij incestno povezani s to slabo dediščino in dostikrat
               potem dobimo v hišo zakon, ki v praksi ne deluje, ki je slab. Izgovora pravosodja in
               tožilstva, da je bil glavni vzrok, da niso enega primera pripeljali do konca, ne
               morem sprejeti. Tudi po sedanjem zakonu, če bi bila takšna volja, bi lahko marsikaj
               storili. Vendar se je kupovalo čas za tiste, ki so vse te rabote v bankah izvajali in
               izvedli. In se bogato kupuje čas, vidimo, pri tem, da davkoplačevalci, država, vlada,
               saj vlada sama pravi, da ne more priti do krivcev, do prejemnikov in podeljevalcev
               teh kreditov, s katerimi se je oropalo državo. In to je samo kupovanje časa, gospe in
               gospodje, da skušamo zdaj preko Zakona o dostopu do informacij javnega značaja priti
               do tega. Tam se bo pokazal cel kup pravnih ovir, da spet ne bo nič iz tega. Zato ne
               bodimo naivni. Mislim, da državljani vidijo, da se kupuje čas na mnogih področjih, da
               politične volje v koaliciji ni, enostavno je ni. Pozitivna okoliščina je, da verjamem
               v iskreno željo ministra. Čigav izdelek pa je to, še enkrat poudarjam, je pa veliko
               vprašanje, če niso vgrajene ovire in polena že v samem zakonu, da bo zopet
               neoperativen in da bodo roparji, pralci denarja, akterji največjih korupcijskih afer
               varno preživeli in v naslednjem ali pa v tem stoletju vladali Sloveniji. Zdaj mnogi
               javno govorijo, da se čaka, da čim več podjetij propade, da bodo ti, ki imajo zunaj
               denar, ki so ga odnesli, kupili za čim nižjo ceno nazaj in da bodo dobesedno fevdalni
               lastniki, ljudje pa tlačani v tej državi. Mislim, da pravosodje, zakonodaja morajo te
               možnosti preprečiti. Državno sekretarko sprašujem, ali je ta zakon, ta novela bližja
               pot do tega, da bomo to preprečili, ali je daljša glede na osnovni zakon. Ali je ta
               zakon operativen ali se bo spet pokazalo sto stvari, ki bodo pravosodju in tožilstvu
               preprečevale ukrepanje? Ali je ta finančna preiskava tako operativna, da si organi in
               ministrstva ne bodo samo podajali žoge in ne bomo šli naprej? Ti odgovori so izjemno
               pomembni. Jaz upam, da so pri pripravi zakona sodelovali takšni ljudje, ki so imeli
               to v glavi in jim je bila to prioriteta. Poudarjam pa še to, ker ni bil končan niti
               en primer po tem zakonu, bi, če je glavni problem besedilo prejšnjega zakona, lahko
               vi pripravili popolnoma nov zakon, ne vem, blizu italijanskega ali srbskega vzora, da
               ne bi kupovali tople vode. Meni se zdaj postavlja vprašanje, zakaj tega niste
               naredili. Če bodo še naprej izgovori, da zakon še vedno ni dober, potem nismo storili
               nič. Potem vemo, da je na delu neka koalicije, ne samo tu v parlamentu, ne samo v
               vladi, ampak koalicija interesov po opranju vseh rabot, vseh kaznivih dejanj,
               zastaranje vseh kaznivih dejanj, ki so bila storjena in o katerih vsak praktičen
               državljan vidi, kaj se je zgodilo. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Ivan Vogrin, za njim se pripravita gospod Zvonko Černač in gospa
               Ljudmila Novak.</p>
               <p>Izvolite, mag. Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča.</p>
               <p>Seveda proti temu zakonu ni mogoče biti. Zakaj bi bil človek proti temu? Če je kdo
               kaj nezakonito pridobil, naj se mu tudi zakonito odvzame. Mislim, da je vprašanje
               malce bolj kompleksno.</p>
               <p>Glejte, leta 2011 je bil sprejet zakon in kar nekaj razpravljavcev je povedalo, da
               pravzaprav se ni nič zgodilo od sprejetega zakona, da nobeno premoženje na podlagi
               tega zakona ni bilo odvzeto. Zdaj smo pa leta 2014. Kaj to pomeni? Da smo sprejemali
               verjetno zakon s figo v žepu, da niti nismo imeli namena. Zakaj bi pa zdaj ta zakon
               deloval? Kaj se je zdaj spremenilo? Mislim, da nič kaj bistvenega. Če pogledamo, kdo
               so bili parlamentarci, ki so sprejemali ta zakon, je veliko teh parlamentarcev, ki so
               leta 2011 sedeli v parlamentu, tudi zdaj. In so sprejeli zakon. Kje tiči to, da mi ne
               spoštujemo sprejetih zakonov? Najbrž smo res v hudih težavah. Bom povedal primer, ker
               mi kot parlament sprejemamo zakone, in jih ne spoštujemo, kaj šele, da bi poskrbeli,
               da bi jih vlade in ministrstva izvajala. Zdaj bom prebral primer nespoštovanja
               lastnih sprejetih zakonov. Na 32. izredni seji Državnega zbora Republike Slovenije
               24. maja 2013 je bil sprejet Odlok o razglasitvi ustavnega zakona o spremembi 148.
               člena Ustave Republike Slovenije. V omenjenem ustavnem zakonu je zapisano:<q>" Državni
               zbor Republike Slovenije sprejme zakon iz tretjega odstavka spremenjenega 148. člena
               Ustave Republike Slovenije v šestih mesecih od uveljavitve tega ustavnega zakona."</q>
               Glede na navedeno bi moral Državni zbor Republike Slovenije zakon sprejeti najkasneje
               do 24. novembra 2013. In ker tega v roku ni storil, krši, prav tako pa tudi Vlada,
               sprejete obveznosti in najvišji pravni akt v državi. To sem jaz slučajno ugotovil,
               ker sem neke stvari raziskoval. Zdaj pa vi mene poskušajte podučiti. Če Državni zbor
               ne izvaja tega zakona, ki ga je sam sprejel, kdo bo še karkoli izvajal? Gospe in
               gospodje, mi smo kršili in kršimo najvišji ustavni akt – ustavni zakon. Kdo bi še nam
               karkoli verjel? Če gremo na drug konkreten primer. Prej smo obravnavali področje
               loterije. Komisija za preprečevanje korupcije nas eksplicitno z dopisom opozarja, da
               niso v predlogu zakona odpravljeni vsi elementi koruptivnih tveganj. Ampak mi kar
               nadaljujemo s postopkom. To pomeni, nič se ne bo zgodilo, to je samo farsa, da bomo
               neke ljudi preganjali, ker na sistemski ravni mi nismo dorasli zadevi. Veste, kaj mi
               je prej rekel gospod Stepišnik? Naš poslanski kolega, minister, ki mora oditi za
               veliko manjše prekrške, kot delajo drugi. Tudi mi. Glejte, kaj mi je rekel:
               <q>"Energetski zakon je farsa in velik nateg državljanov. V energetskem zakonu so
               vgrajeni elementi korupcije, da bodo ljudje bogateli. Mi z energetskim zakonom
               ustvarjamo tako imenovane pajdaške kapitaliste …"</q></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Magister Vogrin, predlagam, da se osredotočite na točko razprave.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Gospa predsedujoča, prejšnjo predsedujočo sem že vnaprej opozoril, da verjetno bo
               imela občutek, da ne govorim o temi, ampak to je samo občutek. Jaz govorim o
               bistvenih stvareh, ki zadevajo delo tega državnega zbora in tudi tega zakona, ki ga
               sprejemamo. Mi dajmo na sistemski ravni spreminjati zadeve. Potem bomo počasi lezli
               iz krize. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Zvonko Černač.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p>Ne morem, no, da ne bi najprej komentiral, lep pozdrav vsem. Drži, kar pravi kolega
               Vogrin, vendar je kolega Stepišnik v tistem času, ko se je energetski zakon potrjeval
               na vladi, bil še del vladne ekipe. In prav zanimivo bi bilo videti, ali ga je potrdil
               ali je glasoval proti. V tistem delu tu drži, kar je govoril kolega Vogrin, ki se
               nanaša na tako imenovano energetsko izkaznico, kjer so rešitve po nepotrebnem tako
               napisane, da bo desetkrat dražja, kot bi bilo treba.</p>
               <p>Danes govorimo o enem zakonu, ki po mnenju nekaterih naj bi bistveno pripomogel k
               temu, da bi Slovenija postala vsaj toliko normalna država na tem področju, kot je
               recimo Srbija, ki še ni v Evropski uniji, pa zna ločiti na eni strani zrno od plev in
               zna zapreti tiste, ki so veliki lumpi, je poenostavljeno povedano. Slovenija tega ne
               zna. Iz teh dosedanjih razprav bi lahko na kratko povzeli, da gre še za eno novelo,
               ki jo vsi podpiramo, ker itak škoditi ne more, kaj bistvenega pa k učinkovitejšemu
               pregonu najhujšega bančno-gospodarskega kriminala ne bo pripomogla. Če bi bil namen
               drugačen, bi že na osnovi veljavnega zakona, ki je bil sprejet v letu 2011, ne imeli
               nekaj primerov, ki jih lahko preštejemo na letni ravni na prste obeh rok ali pa celo
               na prste ene roke, ki se procesirajo po tem zakonu.</p>
               <p>Pomembno je tudi v razmerah, v kakršnih smo, kjer govorimo o oškodovanjih in o
               dokazljivo premoženjih milijonskega izvora, katerega izvora se ne da pojasniti,
               fokusiranje sistema v najhujši kriminal. Ne moremo se mi na tej točki, kjer smo zdaj,
               v tem globokem breznu, kjer imamo bančno-gospodarske tajkune z desetinami milijonov
               neupravičenega premoženja, ki si ga niso prislužili na pošten način, ukvarjati z
               malenkostmi.</p>
               <p>Pred časom smo imeli v tem državnem zboru, že pred leti, še v prejšnjem mandatu,
               bivšega predsednika Evropskega računskega sodišča gospoda Antončiča, ki je na
               vprašanje, kako oni izbirajo primere, kaj obravnavajo in kaj ne, glede na to, da smo
               verjeli, da imajo celo paleto teh možnosti, je povedal: <q>"Ta zadeva je zelo enostavna.
               Med primeri, ki jih dobimo, ki jih naključno izberemo, pogledamo, kakšna dimenzija
               problema pri posameznem primeru nastaja in če pridemo recimo do številke 500 tisoč
               evrov, ali mislite, da smo mi nori, da se bomo s tem ukvarjali, ko vemo, da bi samo
               revizija stala milijon evrov. Vzamemo pa seveda tiste, kjer gre za 50, 100 milijonov
               evrov, v roke in jih pregledamo."</q> Če bi mi v naši državi imeli razčiščene vse tiste
               velike primere, kjer gre za več 100 tisoč evrov, milijonov evrov, 10, 100 milijonov
               evrov, potem lahko pišemo zakone, ki bi se ukvarjali tudi z malo manjšimi problemi,
               predvsem pa potem lahko izvajamo postopke v teh primerih.</p>
               <p>Drugače pa se ta vlada, predvsem pravosodni minister, ki je zdaj trenutno za to
               zadolžen, s tem načinom, kot se zdaj dogaja, tudi sam diskreditira. In te besede in
               govoričenje o tem, kako ima ta vlada kot eno izmed prioritet, zapisano v koalicijskem
               dogovoru, novem, starem, v obeh verjetno, pregon gospodarskega kriminala, verjetno
               tudi bančnega, upam, da so vsaj ta dostavek napisali, je farsa. Zaradi tega ker se
               dogaja v operativi ravno nekaj drugega. Najbolj usposobljeni tožilci, ki naj bi
               sedeli na Specializiranem državnem tožilstvu, se ukvarjajo z minornimi primeri.
               Nekateri od njih seveda. Normalno, da potem ne morejo procesirati najhujših oblik in
               preganjati najhujših oblik kriminala. A je ovadba, ki je bila s strani anonimnih
               prijaviteljev vložena proti meni kot nekdanjemu ministru zaradi tega, ker sem ustavil
               razpis za prenovo ene cestninske postaje, ker so bile ponudbe med 550 in 850 tisoč
               evri, in sem ocenil, da so vse previsoke, in naj bi zaradi tega, ker sem to naredil,
               škodoval lastnemu ministrstvu, potem pa se je to zgodilo za bistveno manjši znesek,
               ali je ta ovadba stvar, s katero naj se ukvarja Specializirano državno tožilstvo, vas
               vprašam. Za katero bi tretjerazredni tožilec, ki bi jo dobil v roke na podlagi
               listinske dokumentacije, moral vedeti, da je to totalen blef. Ali naj se
               Specializirano državno tožilstvo ukvarja s prijavo, ki je bila podana tudi v času
               mojega mandata s strani ene od prijavljenih za direktorico DRI oziroma za dve mesti,
               ker je bilo razpisano mesto generalnega direktorja in člana poslovodstva? Eno prijavo
               je oddala istega dne na Opčinah, v Republiki Italiji, drugo prijavo je dala istega
               dne v Beogradu. In ker sta potovali malo več dni, zaradi tega časovnega razmika,
               nadzorni svet v eni točki ni opravil vsega in ni povabil na pogovor te gospe, mislim,
               da se je pisala Elena Taloverja iz Ukrajine. In je bil očitek, da je tukaj sum
               korupcije. In seveda anonimna ali pa celo nepodpisana prijava zoper mene in vse
               ostale. Jaz osebno kot takratni pristojni minister s tem postopkom nisem nič imel,
               ker je za to bil pristojen nadzorni svet tega podjetja. Ampak kaj hočem povedati,
               mimogrede, ta postopek še vedno ni zaključen, to še vedno teče, leto in pol se ta
               anonimna ovadba že procesira. S temi primeri se ob vseh javno izpostavljenih
               bančno-gospodarsko tajkunskih rabotah ukvarja naše tožilstvo in pravosodje. In mi
               bomo zdaj s tem zakonom, s to novelo po vašem mnenju, po mnenju nekaterih, večine, te
               probleme razrešili. Ne bomo jih, gospe in gospodje, dokler ne boste razrešili
               problema tukaj notri in dokler ne boste opravili tega miselnega preskoka in enkrat
               resno začeli preganjati tiste, ki jih je treba preganjati, ne pa zlorabljati
               zakonodajo za politične pregone. Dokler se to ne bo zgodilo, bodo v tej državi še
               vedno veselo odpirali šampanjce tisti, ki so si v okviru neke družbe, ki je prišla na
               slabo banko, dali izplačati za 21 milijonov evrov dividend konec lanskega leta,
               predhodno pa banko, katere solastniki so bili, pahnili na pleča davkoplačevalcev,
               Faktor banko, in vse kredite, ki so jih najeli, posledično tudi. Zakaj se ne gre
               gledat njihovega premoženja, zakaj proti njim ni bil sprožen noben postopek s strani
               Specializiranega državnega tožilstva, pa gre za milijone, zakaj se to ni zgodilo?
               Zakaj se pa je sprožil postopek zoper prvaka največje opozicijske stranke za
               domnevnih 200 tisoč fiktivne razlike v premoženju in zoper mrtvega posameznika, a ni
               dovolj živih, bančno-gospodarskih tajkunov, za katere se ve, da so oropali to državo
               in vse nas, in se jih ne preganja? Zakaj se to počne? Vedno večji odgovor na to
               vprašanje in vedno bolj prepričljiv je, da se to počne zaradi tega, ker vlada nima
               resnega namena, da bi s temi stvarmi razčistila. Nima resnega namena, da bi bila
               učinkovita pri pregonu teh najhujših kriminalnih dejanj. Če bi ta resen namen imela,
               potem bi prvi v vrsti, minister, ki je zadolžen za pravosodje, in minister, ki je
               zadolžen za notranje zadeve, oba prihajata iz Državljanske liste, dal ustrezne
               usmeritve, najprej na vladi sprejel ustrezen akcijski načrt in ukrepe, potem vsem
               ostalim, pravosodju, tožilstvu, da se določijo razumske in smiselne prioritete. In ko
               bodo vsi ti veliko gospodje procesirani in zaključeni, potem pa se verjetno lahko
               začnejo ukvarjati, tako kot je nekoč davno dejal nek politik, s kurjimi tatovi. Do
               takrat pa je to zavajanje javnosti in neresen namen ukvarjanja s temi rabotami. In ta
               novela je žal samo ena v seriji teh piarovskih potez, ki naj bi pokazale, kako je
               resen namen te vlade ta pregon in kako bolj učinkovito je naše pravosodje, kar je v
               največjem delu samo stvar ustreznega piarovskega pristopa. Minister, predsednica
               Vlade, predsednik Vrhovnega sodišča so pred dobrega pol leta podpisali neko zavezo
               glede tega, o rokih, ki se jih bo treba držati. Ali se ta zaveza danes uresničuje? Se
               ne. Na najbolj razvpitem primeru Patria lahko ugotovimo, da se ta zaveza krši. Višje
               sodišče bi moralo v skladu s to zavezo v procesu proti predsedniku največje
               opozicijske stranke, ki je bil obsojen na prvi stopnji, že odločiti. Pa ni. Danes je
               finsko sodišče v tem procesu, v procesu Patria, oprostilo obtožene za korupcijo,
               torej tiste, ki naj bi darila obljubljali. V Sloveniji pa je bil na prvi stopnji, in
               z njim še dva seveda, obsojen prvak največje opozicijske stranke, ker naj bi od
               tistih, ki so bili oproščeni, od teh torej, ki so bili oproščeni, naj bi neznanega
               dne na neznanem kraju na neugotovljen komunikacijski način prejel obljubo darila, in
               to ne zase, ampak za tretje, za stranko najbrž. Torej če bi bile prioritete vlade
               Alenke Bratušek pregon resničnega gospodarskega in bančnega kriminala, potem bi danes
               v teh postopkih morali biti številka 100 ali 200, ne pa 5 ali 10, in v teh postopkih
               bi že moralo biti do danes zamrznjeno premoženje vsem tistim, ki so bili že javno
               izpostavljeni in ki ne morejo in upajo pojasniti izvora tega premoženja. Zakaj ne?
               Zaradi tega ker je v veliki meri nastalo iz teh kreditov, ki jih bodo za njih
               odplačevali davkoplačevalci. Se pravi tisti, zaradi katerih so podjetja propadla in
               so ostali na cesti, bodo sedaj morali tem gospodom še odplačevati te kredite. Eden
               izmed teh, smo brali v enem izmed dnevnikov, si je pred dnevi umislil prenovo 37
               milijonov evrov vredne vile v Švici. Ali je ta gospod, vas vprašam, v katerem od teh
               postopkov? Ali je bilo proti njemu že karkoli sproženo? Ali je bila že izdana kakšna
               začasna odredba, da se začasno zamrzne premoženje? Dokler tega ne boste storili,
               bolje da ne iritirate javnosti s takimi ali drugačnimi novelami, ki niso nič drugega,
               kot vladni piar za opravičevanje tistega, česar ta vlada ne želi storiti. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Ljudmila Novak. Za njo se pripravi gospod Mirko Brulc, potem gospod
               Borut Ambrožič.</p>
               <p>Izvolite, gospa Novak.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Hvala za besedo.</p>
               <p>Tudi v Novi Sloveniji menimo, da bi morali narediti nov zakon, kjer bi že začetna
               faza morala biti precej drugačna, kot je sedaj, kajti predno pride do postopka, traja
               precej časa in med tem časom lahko lastniki tega nezakonito pridobljenega premoženja
               že marsikaj naredijo s tem premoženjem. Torej začetna faza bi morala biti hitra,
               morda v tej smeri, da tam, kjer je več kot očitno, da nekaj ni v redu s tem
               premoženjem, bi se ga moralo odvzeti in potem lastnik dokazovati, od kod ga je
               pridobil. Če ga ima upravičeno, če si ga je pridelal, ga bo gotovo dobil tudi nazaj.
               Ne govorim o tistih majhnih vsotah, da bi se moral vsak državljan tresti, kako bo
               dokazal, na kakšen način si je zgradil hišo. Ampak imamo veliko primerov, kjer je že
               na daleč jasno, da s tem premoženjem nekaj ni v redu.</p>
               <p>Sedaj imamo tukaj novelo zakona, torej zakon, ki se je do sedaj izkazal kot brezzobi
               tiger. Morda bomo naredili sedaj nekaj zobnih vsadkov, pa bo lažje grizel, pa bo
               prišlo do nekega učinka. Predvsem pa mislim, da državljani od nas pričakujejo, da
               naredimo več reda v tej državi. In vsakič ko dobimo nove davke, najprej slišim,
               <q>"tistim vzemite, ki so državo pokradli"</q>. In ta zakon naj bi to omogočal, čeprav imamo
               pomisleke in dvome, da se bo to res zgodilo. Banke so izropane, zato tudi mnoga
               podjetja uničena, ljudje so ostali brez služb, zato upravičeno od nas to pričakujejo.
               In kar lahko mi poslanci naredimo in kar je naša dolžnost, je zagotovo to, da
               naredimo vse, da se ta zakon izboljša, čeprav imamo dvome in mislimo, da bi moral
               biti novi. Predvsem pa bom sama vprašala strokovnjake, ki delajo na tem področju, kaj
               manjka temu zakonu, da ne morejo hitreje delati, kakšne predloge imajo. In bi tu
               predstavnike Vlade tudi vprašala, ali se res vsa stroka strinja s tem, ali so dovolj
               upoštevane njihove pripombe. Če mi naredimo vse, da je zakon dober, da bodo lahko
               delali, potem nimajo prav nobenega izgovora več, zakaj nekega postopka ne morejo
               pripeljati do konca in zakaj niso bolj učinkoviti. Tu moramo vsi poslanci biti v
               koaliciji, v koaliciji za čim boljši zakon, ki bo uresničljiv, ki bo učinkovit in ki
               bo dejansko dajal rezultate. Glede na to, kaj se nam je vse zgodilo v Sloveniji,
               kakšne milijardne luknje pokrivamo, na kako visokem mestu smo glede stopnje
               korupcije, mislim, da državljani od nas to več kot upravičeno pričakujejo, sicer bodo
               še naprej vpili na nas, da smo vsi lopovi, in mislim, da upravičeno, če mi svoje
               naloge ne bomo temeljito opravili. Torej moramo skleniti koalicijo poslancev, vseh
               poslancev, da se čim bolj potrudimo, da ne bo izgovora pri pravosodnih organih, zakaj
               se nečesa ne da narediti. To prevečkrat slišimo in potem zgleda, kot da smo mi tisti,
               ki preprečujemo, da bi bili zakoni bolj učinkoviti.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>K besedi se je javila gospa državna sekretarka na Ministrstvu za pravosodje Tina
               Brecelj.</p>
            </sp>
            <sp who="SDZ6:BreceljTina">

               <speaker>TINA BRECELJ:</speaker>

               <p>Hvala lepa za besedo. Lep pozdrav vsem!</p>
               <p>Nekaj odgovorov imam pripravljenih, pa bom začela po obratnem vrstnem redu in bom
               najprej gospe Novakovi odgovorila. Novela zakona je nastajala v sodelovanju s
               tožilstvom in sodstvom. Konkretno, sedeli smo skupaj in rešitve pripravljali, tako
               trdno verjamemo, da rešitve, kot so sedaj, bodo bistveno pripomogle k učinkovitosti
               in odpravile tiste morebitne ovire ali pa nedoslednosti, ki so sedaj to večjo
               učinkovitost preprečevale. Ko je novela nastajala, je stroka konkretno povedala, kje
               so ovire, in mi smo jih v zakon zapisali.</p>
               <p>V povezavi s tem odgovorom bi se navezala na vprašanje gospe Jelušič, ki je sicer ni
               v dvorani, pa vendar. Njeno vprašanje je bilo, ali smo upoštevali pripombe in mnenja
               Okrožnega sodišča v Ljubljani, ki je izključno pristojno za izvajanje tega zakona.
               Moj odgovor je, da, smo, smo upoštevali vsa njihova stališča, razen enega. To
               stališče pa je bilo, da ne bi bili več oni izključno pristojni za izvajanje tega
               zakona. Podan je bil predlog, da bi te postopke izvajala tudi druga okrožna sodišča.
               Mi smo argumentirano pojasnili, zakaj menimo, da naj zaenkrat ostane tako, kot je,
               torej Ljubljana izključno pristojna za vodenje teh postopkov. S tem mislim in upam,
               sicer me bo dopolnil, da sem odgovorila tudi že gospodu Jerovšku, kdo je zakon
               pripravljal in kaj bo storjeno glede povečanja učinkovitosti. Gospodu Vogrinu bi rada
               povedala v zvezi z njegovim mnenjem, da se zakon ne izvaja oziroma ne uporablja,
               naslednje. Dejansko se je zakon začel uporabljati 30. maja 2012. Vemo, da so finančne
               preiskave po tem zakonu potekale eno leto, torej dokaj dolgo obdobje zakon predvideva
               za izvedbo finančne preiskave. Sedaj na Okrožnem sodišču v Ljubljani že tečejo
               obravnave, torej postopki so v teku. Toliko glede izvajanja veljavnega zakona do
               sedaj.</p>
               <p>Zdaj še v zvezi z vprašanjem gospe poslanke Katarine Hočevar, in sicer njeno
               vprašanje glede obdobja, za katero se opravlja finančna preiskava. Tu bi rada
               povedala naslednje. Vedeti moramo, da je pogoj za sprožitev finančne preiskave po tem
               zakonu, torej dovolj za sprožitev finančne preiskave je sum, da je oseba storila
               kataloško kaznivo dejanje. Torej na eni strani imamo zgolj sum storitve kaznivega
               dejanja, na drugi strani pa civilni odvzem, ki ga ZOPNI predvideva, kar v bistvu
               pomeni pomemben poseg v ustavno varovano pravico zasebne lastnine. Bom takoj
               pojasnila, zakaj to vse govorim. Na tehtnici imamo dva zelo pomembna vidika, zato je
               pri obdobju potrebna previdnost. Tudi ko je govora o obdobju, imamo namreč opravka z
               ustavno varovanim vidikom oziroma z ustavno upoštevnim vidikom retroaktivnosti, zato
               je po našem mnenju 5 let pred letom storitve kataloškega kaznivega dejanja dovolj
               dolgo obdobje. Takšno je tudi mnenje tožilstva, in to predvsem zato, ker nas, ko je
               govora o odvzemu premoženja po ZOPNI-ju, zanima predvsem obdobje od storitve
               kaznivega dejanja pa vse do vložitve tožbe. Upoštevali smo ta ustavni vidik, ki sem
               ga pojasnila, ko je vendarle treba biti previden, pa tudi praktični vidik, na
               katerega je opozorilo tožilstvo, ne nazadnje pa je, ko se odločamo o obdobju finančne
               preiskave, treba vzeti v obzir tudi dejstvo, koliko časa Davčna uprava hrani podatke.
               Tudi ta element je tukaj upoštevan.</p>
               <p>Rada pa bi vendarle še enkrat povedala naslednje. Ta poudarek se mi zdi še posebej
               pomemben, da se že z uvedbo finančne preiskave zamrzne vse premoženje. Če to poskušam
               na primeru opisati. Če nekdo ukrade vozilo in s tem vozilom opravlja prevoze v obliki
               taxi službe, se mu bo ukradeno vozilo odvzelo po Kazenskem zakoniku, torej je predmet
               kazenskega odvzema. Ves zaslužek, ki ga bo od storitve kaznivega dejanja pa vse do
               vložitve tožbe, torej ves zaslužek, ki ga bo z opravljanjem te dejavnosti pridobil,
               pa je predmet odvzema po ZOPNI-ju. Naša razmišljanja pri civilnem odvzemu gredo
               predvsem v smer sedanjosti oziroma odvzema vsega premoženja, pač tistega, ki je bilo
               protipravno pridobljeno, od storitve kaznivega dejanja naprej. Zdi se nam povsem
               dovolj z vseh vidikov, ki sem jih opisala, da se pogleda v okviru finančne preiskave
               5 let nazaj od storitve kaznivega dejanja. Pa še en vidik ni zanemarljiv, da sama
               finančna preiskava pa lahko traja leto oziroma celo leto in pol. Tako da tudi tukaj
               imamo dolgo obdobje zajeto. Toliko zaenkrat. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Besedo ima gospod Mirko Brulc, za njim se pripravita gospod Borut Ambrožič in mag.
               Lejla Hercegovac.</p>
               <p>Izvolite, gospod Brulc.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p> Hvala lepa.</p>
               <p>Najprej sem hotel izreči čestitke kolegu Vilfanu za prejem Bloudkove nagrade za
               življenjsko delo v športu. Mislim, da je to lepo, da je med nami taka oseba.</p>
               <p>Zdaj pa k stvari. Poglejte, danes je bilo veliko vsega rečenega, tudi nepotrebnega,
               od tega, da ni politične volje <gap n="…"/> Ja, kaj vraga pa delamo, če ni to politična volja,
               da enkrat pridemo do pravih rezultatov! Jaz opozicijo prosim, saj so nekateri imeli
               take razprave, pomagajte, da skupaj pripravimo odličen zakon. Mi danes ne sodimo
               nekemu predsedniku največje opozicijske stranke, brezpredmetno je to razpravljanje
               tukaj. Ampak če nekdo reče, da ne ve, od kod je dobil 200 tisoč evrov <gap n="…"/> Ja, pa to ni
               taka reč, to je ena hiša, ljudje dragi, in ne veš, od kod si dobil, drugi ne ve, od
               kod je dobil 3 milijone in tako dalje. Nisem jaz začel teh razgovorov, to ste vi
               začeli na oni strani. Take ljudi je treba spraviti na pravo mesto. Konec. In odvzeti
               premoženje, če ne veš, od kod je.</p>
               <p>Poglejte, gospodarski kriminal, toliko ga je bilo, da ne morem verjeti, da ga je
               bilo toliko v naši državi. In hvala bogu, se zadnje obdobje te stvari rešuje tako in
               drugače. Zemljiškoknjižni dolg. Ja, kdo od nas je imel informacijo, da se to tako
               blazno zlorablja, v tisoče je šlo? Končno posegamo na to področje. Da bi lažje
               razumeli, ker verjetno veste, pravni jezik je včasih nerazumljiv, in ljudje ne vedo,
               kaj je zadaj. Če jaz ukradem kolo, me ujamejo, mi vzamejo kolo. To je premoženje. Sem
               obtožen, bom plačal pa še kazen. Nam se pa dogaja, da so ti grozni tajkuni ujeti, so
               na sodišču, so obsojeni, dobijo zaporno kazen, pa rečejo 50 tisoč evrov še kazni naj
               plačajo in tako dalje. To je pa že smešno. Danes je bila omenjena italijanska mafija.
               Na vrat so jim stopili takrat, ko so rekli, ne samo zapor – premoženje. Pa ne samo
               mafijcu, tudi teti, stricu, bratu in tako dalje. To se mora zgoditi. Mi moramo imeti
               tako zakonodajo – če odmislim zdaj, kaj se je dogajalo – ampak za naprej, da nihče ne
               bo imel želje po tem, da bi se okoriščal na tak način. Da bo takoj vedel, dobro, jaz
               bom šel v zapor, a tudi mojemu otroku bodo vzeli hišo, moji ženi bodo vzeli
               stanovanje in ne vem kaj vse. To je pomembno. Mislim, da tak zakon pripravljamo in
               tako je tudi prav.</p>
               <p>Jaz se strinjam s kolegom Toninom. On je rekel: <q>"Zakon mora biti tak, da bo
               uporaben."</q> Mi smo se že srečevali takrat, ko smo sprejemali to prvo verzijo, da je
               pravosodje reklo: <q>"Ja, pa saj imamo zakone, ni problem, mi imamo zakon za odvzem
               premoženja."</q> Ja, pa zakaj ga nismo vzeli? Ker ni bil življenjski ali pa ker se tudi
               ti pravosodni organi, pa recimo tožilec, sodnik, ne vem kaj, bojijo. Tam je padla
               bomba, enemu drugemu grozijo tako in drugače, vsak politik, ki je kakorkoli obsojen
               ali pa v procesu, grozi. Mi moramo te delavke in delavce v teh organih zaščititi.
               Maksimalno zaščititi. Veste, jaz doma doživljam to, da mi ljudje rečejo: <q>"Ja, sedi v
               zaporu, ima pa 7, 8 apartmajev na morju in hišo pa to pa ono."</q> In tisti sodnik, tisti
               tožilec, ki bo prišel do tega, da bo to premoženje odvzeto, saj ne veš danes, mi smo
               že v eni prejšnji točki govorili o agresijah in možnostih in tako dalje, ko smo
               govorili o policiji. Treba je zaščititi tudi te pravosodne organe, če poenostavim. Še
               enkrat pa pozivam, dajmo stopiti skupaj, ne delajmo inventure, kdo je pri komu kaj,
               kako, ampak kaj bomo naredili, da bodo ne samo ljudje zadovoljni, da bo pravici
               zadoščeno. Da tisti, ki ima maslo na glavi, nese porcijo tudi materialno.</p>
               <p>Jaz bom to novelo z veseljem podprl. Žal mi je, da je prvo branje, da ne gre hitreje
               vsa ta zadeva. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Zvonko Černač, imate repliko, izvolite.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p>Gospod Brulc me je verjetno napačno razumel, ko sem jaz govoril o prioritetah. To, da
               finančna preiskava ni uvedena proti prvaku Pozitivne Slovenije gospodu Jankoviću za 2
               milijona evrov, je pa proti prvaku največje opozicijske stranke za desetkrat nižji
               znesek, je, če prav razumem, po mnenju gospoda Brulca odraz strahu tožilstva. Pred
               čem je torej to odraz strahu? Gospod Janković je predsednik največje vladne stranke.
               Torej se tožilci bojijo vlade. In zdaj mi povejte, kako bodo tej tožilci izvajali
               najhujše preiskave, če se bojijo lastne vlade?</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Borut Ambrožič je bil naslednji na vrsti. Vidim, da ga sedaj ni v dvorani,
               zatorej ima besedo magistrica Lejla Hercegovac in za njo se pripravita gospa Sonja
               Ramšak in gospod Srečko Meh.
                   Izvolite, magistrica Hercegovac. 
               
           </p>
            </sp>
            <sp who="SDZ6:HercegovacLejla">

               <speaker>MAG. LEJLA HERCEGOVAC (PS PS):</speaker>

               <p>Hvala lepa. Spoštovani predstavniki ministrstva, kolegice in kolegi.</p>
               <p>Ta zakon ali sprememba Zakona o odvzemu premoženja nezakonitega izvora je zelo
               pomembna. Zakon je pomemben za nas, za državni zbor, za vlado, pomemben je za vse
               državljane Republike Slovenije. Res je, kot je kolegica Ljudmila rekla, vsak ki pride
               v pisarno, prvo, kar pove, je, zakaj nimamo denarja, vzemite denar tistim, ki so ga
               nezakonito pridobili. Zato se mi zdi zelo pomembno, da imamo ta zakon na mizi. Seveda
               je to zakon, ki je star dve leti, in je normalno, da ga popravljamo, ker v prvi
               izvedbi ne moremo vedeti vse malenkosti, ki niso take, kot bi mi želeli. Cilj
               predloga torej vemo. Vemo tudi, da je to pravni postopek. Vemo tudi, da ga vodi
               državno tožilstvo, torej finančne preiskave, da odloča sodišče in da finančno
               preiskavo odredi državni tožilec. Teh pet let se je meni zdelo, pred letom, v katerem
               je bilo storjeno kaznivo dejanje, kratek rok, ampak po pojasnitvi državne sekretarke
               sem to pravilno razumela. Zdi se mi zelo dobro, da je pravdni postopek za odvzem
               premoženja nezakonitega izvora nujen in da se obravnava prednostno. Tega do zdaj
               nismo imeli. Poglavitne rešitve so navedene v devetih točkah in v drugem odstavku 2.
               člena, peti točki 4. člena, 7. členu in 17.a členu. Ne bom jih navajala, ker to vse
               piše v zakonu. Zdi se mi zelo lepo, da se je v spreminjanji ZOPNI-ja vključila tudi
               vstajniška civilnodružbena skupina FemA, potem gibanje Vseslovenska ljudska vstaja,
               potem vstajniška stranka Solidarnost, kar pomeni, da je tudi civilna družba
               sodelovala pri oblikovanju sprememb tega zakona.</p>
               <p>Vseeno bi rada prebrala, da smo od poznavalcev področja dobili namig, da utegne biti
               sprememba ZOPNI-ja dvorezna. Po eni strani naj bi res omogočila bolj učinkovito
               delovanje preiskovalcev, po drugi strani pa naj bi nekatere potencialne preiskovance
               tudi varovala pred <q>"preveč"</q> intenzivnim preiskovanjem. Teh namigov nihče ne želi
               izreči na glas, ker trditve v trenutni fazi ni mogoče dokazati. Zato je normalno, da
               povemo, da je premoženja domnevno nezakonitega izvora rezerviranega 230 milijonov
               evrov, da so tri tožbe za odvzem premoženja že bile vložene in da so 78 oseb začeli
               preiskovati v letu 2012.</p>
               <p>Kako je to urejeno v drugih državah? Avstrija ima to zakonsko zelo dobro urejeno, v
               Italiji se izvaja, čeprav ni zakonsko urejeno. Zakaj v Sloveniji, če je zakon bil dve
               leti, ni nič narejenega? Moj odgovor bi bil ta, da državljani Republike Slovenije, ko
               pride nov zakon, ga upoštevajo med 52 in 59 %. Za razliko od Anglije in drugih
               severnih držav, kjer jih blizu 90 oziroma 89 % takoj upošteva vsak zakon. To pomeni,
               da nimamo vedno slabih zakonov, ampak da jih ne upoštevamo, ko jih dobimo. Zato po
               dveh letih lahko govorimo, ali je bil dober zakon ali ni bil, ker ni zaživel iz
               različnih razlogov.</p>
               <p>Evropska unija si prizadeva, da vse imajo države podobne zakone. Lahko rečem, da po
               podatkih do sedaj 17 držav izvaja v Evropi to, kar si želimo. V prihodnosti Evropa
               meni, da bosta Poljska in Slovaška to najslabše izvajali.</p>
               <p>Ampak vseeno, mi smo veseli, da imamo danes spremembo tega zakona, da bo zaživel na
               drug način in mislim, da moramo biti vsi skupaj za ta zakon. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Sonja Ramšak.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala za besedo. Spoštovana predsedujoča, spoštovana državna sekretarka s
               sodelavcem, poslanke in poslanci!</p>
               <p>Seveda se vsi strinjamo, da mora biti vsakemu, ki si je na nezakonit način pridobil
               kakršnokoli premoženje, to premoženje biti odvzeto. Ko gledam gradivo, ki ga je
               pripravilo pristojno ministrstvo, glede na to, da je bil zakon res sprejet novembra
               leta 2011 in da njegova uveljavitev sega v leto 2012, pa me kljub vsemu čudi, da je
               na podlagi tega zakona prišlo do odrejenih finančnih preiskav samo v 78 primerih in
               da je potem bila odrejena finančna preiskava po podatkih Vrhovnega državnega
               tožilstva v šestih primerih, od tega v enem primeru na območju Okrožnega državnega
               tožilstva Maribor in Specializiranega državnega tožilstva v petih primerih. Tudi ko
               gledam same zakonske rešitve, moram reči, da se v 8. členu, ko se dopolnjuje prvi
               odstavek 14. člena veljavnega zakona in ko o uvedbi finančne preiskave pristojni
               državni tožilec obvesti vodjo pristojnega državnega tožilstva, ki ustanovi finančno
               preiskovalno skupino in odredbo vroči tudi vodji Specializiranega državnega
               tožilstva, seveda ne glede na to, da ste rekli, da je bilo dogovarjano v strokovnih
               krogih, se pravi, v tožilstvu in sodstvu, pa vendar bi tu rekla, da gre za izjemno
               pomembno in zahtevno tematiko, zato bi pričakovala, da bo o teh stvareh odločalo
               dejansko Specializirano državno tožilstvo, skupine znotraj Specializiranega državnega
               tožilstva. Zakaj to govorim? Ker res le ljudje, ki so usposobljeni za odkrivanje tako
               organiziranega kriminala, ki lahko ugotovijo, da je bilo neko premoženje pridobljeno
               na nezakonit način, lahko potem tudi korektno vodijo postopek. Zakaj pa dvomim, da bo
               prišlo v teh primerih do tega? Še tako dober zakon ne bo pomagal, če ustrezni organi
               pregona in sodstva ne bodo sprocesirali stvari v razumnih rokih. Zakaj to govorim?
               Vemo, da imamo ogromne zaostanke na sodiščih, tudi pri gospodarskem kriminalu in tudi
               pri organiziranem kriminalu, še bolj me pa žalosti to, da določene zadeve, ki so
               povezane z organiziranim kriminalom, ostajajo na tožilstvih, na okrožnih državnih
               tožilstvih, da zadeve zastarajo in da jih ne procesirajo na način, kot se to dogaja
               drugje, da se v bistvu procesirajo posamezniki, ne ugotovi se pa, da gre za širše
               organizirane skupine. Ne bom navajala, kaj, zato ker glede na moje pisno poslansko
               vprašanje, ki sem ga zastavila v ponedeljek, sem na podlagi tega dobila že tudi
               opomine.</p>
               <p>Vsekakor podpiram ta zakon, ampak mislim, da nas čaka še veliko dela, da bomo od
               besed prešli k dejanjem. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Srečko Meh. Pripravita naj se gospod Mihael Prevc in gospa Alenka
               Jeraj.</p>
            </sp>
            <sp who="SDZ6:MehSrečko">

               <speaker>SREČKO MEH (PS SD):</speaker>

               <p>Hvala lepa.</p>
               <p>Ta sprememba zakona bi pravzaprav zahtevala od vseh nas maksimalen angažma, da bi
               bil ta zakon najboljši, da bi zajel v danem trenutku vse tisto, kar mu manjka do
               danes. In če bi o tem razpravljali, če bi tako razpravljali, bi ne kazalo kaj dosti
               govoriti, ker so spoštovani tako sodišča kot tožilstva kot civilne družbe in vsi
               tisti, ki se na to spoznajo. Če pa govorimo o vsem skupaj ob tem zakonu, česa se ni
               naredilo, in me prav veseli, da je gospod Černač govoril o predsedniku največje
               opozicijske stranke, da je bilo govora o njem, bi res bil vesel, če bi vsi spoštovali
               sodišča, naše zakone in bi predsednik največje opozicijske stranke prevzel sodbo in
               spoštoval sodišča. Pa ne.</p>
               <p>Prav tako se mi zdi nesmotrno, ko danes govorimo o tem, da si kupuje koalicija čas.
               Kakšen čas, gospe in gospodje? Čas leta 2012? Leta 2013? V desetih mesecih je ta
               vlada, ta koalicija pripravila spremembe zakona, s katerimi bi izboljšali delo na tem
               področju in naredili prav to, o čemer danes govorimo, vzeli premoženje tistim, ki so
               ga neupravičeno pridobili in omogočili, da lahko pravosodni organi delajo in opravijo
               svoje delo. Mi pa ne bi smeli vzbujati tistega nezaupanja, da ni bilo vse v redu. Kdo
               pa naj dela, če ne pravosodni organi?</p>
               <p>In še eno vprašanje tistim, ki ste govorili, da ne bi smeli preganjati kurjih tatov.
               Katera je pa tista meja, ko jih ne bi smeli preganjati? Kdorkoli je kaj narobe
               naredil, ga je treba obravnavati in zakon ne bi smel imeti prav nobenih izjem pri
               tem. Kurji tat, 200 tisoč, 2 milijona, 200 milijonov – koliko? Zato mislim, da bi
               bilo prav, da se tako ne pogovarjamo in da poskušamo zakon izboljšati maksimalno.</p>
               <p>Moj poziv je v tem, naredimo vse, da bodo vsi tisti, ki so naredili karkoli narobe,
               tudi pravočasno kaznovani, zakonito kaznovani, ne da se mi tukaj spuščamo v to, ali
               je kdo kaj prav naredil ali ni prav naredil. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Gospod Zvonko Černač ima repliko.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p> Ja, gospod Meh pač ne more iz svoje kože. V tem času, ko boste na podlagi teh
               usmeritev, o katerih je govoril zdaj gospod Meh, preganjali kurje tatove, bodo svoj
               nezakonito nakopičen denar počistili še tisti, ki bi jih lahko preganjali, pa jih
               očitno ne boste, kajti za vas so pomembni kurji tatovi, za vas so pomembne majhne
               zgodbe, da se v javnosti prikazuje občutek, kako vlada podpira pregon tega
               gospodarskega kriminala, glede velikih ste pa samo močni v besedah in retoriki, in
               namesto njih ste tem državljanom naročili, da bodo namesto njih plačali okoli 5
               milijard evrov teh njihovih rabot, kar vse skupaj predstavlja en del bančne luknje.
               Glede prvaka največje vladne stranke gospoda Jankovića, sem jaz samo vprašal, ali je
               to v skladu s tem načelom, da se njega v taki preiskavi ne obravnava, kjer gre za 2
               milijona evrov, obravnava se pa očitno številne druge za bistveno manjše zneske, ob
               bistveno manj utemeljenih okoliščinah. O tem sem govoril, očitno je strah tožilcev in
               pravosodja pred to vlado tako velik, da se teh velikih lumpov ne upajo lotevati in
               zaradi takih besed, ko smo jih danes slišali, se jih tudi v bodoče očitno ne bodo,
               kajti zelo jasen signal je danes z vaše strani, da jih morajo pustiti pri miru.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Prehajamo na naslednjega razpravljavca. Gospod Mihael Prevc je naslednji, za njim
               gospa Alenka Jeraj in potem gospod Aljoša Jerič.</p>
            </sp>
            <sp who="SDZ6:PrevcMihael">

               <speaker>MIHAEL PREVC (PS SLS):</speaker>

               <p> Hvala lepa za besedo, gospa predsednica. Spoštovana predstavnika Vlade, spoštovane
               kolegice in kolegi!</p>
               <p>Naj povem, da bom novelo Zakona o odvzemu premoženja nezokonitega izvora podprl, ker
               podpiram vsak doprinos k izboljšanju učinkovitosti za odvzem premoženja,
               pridobljenega na nezakonit način. Zdi se mi, da gre za zelo pomemben zakon, da gre za
               pomembno novelo in celo sem vesel, da predvsem iz opozicije prihaja klic, poziv, da
               je to tako pomemben zakon, da moramo stopiti skupaj, da moramo pri sprejemanju tega
               zakona skupaj sodelovati, da ga moramo na tak način še nadgraditi in mu dati še
               dodano vrednost. Ja, upam, da se bo to tudi zgodilo. Upam, da bo v nadaljevanju
               sprejemanja tega zakona v drugi obravnavi, tretji obravnavi, ko bomo obravnavali
               posamezne amandmaje, da ne bodo kar po tekočem traku zavrnjeni vsi amandmaji, ki jih
               bomo z iskrenim namenom, da se ta zakon izboljša, vlagali tudi poslanci iz opozicije.
               Strinjam se z vsemi tistimi, tudi iz naših opozicijskih vrst prihajajo ti pozivi, da
               je treba pri tem zakonu stopiti skupaj.</p>
               <p>Ko smo pred tremi leti že sprejeli zakon, ki naj bi preganjal tiste, ki pridejo na
               nezakonit način do premoženja, smo ga v Slovenski ljudski stranki tudi podprli,
               seveda tudi v upanju, da bo ta zakon dosegel svoj namen. Danes ugotavljamo, da ta
               zakon ni dosegel svojega namena, da ta zakon ni bil operativen, da ta zakon ni bil
               učinkovit. Delno smo slišali odgovore s strani predlagatelja, zakaj ni bil učinkovit,
               kje so razlogi in seveda močno upam, močno upam, da ta novela zakona prinaša vse
               tiste rešitve, prinaša vse tisto v smeri večje učinkovitosti tega zakona, da se bo
               vendarle ta zakon lahko izvajal. Pravzaprav me zelo, zelo žalosti, da imamo podatek,
               da še noben sodni postopek ni bil zaključen v zvezi s preganjanjem tistih, ki so na
               nezakonit način prišli do tega premoženja. Vesel sem, da smo danes precej enotnega
               mnenja. Vsi se strinjamo, da je na tem področju treba nekaj korenito spremeniti. Ne
               nazadnje državljani to od nas tudi zahtevajo. Ko jih iz dneva v dan obremenjujemo, ko
               jih vlada obremenjuje s takšnimi in drugačnimi davki, je pravzaprav prvo, na kar nas
               naši državljani opozarjajo, češ, zakaj pa vendarle ne odvzamete premoženja tistim, ki
               so ga pridobili na nezakonit način, pa toliko je teh ljudi.</p>
               <p>V tem zakonu vendarle upam, tako tudi predlagatelj zagotavlja, da ta novela zakona
               ni toliko usmerjeno v bistveno povečanje pooblastil posameznim organom ali
               sistematike zakona, ampak prav v boljšo koordinacijo vseh sodelujočih organov.
               Verjetno prav te boljše koordinacije vseh teh pristojnih organov do sedaj ni bilo,
               zato je bil tudi ta zakon, ki je še vedno v veljavi, tako neučinkovit. Iz tega
               predloga zakona tudi izhaja, da bo davčna uprava po 70-odstotni davčni stopnji
               obdavčila razliko med uradno pridobljenim in porabljenim premoženjem, kar pomeni, da
               podatki so. Podatki so, treba je samo pristopiti in te podatke uporabiti, da jih
               uporabijo tisti pristojni organi, ki so za to zadolženi.</p>
               <p>Kar nekaj vprašanj je še pri tem zakonu in sem prepričan, da ima ta zakon še kar
               nekaj manevrskega prostora in se ga bo dalo še dograditi v nadaljevanju. Eno od
               vprašanj, ki se mi poraja, je, kako bo s tistim premoženjem, ki ga nekdo na nezakonit
               način pridobi in ga potem nekomu podari. To se pravi, kako bo ugotovljeno, da je bilo
               to premoženje, ki je nekomu podarjeno, da je bilo pridobljeno na nezakonit način. Ta
               novela zakona pa vendarle odpravlja neverjetne zlorabe z zemljiškim dolgom. Vsi vemo,
               koliko zlorab se je na ta način zgodilo v Sloveniji. Ta zakon vendarle to zgodbo
               odpravlja.</p>
               <p>Še enkrat, spoštovane poslanke, poslanci, preidimo od vseh teh besed, ki so bile
               danes dane v tej dvorani, še k dejanjem. Naša naloga je, da v nadaljevanju
               sprejemanja tega zakona tudi sami doprinesemo v koaliciji in v opoziciji k
               izboljšanju tega zakona v smeri bistveno večje učinkovitosti, kot je bil učinkovit ta
               obstoječi zakon. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednja ima besedo gospa Alenka Jeraj.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Jaz se strinjam z nekaterimi predhodniki, da popravki po navadi niso tako dobri, kot
               če bi napisali zakon na novo, če ocenjujete, da pač ni primeren in da se po njem ni
               dalo dobro delati. Za primer dam samo insolventno zakonodajo, ki jo kar naprej
               popravljamo, težav pa ni ne konca ne kraja, sredi postopkov se spreminja in na koncu
               niti stečajni upravitelji ne vedo, kaj naj delajo, da bodo zadostili zakonu.
               Slovenija je na prvem mestu po korupciji. Odkar imamo za nekatere zelo učinkovito
               komisijo, protikorupcijsko komisijo, smo se samo povzpenjali na lestvici navzgor in
               pristali zdaj na prvem mestu. Tudi sama imam nekaj težav s tem, kar ste nekateri
               predhodniki izpostavili, da mi nimamo težav, da se pregleduje predsednik opozicijske
               stranke, vendar pa je treba ob tem pogledati, kdo pa se ne preiskuje. Če je problem
               200 tisoč evrov, ki jih je komaj nekdo seštel z uradnimi evidencami Gursa, pa s tem,
               kaj domneva, koliko je nepremičnina vredna, nas bi moralo bolj skrbeti, da finančne
               preiskave o dveh milijonih in nekaj več ni. V poročilu oziroma obrazložitvi k zakonu
               beremo, da je bilo odrejenih 6 finančnih preiskav, po enih podatkih potem 78, začasno
               zavarovanje premoženja še bistveno manj. O tem sem spraševala ministra Pličaniča,
               spraševala ga je tudi kolegica Kociprova, kolegica Eva Irgl. Podatki so za leto 2012,
               ne vem, kaj se je dogajalo celo leto 2013, o tem nimamo nobenega podatka, pač pa nam
               tukaj dajete stare podatke, ki smo jih dobili že v odgovoru na poslansko vprašanje
               maja lani. Jaz mislim, da bi morali, če želite, da je zakon aktualen, in naj bi bil,
               vložen je bil novembra, operirati s podatki, starimi eno leto. Imamo cel kup ljudi v
               tej državi, ki razpolagajo z milijoni, pa se jim ne zgodi nič. Spomnimo se, da je
               bilo odrejeno začasno zavarovanje premoženja gospoda Zidarja, ki je v več postopkih,
               bi moral biti že na prestajanju kazni, pa je seveda zbolel in ni sposoben prestajati
               kazni, ima pa veliko premoženja. Po tekočem traku vsi premoženje prepisujejo na svoje
               soproge, sorodnike in tako naprej. Zakonodaja, ki že sedaj velja, omogoča preglede
               tudi povezanih oseb in tudi zavarovanje premoženja teh povezanih oseb. Zakaj se to ne
               dogaja? Verjetno ne zaradi nas politikov, pač pa zaradi tistih, ki bi morali te
               postopke sprožiti. Predlagajo jih organi pregona, potem tožilstvo in na koncu odredi
               sodišče, o sodiščih pa bi bilo skoraj škoda izgubljati besed.</p>
               <p>Da bo odredil finančne preiskave generalni državni tožilec gospod Fišer, je iluzorno
               pričakovati, na primer proti gospodu Jankoviću zaradi dveh milijonov, ker vemo, da je
               takrat, ko je dobil podatke z Davčne uprave, ovadbo z Davčne uprave, je to nesel
               takratnemu predsedniku republike gospodu Türku. Najbrž on res ne bo tisti, ki bi
               predlagal tako finančno preiskavo, čeprav bi bila nujna. Jaz sem vodila preiskovalno
               komisijo v tem državnem zboru. Leta 2011 smo zaključili z delom, dali ovadbo na
               generalno državno tožilstvo in predlagali preiskavo. Očitno moramo pač politiki
               prijavljati, če ne bi bilo tiste komisije, se najbrž sploh ne bi nič zgodilo, ampak,
               ko smo mi pridobili podatke od Urada za preprečevanje pranja denarja, ki ne more
               ukrepati, pač pa ga je treba na to pozvati oziroma bi moral podatke komu odstopiti,
               smo jih mi posredovali na Davčno upravo, predlagali finančni pregled, davčno
               preiskavo in potem se je šele nekaj zgodilo in je Davčna uprava tudi dala tudi
               podatke naprej.</p>
               <p>Potem imamo spet nekega gospoda Isajloviča, tudi ne vem od kod gospodu toliko
               denarja, da je kupil del Tehnika iz Škofje Loke, s katerim zdaj lepo biznisira po
               Planici.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Predlagam, gospa Jeraj, da se na zakon osredotočite <gap n="…"/></p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Govorim o finančni preiskavi in predlagam, da se naredi finančna preiskava. Če bi
               gospodje na tožilstvu gledali vsak dan poročila, bi lahko vsak teden odredili eno
               finančno preiskavo in kakšno stvar pripeljali do konca. Da ne govorim o gospodu
               Rigelniku in še o kom. Pri milijonih ni finančne preiskave, pri nekaj 10 tisoč evrih
               se pa ne vem koliko kriminalistov ukvarja.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Aljoša Jerič.</p>
            </sp>
            <sp who="SDZ6:JeričAljoša">

               <speaker>ALJOŠA JERIČ (PS PS):</speaker>

               <p>Hvala za besedo, gospa podpredsednica. Spoštovane, spoštovani!</p>
               <p>Mi kot poslanci vsak v svojem obsegu razpravljamo o veliko problemih, in to
               marsikdaj na zelo populističen način. To počnemo tako levi kot desni. Veliko podporo
               so nam mediji, ki nam vsakodnevno nudijo široko paleto problemov, iz katere se
               napajamo. A vendar je naša naloga, naše poslanstvo, zato nas tudi imenujejo poslanke
               in poslanci, da poleg prepoznavanja problemov predvsem iščemo in sprejemamo rešitve.
               Vsi, ki danes tu govorite, da je ta predlog zakona nepotreben, da ni dober, da so ga
               napisali skorumpiranci, izvajate ravno te vrste populizem. Povsod vidite zarote, o
               rešitvah pa ne govorite. Niti o rešitvah, ki so zapisane v predlogu zakona, niti o
               alternativnih rešitvah, ki bi jih morali ponuditi kot poslanci, če bi že kritizirali
               te rešitve v obravnavi. A tega ni.</p>
               <p>Ker je današnja razprava o predlaganih spremembah zakona o odvzemu premoženja
               nezakonitega izvora, se bom tem spremembam tudi posvetil. V času od začetka uporabe
               zakona so bile pridobljene prve praktične izkušnje predvsem glede postopka finančne
               preiskave ter začasnega zavarovanja premoženja nezakonitega izvora. Državno tožilstvo
               in drugi pristojni organi so proaktivno pristopili k izvajanju postopkov po ZOPNI-ju,
               tako da že potekajo konkretni postopki. Glede na novosti institutov, ki jih ureja
               zakon, je sprejemanje njegovega delovanja v praksi še toliko bolj pomembno, saj je
               neizogibno, da so in bodo na podlagi izkušenj pristojnih organov potrebne dopolnitve
               veljavne ureditve. Po podatkih, ki so na voljo, še ni bil končan noben sodni postopek
               odvzema premoženja nezakonitega izvora. Navedeno je pričakovano glede na dejstvo, da
               lahko zaradi zapletenosti in obsežnosti izvora premoženja finančna preiskava po 17.
               členu ZOPNI-ja traja največ eno leto, iz objektivnih razlogov pa se ta rok lahko
               podaljša še za pol leta. Na podlagi navedenega je razumljivo, da že samo sprejetje
               ZOPNI-ja ni moglo dati takojšnjih rezultatov, pri tem pa je treba upoštevati, da gre
               po opravljeni finančni preiskavi in vložitvi tožbe na pristojno sodišče za redni
               sodni civilni postopek, ki traja tudi določen čas. Cilji novele so tako usmerjeni v
               zagotovitev še večje učinkovitosti ter čim bolj nemotenega sodelovanja pristojnih
               organov v Republiki Sloveniji in tudi v mednarodnem sodelovanju, kar izhaja iz
               analize prejetih pripomb pristojnih organov.</p>
               <p>Glede na novost institutov, ki jih ureja ZOPNI v slovenskem pravnem sistemu, bi bilo
               popolnoma neprimerno, če bi novela pomenila sistemske spremembe ureditve, s katerimi
               bi se porušil celoten koncept zakona in znova obremenili pristojni organi z novo
               ureditvijo. Glede na navedeno se predlagane spremembe osredotočajo na dodelavo sedaj
               veljavnega koncepta na podlagi pripomb vseh pristojnih organov, ki zakon izvajajo in
               se v praksi srečujejo z morebitnimi pomanjkljivostmi zakona.</p>
               <p>In katere so te poglavitne rešitve? Ena od rešitev je določba, s katero se ukinja
               subjektivna okoliščina, da je oseba vedela oziroma da bi morala vedeti, da je nanjo
               preneseno premoženje nezakonitega izvora, kot pogoj za odvzem tega premoženja.
               Subjektivni pogoj dobrovernosti prejemnikov namreč ni smiseln in se tako premoženje
               odvzame, če je bil prenos brezplačen ali za plačilo, ki ne ustreza dejanski
               vrednosti. V primeru, ko so plačali dejansko vrednost, pa se ta vrednost odvzame
               izvirnemu imetniku premoženja nezakonitega izvora. Glede na navedeno nejasnost bi tak
               pogoj v praksi močno otežil dokazovanje in s tem učinkovitost postopka po tožbi
               zaradi odvzema premoženja nezakonitega izvora.</p>
               <p>Naslednja rešitev. Celovito in podrobno se ureja ureditev evidenc, in sicer zaradi
               uskladitve z Zakonom o varstvu osebnih podatkov ter zagotovitve ustrezne zakonske
               podlage.</p>
               <p>Drugačna ureditev davčnih postopkov v zvezi s premoženjem nezakonitega izvora. Po
               dosedanji ureditvi se z dnem začetka pravdnega postopka za odvzem premoženja
               nezakonitega izvora ne more začeti noben davčni postopek na tem premoženju, vendar je
               z vidika davčnega prava primernejša rešitev, da se po začetku pravdnega postopka za
               odvzem premoženja nezakonitega izvora na nepremičnem premoženju ne more začeti le
               postopek odmere davka prometa na nepremičnine ter davka na darila. Po veljavni
               ureditvi je po začetku pravdnega postopka za odvzem premoženja nezakonitega izvora
               onemogočen prav vsakršen davčni postopek, kar pa ni smiselno. Poleg tega se v novem
               drugem odstavku doda, da se po začetku pravdnega postopka ne more začeti postopek
               poplačila zemljiškega dolga, saj se s tem skušajo preprečiti zlorabe lastnikov, ki so
               že ustanovili zemljiški dolg in skušajo z zemljiškimi pismi onemogočiti odvzem
               premoženja nezakonitega izvora.</p>
               <p>Naslednja rešitev je bolj jasna definicija premoženja nezakonitega izvora in pojma
               lastnik. Kot premoženje nezakonitega izvora se šteje tisto premoženje, ki ni bilo
               pridobljeno na podlagi zakonitih dohodkov oziroma na zakonit način. Iz veljavnega 5.
               člena ZOPNI je opuščena navezava na razloge za sum, da je imetnik premoženja
               nezakonitega izvora storil kataloško kaznivo dejanje, saj je to dejstvo relevantno
               predvsem z vidika procesne predpostavke za uvedbo postopka po ZOPNI, nima pa to
               dejstvo nobenega vpliva na sam obstoj premoženje nezakonitega izvora. Predlagana je
               tudi sprememba definicije pojma lastnik, ki je sedaj opredeljena kot oseba, ki ima
               ali se v upravnem prometu izkazuje kot imetnik premoženjske pravice.</p>
               <p>Naslednja sprememba in pomembna novost je tudi določba iz 3. odstavka 7. člena
               ZOPNI, ki izrecno določa stranke pravdnega postopka za odvzem premoženja. Veljavni 7.
               člen zakona določa pristojne organe le glede faze vodenja postopka finančne
               preiskave, ne določa pa, kateri organ je pristojen za vlaganje tožbe in zastopanje
               Republike Slovenije kot tožeče stranke v postopku za odvzem premoženja. S predlagano
               spremembo se zato v novem tretjem odstavku zaradi jasnosti, celovitosti in večje
               koherentnosti zakona izrecno določa, da je za vlaganje tožbe in zastopanje Republike
               Slovenije kot tožeče stranke v postopku za odvzem premoženja pristojno Specializirano
               državno tožilstvo. Tako tretji odstavek daje jasno pooblastilo Specializiranemu
               državnemu tožilstvu za zastopanje Republike Slovenije kot tožeče stranke.</p>
               <p>Naslednja sprememba. V zakonu se določi obligatorna ustanovitev finančne
               preiskovalne skupine, ki jo ustanovi vodja pristojnega državnega tožilstva, o tem pa
               nato obvesti vodjo Specializiranega državnega tožilstva. V njej sodelujejo poleg
               pristojnega državnega tožilstva, ki je vodja finančne preiskovalne skupine, še
               predstavniki Policije, Dursa, Cursa, Državnega pravobranilstva, Urada Republike
               Slovenije za preprečevanje pranja denarja, Komisije za preprečevanje korupcije ter
               Agencije za trg vrednostnih papirjev in Agencije za varstvo konkurence oziroma
               Računskega sodišča. Za člane finančne preiskovalne komisije se predlagajo
               predstavniki tistih organov, katerih znanje in pristojnosti so potrebni za uspešno
               opravo vseh preiskovalnih dejanj. Do sedaj je bila v zakonu predvidena zgolj možnost
               ustanovitve finančne preiskovalne skupine, ki je bila v pristojnosti vodje
               pristojnega državnega tožilstva oziroma na predlog navedenih državnih organov.</p>
               <p>In zadnja sprememba, ki jo omenjam, na koncu je treba omeniti še to novost, in sicer
               iz novega 17.a člena, s katerim se preiskovancu omogoča seznanitev z zbranimi podatki
               v finančni preiskavi ter predlagati svoje dokaze. Gre za varstvo ustavno zagotovljene
               pravice do kontradiktornosti. S tem se daje preiskovancu možnost, da še pred
               vložitvijo tožbe in začetkom sodnega postopka poda svoja stališča in dokaze o
               zakonitosti izvora svojega premoženja. V ta namen je v zakonu predviden narok, ki se
               opravi na pristojnem državnem tožilstvu, na katerem pristojni državni tožilec seznani
               preiskovanca z ugotovitvami iz finančne preiskave in mu omogoči, da poda
               argumentacijo in dokaze o izvoru premoženja nezakonitega izvora.</p>
               <p>Glede na predlagane rešitve bom predlog spremembe zakona v naslednjem postopku
               podprl.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa. Ste zaključili? Hvala lepa, gospod Jerič.</p>
               <p>Nadaljujemo z naslednjim razpravljavcem. Prijavljen je gospod Rihard Braniselj.</p>
               <p>Izvolite, gospod Braniselj.</p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p> Hvala lepa.</p>
               <p>Pred časom je bilo v eni od razprav povedano, da je ta Zakon o odvzemu premoženje
               nezakonitega izvora neoperativen. Jaz se s tem ne morem strinjati. Neoperativen je
               lahko samo tisti operativec, ki tega zakona ne izvaja. In operativec, ki mora ta
               zakon izvajati, mora biti profesionalec. In profesionalec zakona ne bere, ampak ga
               tolmači. In vsak zakon ima določeno filozofijo, ki jo je treba zasledovati. Ne
               pristajam na to, da je to krivda, da se do zdaj te stvari niso izvedle tako, kot bi
               se morale.</p>
               <p>Nekaj stvari bi povedal še glede zemljiškega dolga. Tu bi ponovno pozval Ministrstvo
               za pravosodje, da čim prej opravi domačo nalogo, in mislim, da jo že dela, in potem
               bomo imeli to zgodbo pravzaprav zaključeno tako, da bomo olajšali procesiranje
               oziroma izpodbijanje vseh tistih zemljiških dolgov, ki so ta trenutek fiktivno
               vpisani v zemljiških knjigah in ščitijo premoženje, ki pripada državi. Pri vsem tem
               bi dal tudi nek predlog. Problem pri izpodbijanju fiktivnih zemljiških dolgov bodo
               sodne takse. Vemo, da so te nepremičnine zavarovane z zemljiškimi dolgovi, ki se
               glasijo na milijon in več evrov. Tisti upnik, ki je že tako brez premoženja, ki mu je
               nekdo dolžan, bo moral zbrati še 50 ali 100 tisoč evrov sodne takse, da bo lahko
               sploh vložil tožbo za izpodbijanje tega fiktivnega dolga. Jaz bi predlagal, da bi šla
               tu država naproti in te upnike oprostila plačila sodnih taks za tožbo. Mislim, da se
               mora država v tem trenutku počutiti tudi malo krivo, krivo za to, da je to trajalo
               leta in leta, ko so se ti zemljiški dolgovi bohotili, šli v izrecno škodljivost, v
               izrecno goljufivost, in bi bila oprostitev sodnih taks na mestu in poštena.</p>
               <p>Če se vrnem na Zakon o odvzemu premoženja nezakonitega izvora, bi opozoril na
               sledeče. Vsa teža procesiranja in uspeha bo na okrožnih državnih tožilcih. Že zdaj
               vemo, da je tožilstvo podhranjeno, in jim s tem zakonom dajemo močno orodje, od
               katerega si obetamo veliko izplena. Po drugi strani moramo pa zagotoviti, da bomo
               imeli ekipo, ki bo to lahko izvajala, ekipo dobrih tožilcev. Moramo vedeti tudi to,
               da po tem zakonu imamo določene roke, v katerih morajo tožilci stvari izvajati, in
               gre za prednostne zadeve. Zato bo treba tožilstvo tudi okrepiti, tako kot je ta vlada
               okrepila tudi Nacionalni preiskovalni urad in vse tiste institucije, ki jih nujno
               potrebujemo za to, da preganjamo organizirani kriminal in korupcijo, pa tudi vse
               tiste inštitucije, od katerih pričakujemo, da bodo storile vse, da povrnemo v državni
               proračun tudi nezakonito pridobljeno premoženje.</p>
               <p>Seveda pa je ta zakon primeren za nadaljnjo obravnavo in Državljanska lista oziroma
               sam osebno ga bom podprl.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Vidim interes za razpravo, zato
               odpiram prijave za razpravo. Besedo pa dobi na koncu tudi predstavnica Vlade. Vsak
               razpravljavec ima na voljo 5 minut.</p>
               <p>Prvi ima besedo gospod Tomaž Lisec.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Spoštovana podpredsednica, hvala.</p>
               <p>Morda edino za začetek, da me resnično moti, ko posamezni poslanci predstavljajo
               svoje lastno stališče, potem pa celotno svoje besedičenje izvzamejo iz ciljev,
               namenov in pa razloga zakona. Jaz mislim, da je v pristojnosti vlade, da nam to
               predstavi. Tako da bi morda, predsedujoča, za naslednje razprave, opozorili takšne
               razpravljavce, da naj povedo, kakšno je njihovo stališče, ne pa da preberejo razloge,
               cilje in namene vlade in rečejo na koncu, da se s tem se strinjajo, in je to to.
               Toliko za začetek.</p>
               <p>Jaz samo mislim, da osnovni zakon oziroma ta veljavni zakon niti ni tako
               problematičen, problem pa je izvajanje tega zakona. Ampak to je očitno praksa, ki se
               v Sloveniji dogaja ne samo na tem področju odvzema premoženja nezakonitega izvora,
               ampak tudi na drugih zadevah. Če bi pogledali celotno slovensko zakonodajo na tem
               področju, pa naj si bo to kazenski zakonik ali podobno zakonodaja, je mehanizmov, ki
               jih imajo posamezni subjekti oziroma organi, več kot dovolj, da bi se lahko posamezne
               zadeve sankcionirale in bi lahko tudi dokončno postali tisto, o čemer vsi sanjamo,
               predvsem pa vsi veliko govorimo, to pa je pravna država, pravna varnost vseh ljudi,
               odvzem pridobljenega premoženja na nezakonit način in tako naprej. Vedno pa se
               zatakne, ko napišemo zakon, in to kljub sodelovanju strokovne javnosti, kljub vsemu
               sodelovanju ne vem koga, kljub vsem službam na posameznih ministrstvih, ampak glej ga
               zlomka, če že ne naredimo kardinalne napake na podzakonskih aktih, potem pridemo pa
               do napake pri samem izvajanju zakona.</p>
               <p>Pri tem zakonu bosta glavnino dela nosila tožilstvo in pa sodstvo, to sta dva
               organa, ki se jima, če imam pravilen spomin, s proračunom določena sredstva tudi
               jemljejo. Tako da je že tukaj prvi opomin, ali bo ta zakon kljub najboljšim obetom
               zaživel tako, kot si želimo. Sicer je, tako kot sem že prej v stališču poslanske
               skupine rekel, določen napredek. Mislim, da največji napredek je, pa upam, da se ne
               bom motil, da danes o tej temi govorimo, mislim da, že tri ali štiri ure, tako da bo
               javnost seznanjena in bodo spet rekli, <q>"poglejte, vlada nekaj pripravlja, poslanci se
               vsi strinjajo, super, fino"</q> drugi dan bodo že marice, očitno bodo pa marice tisti
               dan, ko se bo verjetno kaj takšnega zgodilo, da se bo preusmerila kakšna druga
               pomembna zgodba.</p>
               <p>Jaz sam največ pričakujem pri tem zakonu glede vprašanja zemljiškega dolga. Tukaj
               resnično pričakujem, da se vsi skupaj poenotimo, da se ta institut ne bo zlorabljal,
               kot se je v preteklosti, ampak da naredimo ta institut tako, kot smo vsi imeli dobre
               namene že pri obravnavi prvega zakona oziroma pri veljavnem zakonu. Resnično mi pri
               tem zakonu večkrat pade v spomin tista zaveza ali dogovor med slovensko vlado in pa
               pravosodjem, kako bodo vse super fino reševali, potem pa čakamo skoraj več kot pol
               leta na nek zakon, analize so še iz maja 2012, mi smo pa že januarja 2014. Jaz upam,
               da ministrstvo, pa tudi potem tožilstvo, pa sodstvo pa tudi vsi ostali organi, da
               bodo dali tempo, če vlada res govori, da je to spet ena izmed prioritet te vlade.
               Pričakujem, da se intenzivnosti veliko bolj s hitrim tempom dogajajo, ne pa da vsakih
               pet mesecev, šest mesecev se spomnimo, <q>"ops"</q>, imamo pa ta zakon, sčasoma je pa le
               treba kakšno določbo izvajati, potem pride do kakšne znane medijske zgodbe, potem pa
               pridemo v to kolesje, tožilstvo, sodstvo, kjer pa vidimo, da se zgodbe zelo redko
               oziroma zaenkrat po tem zakonu niti ne končajo. Resnično mi je žal, da niste bolj
               upoštevali mnenja strokovne javnosti, bili ste pa vsaj toliko pošteni, to pa pohvala,
               da ste sami zapisali, kaj vse je strokovna javnost predlagala in česa niste vi
               upoštevali v predlogu zakona.</p>
               <p>Morda samo za konec opazka glede Okrožnega sodišča v Ljubljani. Resnično, zakaj ne bi
               še enkrat razmislili, zakaj je Ljubljana top center. Prej sem dobil SMS, ko me je
               kolega vprašal, ali so največji lopovi izključno v Ljubljani ali pa ta vlada očitno
               ne zaupa drugim sodiščem, kajti očitno so neprave barve, stroke ali ne vem česa, da
               se ne da, da bi delali tisto, za kar so verjetno tudi sami usposobljeni. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Gospa Alenka Jeraj ima besedo.</p>
               <p>Še pred tem bi samo povedala, gospod Lisec, glede na vaš predlog meni kot
               predsedujoči, res ne morem glede na ustavno svobodo govora nikomur od poslank in
               poslancev nekako prepovedati, da tako rečem, ali pa jim kakorkoli odreči možnost, da
               bi prebrali ali povedali cilje, vezane na zakon, o katerem govorimo. Seveda je bila
               tudi danes razprava različna. Nekateri so povzemali ugotovitve preiskovalnih komisij,
               drugi drugih zadev, tako da res je bilo vsakega nekaj. Se strinjam z vami, da želite,
               da bi tukaj predvsem vsak obrazložil svoje osebno stališče o zakonu, vendar svoboda
               govora je tista.</p>
               <p>Izvolite, gospa Alenka Jeraj.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Hvala za besedo še enkrat.</p>
               <p>Jaz podpiram vse korake v pravo smer k izboljšanju zakonodaje, se pa moram
               strinjati, da zakon ni vse, tako kot je rekel kolega Braniselj, na koncu so vedno
               ljudje, ki zakon izvajajo in lahko ga izvajajo temeljito ali pa malo manj temeljito.</p>
               <p>Če se spomnite enega primera, ko so bili zaprti obtoženi v aferi Balkanski bojevnik,
               je eden od gospodov kar iz pripora prodal svoj lokal za dva milijona, notar je prišel
               v zapor, to so lepo tam uredili. ker se je bal, da če bi bil obtožen, bi mu lahko
               tudi vzeli premoženje, ga je v času pripora prodal. Glejte, ob nadzoru, ob vseh
               mogočih institucijah, se pravi zapornih, vsi so vedeli, da je prišel k njemu notar,
               da sta overovila pogodbo, da je iz zapora v bistvu prodal svoj lokal. Mislim, da se
               to lahko stori samo v Sloveniji. Ampak se ni nič zgodilo ne tistem sodniku, ki je
               delal na primeru, ne tistemu tožilcu oziroma tožilki. Takih anomalij si najbrž ne bi
               smeli privoščiti. In najbrž je na tak način še kakšno premoženje počistil ali pa ga
               pospravil kam drugam, da mu ga morda ne bi vzeli.</p>
               <p>V zadnjem času prihajajo razni botri in strici, starejši gospodje, ki vidimo, da so
               kljub svojim letom še zelo aktivni in agilni. Primer, ki sem ga prej že izpostavila,
               gospoda Isajloviča, ki je bil v nekem obdobju celo svetovalec finančnega ministra v
               tej državi, sprejemal bančnike, počel vse mogoče, očitno pri svoji plači uspel toliko
               zaslužiti, da si je lahko kupil zdravi del podjetja Tehnik Škofja Loka, današnji
               Gorenjc, ki dela v Planici. Tam se ponovno pojavi gospod Lukšič, takratni minister za
               šolstvo, ki je to delo oddal temu gospodu, očitno <gap n="…"/></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Gospa Jeraj, a bi bilo možno o zakonu, ne o osebah, ker se zdaj ne morejo braniti,
               vam obrazložiti zadev?</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Gospa Brunskole, zanima me, kaj imate z gospodom Isajlovičem, da ga ne smemo omenjati
               tukaj?</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Prosim, če se opredelite na zakon.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Sam se je hvalil, da je urejal banke, da se spozna na zadeve, gospodu Križaniču je
               svetoval, nekje smo brali celo, da mu je svetoval, da naj da v Probanko in Faktor
               banko leta 2009 300 milijonov. Jaz ne vem, zakaj ga ne smemo omenjati. Saj očitno je
               zelo uspešen in prodoren, če lahko vse take stvari počne. Sprašujem se, ali moram
               ponovno, kot sem za sina gospoda Jankovića, predlagati jaz finančni pregled, davčno
               preiskavo, ker ne vem, jaz, kot sem prej rekla, nimam tako slabe plače, pa ne bi
               mogla kar enega podjetja kupiti. Ne vem, od kod gospodu Isajloviču toliko denarja in
               če se organom pregona to ne zdi vsaj malo čudno, da bi te stvari pogledali.</p>
               <p>Podoben primer je gospod Rigelnik. Jaz moram govoriti o imenih, ker se pogovarjamo o
               milijonih in o ljudeh, za katere sem prepričana, da so pridobili premoženje na
               nezakonit način, ki bi jim moralo biti odvzeto, ali pa bi moral biti vsaj podan
               predlog za začasno zavarovanje premoženja, dokler se ne ugotovi, od kod jim milijoni.
               Malo je ljudi v tej državi, ki imajo milijone zaslužene s svojo plačo. In teh nekaj
               bi pa lahko učinkovito preganjali, če bi jih seveda želeli. Gospod Rigelnik, najmanj
               kar je naredil, Probanko, Faktor banko je izčrpaval, nevestno delal, da je pripeljal
               stvar nekajkrat na rob prepada. Kot sem omenila, gospod Križanič je 2009 vložil notri
               300 milijonov, v lanskem letu, konec aprila je imel gospod Čufer, minister za
               finance, podatke, da sta Probanka in Faktor banka pod vodo, pa je kljub temu maja
               nakazal novih 100 milijonov v obe banki. Sedaj sta obe banki in njuni dolgovi obešeni
               na pleča davkoplačevalcev. Vsi bomo to plačevali, gospod Rigelnik je pa, ki je 16 let
               stanoval v hiši, ki so jo sedaj zarubile banke, ki je bila last podjetja, niti ne
               njegova. Ne razumem, zakaj se mu ne zarubi luksuzno stanovanje, ki ga je kupil za pol
               milijona evrov. Od kod mu ta denar? Najmanj, kar je, bi predlagali začasno
               zavarovanje in pregledali, kako je do tega prišel.</p>
               <p>O teh ljudeh se sprašujejo davkoplačevalci, zakaj sedijo na milijonih in na svojem
               premoženju, mi bomo pa plačevali njihove dolgove vsi skupaj, ker smo si pač to
               obesili oziroma nam je to ta vlada obesila na pleča. Mi smo bili proti in vedno bomo
               proti takim malverzacijam, naj plačajo svoje dolgove tisti, ki so jih naredili.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Besedo ima gospod Zvonko Černač. Še vedno naj spomnim, da razpravljamo o Predlogu
               zakona o spremembah in dopolnitvah Zakona o odvzemu premoženje nezakonitega izvora in
               bi predlagala, da se tudi razprava vrti o tem zakonu, ne o dotičnih osebah.</p>
               <p>Izvolite, gospod Zvonko Černač.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p> Ja, hvala lepa.</p>
               <p>Jaz mislim, da ravno o tem razpravljamo, ali bo ta zakon oziroma novela tega zakona
               kaj pripomogla k temu, da bo premoženje najprej zamrznjeno, potem pa tudi, če bo
               spoznano, da je bilo nezakonito pridobljeno, vi govorite 70-odstotno, mi pravimo, da
               naj bo pač vse odvzeto tistim, ki so si tako premoženje nezakonito pridobili.
               Govorimo o tem, da gre na tej točki, ko je v proceduri ta zakon, spet še za eno od
               piarovskih potez te vlade, ki naj v javnosti utrjuje prepričanje o njeni veliki
               zavzetosti za boj proti gospodarskemu kriminalu, korupciji, bančnemu kriminalu in
               vsem najhujšim rabotam. Junija lani so Vlada, minister za pravosodje in javno upravo,
               predsednik Vrhovnega sodišča sopodpisali neko javno zavezo slovenskemu ljudstvu, kako
               bodo izboljšali stanje v pravosodju, kjer je glavni del te zaveze nek statističen
               prikaz, ki se bo uspel skozi obdobje uresničiti, da je zaradi tega stanje na tem
               področju pregona najhujše kriminalitete ugodnejše. Konkretni primeri štejejo,
               konkretni primeri in številke. V povezavi s številkami naj odgovorim na tej točki
               gospodu Mehu, ki je prej govoril, kje pa je meja med tistim, kaj naj se v tem okviru
               preganja in kaj ne. Meja, gospod Meh, je že zdaj v zakonu določena, se ne spreminja
               in je z vidika enega povprečnega državljana relativno visoko postavljena. V naših
               razmerah, kjer govorimo o rabotah nekaj deset milijonov evrov, je pa prenizka. Pa naj
               ostane taka, kot je, mi s tem nimamo problemov. Problem je, da mora biti percepcija
               tožilstva in pravosodja v smeri pregona najhujših. Ne pa, da se v javnosti na podlagi
               dosedanjega izvajanja tega zakona, o čemer govorijo slabe statistike, utrjuje
               prepričanje, da ta zakon bistveno bolj kot nekemu pregonu nezakonito pridobljenega
               premoženja ali pa premoženja, ki je bilo pridobljeno na sumljiv način, vedno bolj
               služi kot inštrument za politične pregone, kot pa za pregone tistih, ki so si v
               zadnjih 20 letih pridobili več 10 ali celo več 100 milijonov evrov vredno premoženje,
               katerega velik del bomo skozi višje davke odplačali preko pokrivanja bančne luknje.
               Vsi. V največji meri bodo udarjeni ravno tisti, ki so jih ti oropali še služb in
               njihove prihodnosti, in mladi, ker bo zaradi tega ogrožena njihova perspektiva, ker
               se država zaradi povračila teh bremen iz preteklosti ne bo mogla normalno razvijati
               naprej. In velik del te odgovornosti seveda nosita pravosodje in tožilstvo. Jaz se ne
               morem strinjati z oceno gospoda Branislja, da je tožilcev premalo. Ne. Vse statistike
               govorijo, oprostite, drugače. Govorijo, da jih je preveč in da so premalo učinkoviti
               –, tako tožilci, kot sodniki. Prej sem vam navedel konkretne primere, s kom vse se
               ukvarja oddelek, ki naj bi se ukvarjal z najhujšimi oblikami kriminalitete v tej
               državi. In tukaj je problem, gospe in gospodje. In tega problema ta vlada ne bo
               odpravila, ker nima tega namena. Nima tega namena. To se kaže tudi skozi novelo tega
               zakona in skozi celotno delovanje aktualnega ministra. Ker mora ščititi tiste, ki so
               nedotakljivi, ker je bilo prej rečeno, očitno se tožilci bojijo odpirati velike
               primere. Bojijo se, očitno. Kajti drugače se bi enaka preiskava, kot se vodi proti
               liderju največje opozicijske stranke, vodila za desetkrat večji znesek iz istega
               primera proti liderju Pozitivne Slovenije, ki vodi to vlado. Gospod Janković, smo
               govorili, da v istem primeru je bil osumljen, da naj bi za dva milijona in nekaj
               evrov ne znal pojasniti, od kod jih je dobil. Pa se takšna preiskava proti njemu ne
               vodi. Ali bo zdaj ta novela zakona omogočila enako obravnavo vseh ali ne? Mi trdimo,
               da ne. Mi trdimo, da se bodo te stvari še naprej dogajale, kot bo s strani politične
               oblasti trenutne vladajoče koalicije spuščen signal tistim, ki naj bi te procese
               izvajali na nepristran in neodvisen način. In tega signala ni, kajti v drugem primeru
               se minister za pravosodje ne bi na tako neustrezen način odzval, ko je v javnost
               prišel ta podatek o tem, da se ta preiskava vodi. Ampak bi se vprašal, javno, kako je
               mogoče, da se ne vodi proti nekomu, kjer je v igri desetkrat višji znesek, in še
               proti številnim, kjer so v igri stokrat ali več višji zneski. Pa tega ni dejal. In to
               je jasen signal, da tudi ta novela ne bo izboljšala stanja pri pregonu najhujših
               oblik kriminala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Besedo ima gospa Tina Brecelj, državna sekretarka na ministrstvu za pravosodje.</p>
            </sp>
            <sp who="SDZ6:BreceljTina">

               <speaker>TINA BRECELJ:</speaker>

               <p>Hvala lepa za besedo.</p>
               <p>Najprej bi rada pojasnila oziroma odgovorila na razmišljanje gospoda Lisca. Na
               njegova stališča glede izključne pristojnosti Okrožnega sodišča v Ljubljani. Rada bi
               povedala naslednje. Kot je bilo danes tukaj že ugotovljeno, je eden glavnih
               doprinosov te novele prav to, da se predvideva oziroma zapisano je bolj tesno
               sodelovanje vseh, ki so za odvzem oziroma v postopku odvzema premoženja nezakonitega
               izvora pristojni. In ker vemo, da bo tukaj moralo ključno vlogo odigrati
               Specializirano državno tožilstvo, ki ima sedež v Ljubljani, se nam zaenkrat zdi
               primerno, da ostane tako, kot je, torej da se tudi sodni postopki izvajajo na sodišču
               v Ljubljani. To je eden od razlogov, res zagotoviti tesno sodelovanje vseh akterjev,
               ki jih problematika zadeva, drugi razlog pa je, da je upoštevaje načine dela sodišč
               tudi potrebno, ker gre za nov zakon oziroma zakon, ki bo šele zdaj začel polno
               učinkovati, da se vendarle najprej oblikuje sodna praksa. Da se tukaj, kjer se
               postopki že izvajajo, oblikuje sodna praksa, v nadaljnjih korakih pa je dopusten tudi
               razmislek širitve teh postopkov na druga okrožna sodišča. Bi pa rada povedala še to,
               da ukrepi za zagotavljanje učinkovitosti dela sodišč vendarle kažejo, da je pomemben
               pogoj za zagotavljanje učinkovitosti prav specializacija. Mi imamo specializacijo že
               na izvršilnih postopkih, zemljiškoknjižnih postopkih, postopkih druge stopnje Torej
               ne več povsod vse, vendar podatki kažejo, izkušnje kažejo, da je pogosto prav
               specializacija ključ za doseganje večje učinkovitosti. Toliko glede sodnih postopkov
               oziroma samega sodnega postopka.</p>
               <p>V povezavi s tem bi rada odgovorila še gospe Ramšakovi, ki je po mojem mnenju povsem
               pravilno opozorila na potrebo po vključitvi Specializiranega državnega tožilstva.
               Tukaj bi rada rekla, da smo to potrebo oziroma to nujo zaznali tudi mi, zato smo v
               noveli zapisali in se v bistvu navezujemo na predvideno novelo Zakona o državnem
               tožilstvu, ki naj bi na Specializiranem državnem tožilstvu celo uvedla poseben
               oddelek za odvzem premoženja nezakonitega izvora. Finančno skupino pa po Zakonu o
               odvzemu premoženja nezakonitega izvora ustanovi okrožno državno tožilstvo. To pa
               zato, ker je to tožilstvo tisto, ki prvo dobi informacijo o kaznivem dejanju. Treba
               pa je vedeti, da že tudi v tej fazi Specializirano državno tožilstvo sodeluje, torej
               je ves čas zraven. Ustanovitelj skupine pa je vendarle tisti, ki ima prvi vse
               informacije pri roki.</p>
               <p>Ker sem prej kar nekaj govorila o tem, zakaj smo se odločili, da ostaja za obdobje
               finančne preiskave petletno obdobje pred storitvijo kaznivega dejanja tisto najbolj
               ustrezno, bi rada k temu dodala še to, da v prehodnih določbah zakona, ki ga danes
               obravnavamo, piše, da se ZOPNI, torej zakon o odvzemu premoženja nezakonitega izvora,
               uporablja tudi za zadeve, v katerih se je predkazenski ali kazenski postopek začel
               pred uveljavitvijo ZOPNI-ja oziroma po 1. januarju 1990. Upoštevaje ta podatek, se mi
               zdi to še dodaten argument, zakaj je petletno obdobje pred storitvijo kaznivega
               dejanja povsem ustrezen časovni okvir. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Zaključujem razpravo o predlogu sklepa. Da je predlog zakona primeren za nadaljnjo
               obravnavo, bomo v skladu s časovnim potekom seje zbora odločali danes v okviru
               glasovanj, pol ure po prekinjeni 19. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA OBRAVNAVO PREDLOGA ODLOKA O
                  PROGRAMU VARSTVA IN RAZVOJA PARKA ŠKOCJANSKE JAME ZA OBDOBJE 2013– 2017</title>
               </p>
               <p>Predlog odloka je v obravnavo zboru predložila Vlada.</p>
               <p>Za dopolnilno obrazložitev predloga odloka dajem besedo predstavnici Vlade mag.
               Andreji Jerina, državni sekretarki na Ministrstvu za kmetijstvo in okolje.</p>
            </sp>
            <sp who="SDZ6:JerinaAndreja">

               <speaker>MAG. ANDREJA JERINA:</speaker>

               <p>Hvala lepa. Spoštovane poslanke in poslanci!</p>
               <p>Program varstva in razvoja parka Škocjanske jame je po svoji vsebini načrt
               upravljanja zavarovanega območja in je programski akt, s katerim se določijo razvojne
               vsebine, način izvajanja varstva, rabe in upravljanja zavarovanega območja. V
               programu varstva in razvoja so določene podrobnejše usmeritve za varstvo naravnih
               vrednot na zavarovanem območju ob upoštevanju potreb razvoja lokalnega
               prebivalstva.</p>
               <p>Regijski park Škocjanske jame je pomemben člen globalne mreže zavarovanih območij.
               Zaradi geoloških, geomorfoloških in hidroloških značilnosti Krasa, njegove biotske
               raznovrstnosti in naravnih vrednot ter kulturne pokrajine na lokalni, državni in
               mednarodni ravni ima status širšega zavarovanega območja regijskega parka po
               slovenski zakonodaji, status varovanega območja po evropskem pravu, to pomeni območje
               Natura 2000, in tri pomembne opredelitve na mednarodni ravni: Svetovna dediščina –
               Unesco, Ramsarska lokaliteta in Biosferno območje MAB, zato program obravnava tudi
               Državni zbor.</p>
               <p>Jedro programa varstva in razvoja predstavljajo cilji varstva in razvoja, ki so:
               ohranjanje Škocjanskih jam in drugega podzemnega sveta, ohranjanje ugodnega stanja
               naravnih vrednot živalskih in rastlinskih vrst ter habitatnih tipov, sodelovanje pri
               varstvu kulturne dediščine, vzpostavitev okolju prijaznega obiskovanja parka in
               širjenje zavesti o parku, to se pravi trajnostni razvoj turizma, krepitev
               vključevanja lokalnega prebivalstva pri razvoju dejavnosti in aktivnosti v parku in
               krepitev vloge upravljavca parka na širšem območju parka, to se pravi na vplivnem in
               na prehodnem območju. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog odloka je obravnaval Odbor za kmetijstvo, gozdarstvo, prehrano in okolje kot
               matično delovno telo.</p>
               <p>Za predstavitev poročila odbora dajem besedo podpredsedniku gospodu Zvonku Lahu.</p>
            </sp>
            <sp who="SDZ6:LahZvonko">

               <speaker>ZVONKO LAH (PS SDS):</speaker>

               <p>Spoštovana podpredsednica, državna sekretarka, kolegice in kolegi!</p>
               <p>Odbor za kmetijstvo, gozdarstvo, prehrano in okolje je na 29. redni seji 14. 1. 2014
               kot matično delovno telo obravnaval Predlog odloka o programu varstva in razvoja
               parka Škocjanske jame za obdobje 2013–2017. Na seji odbora so sodelovali predstavniki
               Ministrstva za kmetijstvo in okolje, javnega zavoda Park Škocjanske jame, Komisija
               Državnega sveta za lokalno samoupravo in regionalni razvoj ter Zakonodajno pravna
               služba.</p>
               <p>Odboru je bilo posredovano mnenje Zakonodajno-pravne službe, ki je predlog odloka
               proučila z vidika njegove skladnosti z ustavo, pravnim sistemom in z
               zakonodajnotehničnega vidika ter podala konkretno pripombo k poglavju 1, Uvod. V
               poslovniškem roku so poslanske skupine koalicije vložile amandma k poglavju 1.3
               predloga odloka, v katerem je upoštevana pripomba Zakonodajno-pravne službe. Odbor se
               je seznanil tudi z mnenjem Komisije Državnega sveta za lokalno samoupravo in
               regionalni razvoj, ki predlog odloka podpira. V kratki razpravi o predlogu akta so
               člani odbora menili, da bi bilo nujno program varstva in razvoja parka širše regijsko
               povezati in krepiti blagovno znamko parka z novimi produkti. V zvezi z nujnostjo
               zagotovitve zadostnih finančnih sredstev, potrebnih za uresničevanje vizije parka,
               pri čemer nov izziv predstavlja pridobivanje sredstev iz privatnega kapitala in
               oblikovanje javno-zasebnega partnerstva.</p>
               <p>Zastavljeno je vprašanje, na kakšen način naj bi bil zasebni kapital vključen v
               izvajanje primarnih dejavnosti zavoda. Opozorjeno je tudi na problematiko komunalne
               infrastrukture, ki je neurejena v večjem delu vplivnega območja ter zaraščanja
               oziroma pogozdovanja v zavarovanem območju parka. Na zastavljena vprašanja in dane
               pripombe so predstavniki Ministrstva za kmetijstvo in okolje ter Parka Škocjanske
               jame podali ustrezne odgovore oziroma pojasnila. Po končani razpravi je odbor
               glasoval o amandmaju koalicijskih poslanskih skupin k poglavju 1.3 predloga odloka in
               ga sprejel.</p>
               <p>Glede na sprejeti amandma je pripravljeno besedilo dopolnjenega predloga odloka, v
               katerega je vključen sprejeti amandma. Dopolnjeni predlog odloka je sestavni del tega
               poročila.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima poslanska skupina Državljanske liste in magistrica Katarina Hočevar.</p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Še enkrat prav lepo pozdravljeni in lep pozdrav tudi državni sekretarki.</p>
               <p>Park Škocjanske jame je uvrščen na Unescov seznam svetovne dediščine, v katerem so v
               lanskem letu beležili rekordni obisk, 100.010 obiskovalcev. Takšne bisere naše
               Slovenije moramo varovati in jim seveda nameniti ustrezno pozornost tudi v okviru
               javnih sredstev. Vendar morajo javne službe, ki so za ta namen financirane iz javnih
               sredstev, delovati racionalno in gospodarno. Zato o tem, ko sprejemamo odlok o
               programu varstva in razvoja Parka Škocjanske jame, ni odveč opozoriti in povedati, da
               je Ministrstvo za kmetijstvo in okolje v lanskem letu opravilo redni nadzor
               poslovanja tega javnega zavoda in ugotovilo nepravilnosti tako pri izvajanju
               postopkov javnih naročil, izplačevanju plač in kršenju Zakona o uravnoteženju javnih
               financ. Želimo le opozoriti, da morajo vsi javni zavodi in javne službe, ki pogosto
               trkajo na vrata proračuna, najprej zagotoviti tudi zakonito poslovanje. Verjamemo, da
               bo ministrstvo javni zavod Parka Škocjanske jame ustrezno pozvalo, da vse
               nepravilnosti ustrezno odpravijo. V Parku Škocjanske jame so na primer v letu 2012 s
               prodajo vstopnic za obiskovalce zaslužili milijon in petinšestdeset tisoč evrov. Za
               javno službo v parku oziroma za plače dvaindvajsetih redno zaposlenih pa je zavod iz
               državnega proračuna na primer v letu 2011 prejel 637 tisoč evrov, lani pa 547 tisoč
               evrov. Ministrstvo tako tudi na tem področju zmanjšuje sredstva.</p>
               <p>V Državljanski listi bomo podprli odlok o programu varstva in razvoja Škocjanske
               jame za obdobje do leta 2017. Pri tem pa tako javni zavod Parka Škocjanskih jam kot
               tudi druge zavode, ki del sredstev pridobivajo na trgu, pozivamo, da to dejavnost v
               prehodnih letih še okrepijo. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališča Poslanske skupine Slovenske ljudske stranke, ki jo bo
               predstavil gospod Janez Ribič.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Predstavnica Vlade,
               spoštovane gospe poslanke in poslanci!</p>
               <p>Škocjanske jame so eden od naših največjih naravnih spomenikov, so naše nacionalno
               bogastvo, ki je že od leta 1986 vpisano tudi v Unescov seznam svetovne dediščine.
               Zato je ohranjanje celotnega naravnega okolja, pod katerim se nahajajo Škocjanske
               jame, izjemnega pomena in mora biti ustrezno usmerjeno. To območje je pomembno zaradi
               geoloških, geomorfoloških in hidroloških značilnosti Krasa, njegove biotske
               raznovrstnosti in naravnih vrednot ter kulturne krajine na lokalni, državni in
               mednarodni ravni. Zato je program varstva in razvoja Parka Škocjanske jame oziroma
               načrt upravljanja zavarovanega območja, ki ga imamo pred seboj, ključen dokument, ki
               določa razvojne usmeritve, način izvajanja varstva rabe in upravljanja zavarovanega
               območja. Program utemeljuje tudi nekatere cilje, ki se nanašajo predvsem na
               ohranjanje Škocjanskih jam in drugega podzemnega sveta, naravnih vrednot, živalskih
               in rastlinskih vrst ter habitatnih tipov, določajo pa se tudi nekateri bolj
               trajnostni ukrepi v smeri večjega vključevanja lokalnega prebivalstva pri razvoju
               aktivnosti v parku. Predlagani program predstavlja tudi temelj za usmerjanje razvoja
               na zavarovanem območju, ki v največji meri upošteva cilje varstva narave in možnost
               za razvoj lokalnih skupnosti, pomeni pa tudi podlago za regionalne in lokalne
               dokumente s področja gospodarskega, družbenega, kulturnega, okoljskega in
               prostorskega razvoja.</p>
               <p>V Poslanski skupini Slovenske ljudske stranke podpiramo predlagani odlok o programu
               varstva in razvoja parka Škocjanske jame za obdobje 2013–2017. Opozarjamo pa na
               odsotnost finančnih sredstev za uresničevanje tega programa. Bojimo se namreč, da bo
               tako kot v primeru izvajanja Zakona o Triglavskem narodnem parku prišlo do situacije,
               ko se bo država formalno zavezala za izvajanje določenih ukrepov, dejansko izvajanje
               ukrepov pa bo zaradi vsesplošnega pomanjkanja javnofinančnih sredstev precej oteženo,
               zaradi česar lahko plemenit namen ostane zgolj na papirju. Ne glede na to, bomo
               poslanka in poslanci Slovenske ljudske stranke predlagani odlok podprli. Hvala za
               pozornost.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije in mag. Jana
               Jenko.</p>
            </sp>
            <sp who="SDZ6:JenkoJana">

               <speaker>MAG. JANA JENKO (PS DeSUS):</speaker>

               <p>Hvala lepa za besedo, gospa podpredsednica. Vsem skupaj prav lep pozdrav!</p>
               <p>Škocjanske jame so eden izmed številnih slovenskih spomenikov izjemnega pomena in
               tega se moramo prav vsi še kako zavedati ne samo zaradi turizma in prepoznavnosti
               Slovenije, temveč zaradi same ohranitve tega bisera za naše potomce. Sam program
               varstva in razvoja Parka Škocjanske jame v Poslanski skupini DeSUS ocenjujemo kot
               dobro zasnovan in uravnan ter pravilno usmerjen. Nedvomno gre za program, pri katerem
               so sodelovali strokovnjaki iz različnih področij in je rezultat kvalitetnega dela, ki
               poteka v regijskem parku Škocjanske jame. Izjemno majhna skupina ljudi, ki se je
               poklicno zavezala razvoju Parka Škocjanskih jam, praktično diha za ta park. Ob tem pa
               ne moremo mimo ljudi, ki živijo na samem območju parka in ga niso zavrnili ob njegovi
               ustanovitvi, ga niso smatrali kot zavoro v razvoju, ampak so ga vzeli za svojega kot
               nekakšno priložnost in možnost specifičnega razvoja. Za tovrstna zavarovana območja
               načeloma obstaja konflikt med včasih togimi naravovarstveniki in
               spomeniškovarstvenimi zahtevami ter potrebami, željami ljudi, ki živijo na tem
               območju.</p>
               <p>Zato v Poslanski skupini DeSUS pozivamo, naj ta park, katerega ljudje so ga vzeli za
               svojega, velja kot vzor simbioze zavarovanja območja ter življenja ljudi. Resnično je
               lahko vzor vsakemu parku, ki ga imamo v naši državi, vključno s Triglavskim narodnim
               parkom. Predlagani program podrobno vključuje posamezne značilnosti, ki so vezane
               tako na geomorfologijo, geologijo in hidrologijo, ključno za nas pa je ohranjanje
               naravnih vrednot in kulturne dediščine ter uravnotežen razvoj tega zavarovanega
               območja ob upoštevanju potreb lokalnega prebivalstva. V Poslanski skupini DeSUS
               ocenjujemo, da je program usmerjen k cilju, da se doseže uravnovešen razvoj teh
               območij, povezan in sloneč na lokalnem prebivalstvu. Pričakujemo, da se bo program
               tudi dejansko odražal v postopanju vseh, ne samo skrbnikov Škocjanskega parka in
               lokalnega prebivalstva, temveč vseh nas.</p>
               <p>Že iz predstavljenega izhaja naše pozitivno stališče do predlaganega akta, zato bomo
               v Poslanski skupini DeSUS soglasni pri njegovi podpori. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Besedo ima Poslanska skupina Nove Slovenije in gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p> Hvala za besedo, spoštovana gospa podpredsednica. Spoštovana državna sekretarka
               mag. Jerina, kolegice in kolegi!</p>
               <p>Naj za uvod povem, da se je poslanska skupina in vodstvo Nove Slovenije 20. januarja
               letos v okviru svojih rednih regijskih obiskov, mislim, da je bil že 17. po vrsti,
               srečala s predstavniki javnega zavoda Park Škocjanske jame, ki, kot vemo, ležijo v
               nedrjih klasičnega krasa, zato lahko toliko bolj kvalificirano po mojem prepričanju
               razpravljamo o predlogu odloka. V Novi Sloveniji se zavedamo, da imamo v naši državi
               izjemne naravne in kulturne bisere ter smo na to tudi izjemno ponosni. Vse moramo
               narediti, da te naravne in kulturne bisere ohranimo in jih zaščitimo, hkrati pa
               moramo narediti vse, da to bogastvo približamo prebivalcem Slovenije na eni strani in
               na drugi strani turistom, ki prihajajo k nam. Večina nas je lahko samokritična, da ne
               poznamo dovolj slovenske naravne dediščine. Par Škocjanske jame pa je celo vpisan na
               Unescov seznam svetovne dediščine, poleg tega pa ima status zavarovanega območja po
               slovenski zakonodaji, evropskem in mednarodnem pravu. Predlagani program je dobra
               podlaga za doseganje zastavljenih ciljev. Naj jih izpostavim le nekaj, po našem
               mnenju najpomembnejših.</p>
               <p>Pozdravljamo cilj, da se okrepi vključenost lokalnega prebivalstva pri razvoju
               dejavnosti in aktivnosti v parku. To je ključ k večji prepoznavnosti celotnega
               območja, saj je promocija toliko boljša, kolikor bolj vsi tam živeči ljudje živijo v
               sozvočju s parkom. Prav je, da prebivalci od tega, da je to zaščiteno naravno
               območje, tudi nekaj imajo. Prav tako je pomembno zavedanje, da klasični, s tem
               mislimo predvsem množični turizem, v ta zaščiteni naravni park ne sodi. Program to
               poimenuje cilj za vzpostavitev okolju prijaznega obiskovanja parka in širjenje
               zavesti o parku, trajnostni razvoj turizma. Krščanski demokrati spodbujamo vse
               odgovorne, da zelo premišljeno in senzibilno razvijajo načrtovane turistične
               projekte, državo pa, da naj zelo previdno uveljavlja načrtovane infrastrukturne
               projekte, ki bi lahko porušili ravnovesje na območju regijskega parka.</p>
               <p>Velik izziv za javni zavod in državo je in bo zagotoviti finančne vire iz državnega
               proračuna, donacij, razvojnih skladov, mednarodnih programov in lastnih dejavnosti.
               Ob tem da smo naklonjeni iskanju možnosti za vzpostavitev javno-zasebnega
               partnerstva, krščanski demokrati opozarjamo, da naj bodo vse postavke takšnih rešitev
               zelo dobro definirane predvsem v dobro ohranitve in razvoja regijskega parka
               Škocjanske jame.</p>
               <p>V besedilu programa je izpostavljen tudi širši slovenski problem, in sicer opuščanje
               rabe kmetijskih površin in s tem zaraščanje, ki vpliva na spreminjanje kulturne
               krajine Krasa. Pozivamo odgovorne, da čim prej ugotovijo glavne vzroke in ustrezno
               ukrepajo. Dlje kot se z ukrepi čaka, težje bo vzpostaviti prvotno stanje na tem
               področju. Za konec naj opozorim še na po našem mnenju zaskrbljujočo in problematično
               neurejenost sistema zbiranja in čiščenja komunalnih odpadnih voda, ki se zaznava pri
               stanju reke Reke. V njej so opazne pene, za katere je znano le, da so organskega
               izvora. Za takšen enkraten primer naravne dediščine je to nesprejemljivo. Tega si
               preprosto ne moremo in ne smemo dovoliti.</p>
               <p>Poslanci Nove Slovenije bomo Predlog odloka o programu varstva in razvoja parka
               Škocjanske jame za obdobje 2013–2017 podprli. Izvajalcem tega programa pa želimo in
               pričakujemo uspešno delo, pri katerem naj bo odgovornost na prvem mestu. Hvala
               lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Pozitivne Slovenije in gospod Branko Ficko.</p>
            </sp>
            <sp who="SDZ6:FickoBranko">

               <speaker>BRANKO FICKO (PS PS):</speaker>

               <p>Spoštovana predsedujoča, državna sekretarka, kolegice in kolegi!</p>
               <p>Dovolite, da tudi jaz podam predlog stališča Pozitivne Slovenije k odloku o programu
               varstva in razvoja Parka Škocjanske jame. Gre seveda za park, edini v Sloveniji, ki
               mora upoštevati določila globalnih mednarodnih konvencij in programov, vključno z
               Unescom. Specifika urejanja, njegovo varstvo in predvsem razvoj je temelj, ki ga
               moramo danes upoštevati pri sprejetju tega odloka. V Pozitivni Sloveniji bomo vse
               zapisane in na odboru predstavljene cilje ter usmeritve podprli. Prvi in glavni vidik
               naše podpore je vsekakor ohranitev tega našega naravnega bogastva. Kot rečeno, že na
               seji matičnega delovnega telesa je izredno spodbudno povečanje števila obiskovalcev
               na tem področju, saj je bilo s strani predstavnikov omenjeno število 100 tisoč in
               več. Pa vendar bi ponovno opozoril na po naši oceni nekoliko premalo pogumno
               trženjsko politiko z vidika obiskovalcev in razvoja turizma. Zato bi tudi na tem
               mestu ponovno navedel razmišljanja o večji podjetnosti odgovornih, ki bi morda z
               inovativnejšim pristopom vse obiskovalce na tem območju lahko zadržali dlje časa. Ne
               govorim o uničevanju naravnih bogastev, govorim o sinergiji celotnega območja, o
               povezovanju in ustvarjanju širše skupne blagovne znamke. Govorim tudi o Lipici,
               govorim tudi o Postojnski jami. Odlok sicer predvideva oblikovanje blagovne znamke,
               vendar bi bilo smiselno, da se le-ta ne omeji zgolj na Škocjanske jame, torej na ozek
               lokalni nivo, ampak vključi širše regijsko območje. Vzemimo le ponudbo izdelkov
               domače obrti, ponudbo domače hrane, povezanost širše okolice. Zato predlagamo, da
               bodimo v bodoče na tem področju nekoliko bolj pogumni, saj se lahko tudi z zgledi iz
               tujine, s povezovanjem in združevanjem za dosego istega cilja to področje razvija v
               tisti smeri, ko ne bomo več govorili o pomanjkanju finančnih sredstev, o zaprtih
               hotelih v bližnji okolici, vendar je to seveda širša tema.</p>
               <p>V Poslanski skupini Pozitivne Slovenije bomo odlok podprli v upanju, da bo
               poslovanje ob hkratnem ohranjanju tega naravnega bisera bolj uspešno, kot je danes,
               seveda vse s ciljem manjše odvisnosti od sredstev proračuna. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Ljubo
               Žnidar.</p>
            </sp>
            <sp who="SDZ6:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Spoštovana podpredsednica, spoštovana državna sekretarka, kolegice in kolegi.</p>
               <p>Sam Predlog odloka o programu varstva in razvoja Parka Škocjanske jame za obdobje
               2013–2017 ne prinaša nobenih bistvenih sprememb, novitet ali novih pogledov na razvoj
               omenjenega parka glede na predhodno obdobje. V Slovenski demokratski stranki
               smatramo, da bi bilo smiselno razvoj parka, vključno s programom visokega varstva,
               širše regijsko povezati, s tem da se okrepi blagovna znamka samega parka. Nov izziv
               mora predstavljati pridobivanje sredstev iz širšega konteksta na trgu in tudi
               vključevanje privatnega kapitala in s tem povečati delež finančne samooskrbe.
               Opozarjamo tudi na problematiko izgradnje lokalne komunalne infrastrukture. Ne glede
               na visok rang zaščite parka je treba navedeno problematiko uskladiti in rešiti z
               občinami. Tudi zaraščanje je problem, s katerim se bo treba v prihodnosti spopasti.</p>
               <p>Ker je sam program varstva in razvoja Parka Škocjanske jame preveč statičen, premalo
               ambiciozen, se bomo v Slovenski demokratski stranki pri glasovanju vzdržali.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Mirko
               Brulc.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Spoštovani vsi prisotni!</p>
               <p>V Poslanski skupini Socialnih demokratov bomo predlagani odlok o programu varstva in
               razvoja Parka Škocjanske jame podprli in se ne bomo vzdržali. Škocjanske jame so
               naravni spomenik v Sloveniji in na klasičnem krasu, vpisane na Unescov seznam
               svetovne dediščine. To jih uvršča na posebno, častno mesto med naravnimi spomeniki
               Sveta. O pomembnosti Škocjanskih jam nam priča tudi to, da je znamenita in slavna
               jama Altamira v Španiji na Unescovem seznamu uvrščena le kot kulturni spomenik. Vpis
               Škocjanskih jam na Unescov seznam svetovne dediščine pa seveda obvezuje državo, da to
               naravno znamenitost ohrani in ščiti.</p>
               <p>Škocjanske jame so edinstven preplet jam, ki jih je na kraških tleh oblikovala reka
               Reka. Vendar pa same jame niso edino, kar lahko to območje nudi. Od leta 1997 z
               jamami in območjem parka Škocjanske jame opravlja javni zavod Park Škocjanske jame,
               ki je bil ustanovljen s posebnim Zakonom o regijskem parku Škocjanske jame. Sam park
               Škocjanske jame se razteza na 413 hektarjev zavarovanega območja in kar 45 tisoč
               hektarjev vplivnega območja, torej zajema celotno porečje reke Reke in na samem
               območju parka živi 617 prebivalcev, razprostira pa se na šestih občinah.</p>
               <p>Odlok, ki ga sprejemamo danes, je podlaga za letne programe dela upravljavca parka
               Škocjanske jame, torej javnega zavoda Park Škocjanske jame. Je temelj razvoja za
               usmerjanje razvoja na zavarovanem območju, prav tako pa je tudi podlaga za regionalne
               in lokalne dokumente s področja gospodarskega, družbenega, kulturnega, okoljskega in
               prostorskega razvoja. Je tudi predpis, ki ga morajo pri pripravi svoji občinskih
               prostorskih načrtov upoštevati občine, ki se nahajajo na območju parka. To so Divača,
               Ilirska Bistrica, Pivka, Hrpelje - Kozina in Postojna.</p>
               <p>Ker predlagani odlok celostno obravnava program varstva in tudi razvoj regijskega
               parka, ga bomo v Poslanski skupini Socialnih demokratov z veseljem podprli. Hvala
               lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Amandmaji k dopolnjenemu
               predlogu odloka niso bili vloženi. Glasovanje o predlogu odloka bomo v skladu s
               časovnim potekom seje zbora opravili čez pol ure v okviru glasovanj.</p>
               <p>S tem prekinjam to točko dnevnega reda. Prekinjam tudi 21. Sejo zbora, ki jo bomo z
               glasovanji nadaljevali praviloma čez pol ure, vendar glede na minutažo predlagam, da
               je to ob 17.45.</p>
               <stage type="time">(Seja je bila prekinjena ob 17.11. in se je nadaljevala ob 17.45.)</stage>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora o predlogih
               odločitev. Poslanke in poslance prosim, da preverite delovanje glasovalnih naprav.
                  <title>Nadaljujemo s prekinjeno 3. točko dnevnega reda, to je z obravnavo Predloga zakona o
                  dopolnitvah Zakona o organiziranosti in delu v policiji po skrajšanem postopku.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženem amandmaju, ki
               ga bomo opravili na podlagi pregleda vloženega amandmaja z dne 29. 1. 2014.</p>
               <p>Prehajamo na odločanje o amandmaju poslanskih skupin koalicije k 1. členu. Lahko
               odločimo? Ne dela. Prekinjam glasovanje. Zdaj pa dela. V redu. Prosim še ostale, da
               preverite glasovalne naprave, ki ste prišli ta hip v dvorano. Glasujemo o amandmaju
               poslanskih skupin koalicije k 1. členu.</p>
               <p>Glasujemo. Navzočih 77 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Amandma je bil sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               skrajšanega postopka.</p>
               <p>Ugotavljam, da je zbor v drugi obravnavi sprejel amandma k 1. členu dopolnjenega
               predloga zakona in sprašujem kvalificirane predlagatelje, ali nameravajo k temu členu
               vložiti amandmaje. Ugotavljam, da ni prijavljenih k besedi.</p>
               <p>Prehajamo na <title>tretjo obravnavo</title> predloga zakona in ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen.</p>
               <p>Zato prehajamo na odločanje o predlogu zakona. Lahko odločimo o zakonu?</p>
               <p>Glasujemo. Navzočih 79 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage><stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko dnevnega reda, to je s tretjo obravnavo Predloga zakona o
                  zdravilih.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 29. 1. 2014. Prehajamo na odločanje o amandmaju Poslanske
               skupine DeSUS k 105. členu. Tukaj vas opozarjam, če ta amandma ne bo sprejet, postane
               amandma istega predlagatelja k 197.a členu brezpredmeten.</p>
               <p>Obrazložitev glasu v imenu Poslanske skupine Slovenske demokratske stranke ima
               gospod mag. Tisel.</p>
            </sp>
            <sp who="SDZ6:TiselŠtefan">

               <speaker>MAG. ŠTEFAN TISEL (PS SDS):</speaker>

               <p> Hvala za besedo.</p>
               <p>V Poslanski skupini Slovenske demokratske stranke podpiramo ta amandma, pa tudi
               naslednjega, ki je povezan s tem, k 197.a členu, ker točno razmejuje delo maloprodaje
               in pa grosista na področju trga zdravil. Ta zakon bi brez tega amandmaja vnesel zdaj
               noter, da lahko tudi lekarne, se pravi maloprodaja, se ukvarja tudi z drogerijo
               oziroma z veleprodajo. S tem se nekako vnaša neenakopraven položaj ostalih lekarn in
               pa neke vrste tudi nelojalna konkurenca med grosisti, ki so se tudi že pritožili in
               bodo šli na ustavno presojo, da bi tudi oni lahko imeli maloprodajo. V Sloveniji je
               pa že tako majhen trg in če bodo vsi vsakemu delali konkurenco, potem ne bo nihče
               imel od tega nič. Lekarne so javni zavodi, privatne so jim za konkurenco, da se tudi
               one boljše obnašajo, toda naj vsak opravlja svoj posel, pa bo dela in tudi zaslužka
               za vse. Javni zavodi ne stremijo za dobičkom oziroma ves višek prihodka se vrača v
               samo dejavnost. Bi pa morali poskrbeti za grosiste, ki preveč služijo, da bi tudi od
               njih država več imela, kajti od zavarovalniškega denarja zlasti na področju zdravil
               na recept bi morali narediti večji red. No, ta zakon ga v veliki meri že dela, ker se
               določajo cene zdravil, tako da ne morejo potem same lekarne ali pa drugi teh cen
               posebej določati.</p>
               <p>Še enkrat povem, da v Poslanski skupini Slovenske demokratske stranke podpiramo ta
               dva amandmaja. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Še je interes za obrazložitev glasu.</p>
               <p>V imenu Poslanske skupine Nove Slovenije ima besedo gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p> Hvala za besedo, gospod predsednik. Spoštovane kolegice in kolegi, spoštovani
               predstavniki Vlade!</p>
               <p>V Sloveniji imamo zelo zanimivo, da ne rečem kaotično situacijo. Na eni strani imam
               zdravil vse več, na drugi strani imamo denarja vse manj. Pri tem bi moralo biti
               ministrstvo prvo, ki bi dalo dober zgled odgovornega gospodarja, kar se tiče ugodnega
               zagotavljanja zdravil. Presenetilo nas je dejstvo, da je zgolj zaradi odgovornosti in
               sposobnosti direktorja bolnišnice v Slovenj Gradcu omenjena bolnišnica za 61 do 70
               odstotkov popusta na podlagi razpisa kupila eno izmed zdravil, odvisno od oblike in
               jakosti, medtem ko je Ministrstvo za zdravje uspelo na razpisu dobiti le 12 do 15
               odstotkov popusta za isto zdravilo. Ampak to je samo ena od anomalij, ki se pojavlja,
               ki jo detektiramo pri nabavi in porabi zdravil.</p>
               <p>Naj povem, da bo Nova Slovenija podprla amandma Poslanske skupine DeSUS k 105. členu
               in posledično tudi k 197. členu, ki ureja nabor poslovnih subjektov, ki ne smejo
               opravljati dejavnosti prometa z zdravili na debelo. Jaz verjamem, da bodo to storili
               tudi kolegi iz DeSUS-a. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala. Lahko odločimo?</p>
               <p>V imenu Poslanske skupine DeSUS ima obrazložitev glasu gospod Ivan Hršak.</p>
            </sp>
            <sp who="SDZ6:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo.</p>
               <p>Poslanska skupina DeSUS je vložila ta dva amandmaja zaradi nezdružljivosti funkcij,
               to se pravi javnih zavodov, zdravstvenih zavodov in pa lekarniške dejavnosti, ki se
               istočasno bavijo tudi z veleprodajo. To je v bistvu nezdružljivo in te vertikalne
               integracije pravzaprav ne dopuščajo nekatere države niti v Evropi. Teh je sedaj
               trinajst in to število narašča. Združljivo pa ni zato, ker javni zdravstveni zavodi
               in lekarne so nepridobitne dejavnosti, medtem ko gre grosistična izključno po
               dobičku.</p>
               <p>Po vseh teh obrazložitvah in stališčih, ki so bili podrobno predstavljeni, apeliram
               na ostale poslanske skupine, da ta dva naša amandmaja sprejmejo in potrdijo. Hvala.
           </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Lahko odločimo? Glasujemo o amandmaju poslanske skupine DeSUS k 105. členu.</p>
               <p>Glasujemo. Navzočih je 79 poslank in poslancev, za je glasovalo 36, proti 42.</p>
               <p><stage>(Za je glasovalo 36.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin koalicije k 126. členu. Lahko
               odločimo?</p>
               <p>Glasujemo. Navzočih je 76 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin koalicije k 141. členu. Lahko
               odločimo?</p>
               <p>Glasujemo. Navzočih je 76 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin koalicije k 163. členu. Lahko
               odločimo?</p>
               <p>Glasujemo. Navzočih je 74 poslank in poslancev, za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Ker amandma Poslanske skupine DeSUS k 105. členu ni bil sprejet, je postal amandma
               istega predlagatelja k 197.a členu brezpredmeten.</p>
               <p>Zato prehajamo na odločanje o amandmaju poslanskih skupin koalicije k 205. členu.
               Lahko odločimo?</p>
               <p>Glasujemo. Navzočih je 75 poslank in poslancev, za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih. V zvezi z usklajenostjo predloga zakona
               dajem besedo predstavniku Vlade. Želite mogoče povedati glede usklajenosti zakona, če
               je vse v redu. Torej napovedujete uskladitveni amandma. Vlada je opozorila, da je
               predlog zakona neusklajen in zato tudi Vlado prosim, da pripravi uskladitveni
               amandma. Državni zbor bo obravnavo te točke nadaljeval v torek, 4. 2. 2014, v okviru
               glasovanj. S tem prekinjam to točko dnevnega reda. <title>Nadaljujemo s prekinjeno 12. točko dnevnega reda, to je s tretjo obravnavo Predloga zakona o
                  enotni ceni knjige v okviru rednega postopka.</title>
               </p>
               <p>Ker v drugi amandmaji k dopolnjenemu predloga zakona niso bili vloženi, prehajamo na
               odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Lahko odločimo o zakonu?</p>
               <p>Glasujemo. Navzočih je 77 poslank in poslancev, za je glasovalo 51, proti 25.</p>
               <p><stage>(Za je glasovalo 51.)</stage> <stage>(Proti 25.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Prehajamo na prekinjeno 16. Točka dnevnega reda, to je s prvo obravnavo Predloga zakona o
                  spremembah in dopolnitvah Zakona o lastninskem preoblikovanju Loterije Slovenije.</title>
               </p>
               <p>Prehajamo na odločanje o naslednjem predlogu sklepa:Predlog zakona ospremembah in
               dopolnitvah Zakona o lastninskem preoblikovanju Loterije Slovenije je primeren za
               nadaljnjo obravnavo</p>
               <p>Obrazložitev glasu v imenu Poslanske skupine Slovenske demokratske stranke ima gospa
               Mateja Pučnik.</p>
            </sp>
            <sp who="SDZ6:PučnikMateja">

               <speaker>MATEJA PUČNIK (PS SDS):</speaker>

               <p>Hvala lepa za besedo, spoštovani predsednik.</p>
               <p>V Poslanski skupini Slovenske demokratske stranke bomo glasovali proti spremembam
               tega zakona, ker smo mnenja, da spremembe ne vodijo v večjo transparentnost in
               demokratičnost na področju športa. Spremembe ne vodijo v preprečevanje monopola ali
               kolizije interesov znotraj fundacije in ne preprečujejo možnosti koruptivnih dejanj
               pri razdeljevanju loterijskega denarja. Tukaj ne gre za nekaj tisoč evrov, ampak gre
               za več kot 10 milijonov razdeljenega denarja na leto. S to spremembo se področje
               športa dejansko privatizira v rokah ozke interesne skupine s področja športa, kar
               športu zagotovo ni v korist.</p>
               <p>Mi bomo glasovali proti tem spremembam zakona in predlagamo, da Vlada zakon umakne
               iz nadaljnje procedure ter pripravi zakon, ki bo dejansko to področje celostno in
               sistematično uredil, še posebej pa predlagajo takšne spremembe, ki bodo že v naprej
               preprečevale kakršnekoli možnosti za korupcijo, tako da o korupciji ne bo samo
               govora, ampak bo dejansko ta boj proti korupciji odseval tudi v pripravljenih
               zakonih, ki prihajajo v Državni zbor. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Lahko odločimo? Ne. Še obrazložitev glasu.</p>
               <p>V lastnem imenu ima besedo gospod Andrej Čuš.</p>
            </sp>
            <sp who="SDZ6:ČušAndrej">

               <speaker>ANDREJ ČUŠ (PS SDS):</speaker>

               <p>Hvala lepa za besedo.</p>
               <p>Spoštovani Državni zbor! Mislim, da smo danes v toku razprave o lastninskem
               preoblikovanju Loterije Slovenije prišli do spoznanja, da je zakon nesistemski, je
               ena gasilska akcija na horuk in ne prinaša tega, kar slovenski šport potrebuje. S tem
               zakonom samo politiziramo Fundacijo za šport, v kateri bo monopol dobil Olimpijski
               komite Slovenije. Danes sem slišal, da se politika s tem zakonom umika iz športa,
               ampak glede na to, da monopol dobiva Olimpijski komite Slovenije, pa se mi ta trditev
               zdi zelo čudna. Nekako se mi zdi, da je vseeno lažje zmagati na volitvah v Državni
               zbor, kot pa na volitvah v Olimpijski komite Slovenije.</p>
               <p>Prav tako je veliko pripomb na samo spremembo zakonodaje podala tudi Komisija za
               preprečevanje korupcije, in če sem iskren, ni to to, kar naš šport potrebuje. Bivši
               smučar Bojan Križaj je v enem izmed intervjujev oktobra lani dejal, da slovenski
               šport umira na obroke. Žal se z njim moram strinjati. Glede na to, da sami govorimo o
               nekih dolgoročnih strategijah v športu, v kratkem bomo sprejemali tudi resolucijo, pa
               se mi zdi malo čudno potem, če vsako leto spreminjamo člane sveta fundacije.
               Predlagam, da predlog zakona v prvem branju zavrnemo, se usedemo skupaj in pripravimo
               dober zakon. En tak lep primer verjetno je tudi vloženi zakon o premostitvenem
               zavarovanju poklicnih športnikov, ki so ga podprle skoraj vse poslanske skupine, in
               mislim, da imamo še marsikje rezerve.</p>
               <p>Zakon o lastninskem preoblikovanju Loterije Slovenije pa prinaša samo korupcijska
               tveganja, monopol Olimpijskega komiteja Slovenije, ukinja dobro zastopanost vseh
               športov v Fundaciji za šport ter prinaša privatizacijo športa. Zakon pa tudi ne
               prinaša potrebnih sistemskih rešitev za slovenski šport, zato <gap n="…"/> <stage>/ izklop
               mikrofona/</stage></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo? Glasujemo o sklepu, da je zakon primeren za nadaljnjo obravnavo.</p>
               <p>Glasujemo. Navzočih je 76 poslank in poslancev, za je glasovalo 37, proti 29.</p>
               <p><stage>(Za je glasovalo 37.)</stage> <stage>(Proti 29.)</stage></p>
               <p>Ugotavljam, da je sklep sprejet.</p>
               <p>Glede na to, da je sklep sprejet, bo predlog zakona dodeljen v obravnavo Odboru za
               izobraževanje, znanost, šport in mladino kot matičnemu delovnemu telesu.</p>
               <p>S tem zaključujem to točko dnevnega reda. <title>Nadaljujemo prekinjeno 17. točko dnevnega reda, to je prva obravnava Predloga zakona o spremembah in
                  dopolnitvah Zakona o odvzemu premoženja nezakonitega izvora.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o odvzemu premoženja nezakonitega izvora je primeren za nadaljnjo
               obravnavo. Lahko odločimo?</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Predlog zakona bo dodeljen v obravnavo Odboru za pravosodje kot matičnemu delovnemu
               telesu.</p>
               <p>S tem zaključujem to točko dnevnega reda. <title>Nadaljujemo prekinjeno 19. točko dnevnega reda, to je Predlog odloka o programu varstva in razvoja
                  parka Škocjanske jame za obdobje 2013–2017.</title>
               </p>
               <p>Ker amandmaji k dopolnjenemu predlogu odloka niso bili vloženi, prehajamo na
               odločanje o predlogu odloka. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog odloka neusklajen. Lahko odločimo?</p>
               <p>Glasujemo. Navzočih je 77 poslank in poslancev, za je glasovalo 55, proti nihče.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Ugotavljam, da je odlok sprejet.</p>
               <p>S tem zaključujem to točko dnevnega reda. <title>Nadaljujemo prekinjeno 21. točko dnevnega reda, to je z obravnavo Interpelacija o delu in odgovornosti
                  ministra za infrastrukturo in prostor Sama Omerzela.</title>
               </p>
               <p>Prehajamo na odločanje. Predlagatelji interpelacije predlagajo zboru, da po
               opravljeni razpravi sprejme naslednji sklep: Državni zbor Republike Slovenije na
               podlagi vložene interpelacije izreka nezaupnico ministru za infrastrukturo in prostor
               Samu Omerzelu.</p>
               <p>V skladu z drugim odstavkom 118. člena Ustave Republike Slovenije bo nezaupnica
               ministri izrečena, če bo zanjo glasovala večina vseh poslank in poslancev, to je 46
               ali več. Če bo nezaupnica izglasovana, se šteje, da je minister razrešen.</p>
               <p>Lahko odločimo? Več vas želi obrazložiti glas, zato vas vabim k prijavi za
               obrazložitev glasu v imenu poslanskih skupin.</p>
               <p>V imenu Poslanske skupine Nove Slovenije bo obrazložil glas gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Spoštovani predstavniki Vlade, spoštovani gospod minister, kolegice in kolegi!
               Spoštovana gospa predsednica Vlade!</p>
               <p>Včeraj je bilo veliko povedanega. Predlagatelji interpelacije smo postavili veliko
               vprašanj, dobili nekaj odgovorov, ne vseh. Ne vseh tistih, ki smo jih pričakovali.
               Ponavljam nekaj misli iz včerajšnje razprave, da boste lažje razumeli, da bo
               slovenska javnost lažje razumela, zakaj bo Nova Slovenija glasovala za interpelacijo
               oziroma za razrešitev ministra gospoda Sama Omerzela. Morda, dopuščam, da so njegova
               dejanja bila v okviru zakona, imamo pa sum, da niso bila etična. In človek, še
               posebej politik, stoji in pade na etiki. Glede na to, da se je koalicija odločila
               oziroma tako je vsaj napovedala, da bo podprla ministra Omerzela, krščanski demokrati
               obžalujemo, da bo danes padel vrhovni postulat ministra Gregorja Viranta, ki pravi,
               <q>"pri ravnanju politikov ničelna toleranca"</q>. Ničelna toleranca.</p>
               <p>Glasujemo torej proti temu, da gospod minister ostane. Glasujemo torej za
               interpelacijo oziroma za njegovo razrešitev. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>V imenu Poslanske skupine Pozitivne Slovenije bo obrazložila glas gospa Saša Kos.
               Boste pozneje v svojem imenu? Hvala.</p>
               <p>V imenu Poslanske skupine Slovenske demokratske stranke bo obrazložil glas mag.
               Andrej Vizjak.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Hvala lepa, spoštovani predsednik. Kolegice in kolegi!</p>
               <p>Včeraj sem govoril tri in pol ure in v teh treh in pol urah sem v štirih konkretnih
               sklopih z dokumenti dokazal, prvič, da je minister lagal in številne informacije
               zamolčal v tem parlamentu, kar je zabeležil magnetogram Državnega zbora. Navajal sem
               citate in navajal sem dejstva v dokumentih, ki govorijo o nasprotnem, kot so ti
               citati. Konkretno, minister je rekel, da ne bo sklepal novih pogodb, če bo izbran za
               ministra, dobesedno je to povedal. Kasneje smo dokazovali z listinami, da če ga
               mediji v novembru, konec lanskega leta ne bi razkrili, bi sklenil_– ker se je pogajal
               in izpogajal za ceno, dva nova posla z Darsom.</p>
               <p>Druga stvar, minister je ravnal negospodarno in še ravna negospodarno, in to bo
               slovenske davkoplačevalce drago stalo. Izbral je izvajalca za registrske tablice, ki
               je bil kar dvakrat dražji od renomiranega svetovnega proizvajalca taistih tablic,
               razpis bi moral ponoviti, pa ga ni. Hkrati minister prisega na višjo ceno TEŠ, to se
               pravi bloka 6 Termoelektrarne Šoštanj, čeprav mu sklepi Državnega zbora in poroštveni
               pogoji preprečujejo, da investicijo dvigne za več kot 1,3 milijarde evrov.</p>
               <p>Minister je zavajal poslance Državnega zbora, lagal o poročilu Državnega
               pravobranilstva. Poročilo Državnega pravobranilstva je bilo dostopno in bi moralo
               biti dostopno poslancem Državnega zbora, sam je rekel, da za to nima ustreznih
               dovoljenj in da tega ne more narediti To je bila evidentna laž, kar se je naslednji
               dan v komunikaciji z Državnim pravobranilstvom tudi pokazalo.</p>
               <p>Spoštovani! To, da si predstavnik izvršne veje oblasti, ki priseže v Državnem zboru,
               da bo spoštoval ustavni red in deloval za blaginjo te države, privošči, da laže in
               zavaja poslance Državnega zbora, to, spoštovani, je nedopustno. Hkrati je tudi
               nedopustno, da človek ne loči med opravljanjem javne funkcije v najpomembnejši vlogi
               izvršne veje oblasti in med svojimi podjetniškimi vzgibi in nagnjenji. Spoštovani! Če
               bi bilo glasovanje o tej interpelaciji relativno kmalu po razkritih nečednostih
               gospoda Omerzela, bi gospod Omerzel padel, kot je padel minister Stepišnik, ki je sam
               odstopil. Ker so se pa zbrali še nekateri grehi v tej koaliciji, kot je minister
               Pikalo, kot je minister Jakič, se je pa koalicija odločila, da bo to pokrila.</p>
               <p>V poslanski skupini bomo interpelacijo podprli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Gospod Rihard Braniselj bo obrazložil glas poslanske skupine Državljanske liste.
           </p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Včeraj smo sedeli ves dan in pravzaprav izmenjevali argumente, različne
               interpretacije smo poslušali, pa vendarle smo prišli do enega jasnega pravnega in
               dejanskega stanja, ki nam mora biti pravzaprav vodilo, da naredimo neke zaključke.
               Predlagatelj interpelacije očita ministru, da ne obvladuje investicije v
               Termoelektrarno Šoštanj. Izkazalo se je ravno nasprotno, da imamo prvega ministra v
               tej državi, ki to investicijo pravzaprav obvladuje in dela vse, da bomo to
               investicijo pripeljali do konca, in tudi razkrili vse tisto, kar moramo tudi vedeti
               pri vsem tem. Je minister, ki spoštuje Zakon o javnih naročilih, in je minister, ki
               ni razveljavil tistega javnega razpisa, za katerega bi vi želeli, da ga razveljavi.
               In to je storil pravzaprav zakonito in edino pravilno. Je minister, ki odpravlja
               nepravilnosti v avtošolah, ki se je tega lotil odločno in sanira pravzaprav vse tiste
               probleme, ki so se tekom let nagrmadili v avtošolah. Vzpostavlja sistem, da se kaj
               takega ne bo več zgodilo. Je minister, ki skrbi, da vladne službe in organi v sestavi
               delujejo nemoteno, in je minister, ki je pravzaprav odpravil vsakršen videz konflikta
               interesov, kar mu pravzaprav vi tudi očitate. In je minister, ki uvaja uspešno prakso
               dobrega gospodarstvenika tudi v državno upravo, kjer je takih praks pravzaprav
               premalo.</p>
               <p>V Državljanski listi predlog sklepa o razrešitvi ministra za infrastrukturo in
               prostor gospoda Omerzela ne bomo podprli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Mihael Prevc bo obrazložil glas v imenu Poslanske skupine Slovenske ljudske
               stranke.</p>
            </sp>
            <sp who="SDZ6:PrevcMihael">

               <speaker>MIHAEL PREVC (PS SLS):</speaker>

               <p>Hvala lepa, gospod predsednik. Spoštovana predsednica Vlade, spoštovani ministri,
               spoštovane kolegice in kolegi!</p>
               <p>Tudi v Slovenski ljudski stranki bomo podprli interpelacijo proti ministru Omerzelu,
               čeprav nismo podpisniki pod zahtevo za interpelacijo. Pri včerajšnjih odgovorih
               ministra v dolgi razpravi nas nikakor ni prepričal, da pri njegovih zadnjih dejanjih,
               aferah ni bilo nepravilnosti. Z odgovori je več ali manj potrdil, da, prvič, minister
               ne loči med javnim in zasebnim interesom. Drugič, da minister ne spoštuje zakonodaje.
               Tretjič, da so njegove odločitve, ki so mu bile očitane, obremenjene z znaki
               korupcije. Četrtič, minister nikakor ne obvlada zahtevnega resorja Ministrstva za
               infrastrukturo. In tisto, kar mu v Slovenski ljudski stranki še najbolj očitamo, je
               to, da je minister pri rebalansu proračuna za leto 2014 za obnovo in vzdrževanje cest
               zmanjšal postavko za eno tretjino. In šestič, minister nam na številna vprašanja ni
               podal nobene strategije, kako bodo rešene številne zapore in omejitve na
               premostitvenih objektih. In ne nazadnje po vseh teh zadnjih aferah je zelo vprašljiva
               verodostojnost in pa zelo okrnjen ugled ministra.</p>
               <p>V Slovenski ljudski stranki smatramo, da minister ne more več opravljati funkcije
               ministra za infrastrukturo, zato bomo podprli interpelacijo proti ministru.
               Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Končana je obrazložitev glasu v imenu poslanskih skupin.</p>
               <p>Že prej je napovedala gospa Saša Kos, da želi obrazložiti glas v lastnem imenu in ji
               dajem besedo.</p>
            </sp>
            <sp who="SDZ6:KosSaša">

               <speaker>SAŠA KOS (PS PS):</speaker>

               <p>Hvala za besedo, gospod predsedujoči. Lep pozdrav vsem prisotnim!</p>
               <p>Glasovala bom proti interpelaciji. Očitki, ki sta jih predlagatelja v interpelaciji
               očitala gospodu ministru, me nikakor niso prepričali. Še več. Prav nasprotno,
               minister je prvi minister, ki si je odkrito soočil s težavami investicije TEŠ 6 in
               moram priznati, je prvi minister, ki je nam vsem natočil čistega vina glede same
               investicije. Lahko dodam tudi to, da je minister s svojim delom, to se pravi
               podjetjem, ki ga vodi, dokazal oziroma človek, ki je sposoben upravljati neko
               podjetje, kot ga je on v preteklosti, menim, da je sposoben voditi tudi ministrstvo,
               tako kot ga vodi. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mislim, da je bil še izražen interes za obrazložitev glasu, zato vas vabim k prijavi
               za obrazložitev glasu.</p>
               <p>Besedo ima gospod Franc Pukšič.</p>
            </sp>
            <sp who="SDZ6:PukšičFranc">

               <speaker>FRANC PUKŠIČ (PS SLS):</speaker>

               <p>Havla lepa. Kolegice in kolegi, ministrska ekipa s predsednico Vlade!</p>
               <p>Interpelacijo bom podprl tudi zaradi tega, ker minister na moja včerajšnja vprašanja
               ni odgovoril, niti ni imel očitno tega namena. Ob prehodu vzdrževalca iz Tamesa, ki
               je tudi trideset postaj montiral in jih pripeljal v Slovenijo ter imel vzdrževanje
               leta 2007 za 15 tisoč 600 evrov, je leta 2008 to vzdrževanje že stalo 186 tisoč
               evrov, leta 2009 128, 2010 104, od 7 do 14-krat več kot prej. Jasno, da je bilo treba
               Tames izločiti, ker je to delal za prepoceni denar.</p>
               <p>Kar se tiče tolerance, sem že rekel, toleranca je ali je ni. Ničelne ni. Toleranca
               je med 0 in 100 %. Pri nekaterih je toleranca nič, če gre za tiste, ki niso naši,
               potem je toleranca nič. Je pa seveda toleranca očitno 100 %, če gre za tiste, ki
               prihajajo iz skupnega gnezda Zares – minister, predsednica Vlade in tako dalje. Ti si
               pač lahko privoščijo vse, kar si želijo, kar si hočejo. Govorijo eno, delajo
               drugo.</p>
               <p>Interpelacijo bom podprl tudi zato, ker ministra ne skrbi tudi izgradnja obvozne
               ceste oziroma ni se pripravljen niti pogovarjati v zvezi z železniško progo
               Pragersko–Hodoš. Tukaj je precejšnji sum koruptivnega dejanja nekaterih zaposlenih na
               ministrstvu za promet in seveda skrivanje lastnih interesov.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Aljoša Jerič.</p>
            </sp>
            <sp who="SDZ6:JeričAljoša">

               <speaker>ALOJŠA JERIČ (PS PS):</speaker>

               <p>Hvala lepa.</p>
               <p>V interpelaciji so ministru Samu Omerzelu očitane točno določene kršitve, očitke in
               dejstva. Pa poglejmo. Očitano mu je, da je zatajil posle in lastništvo in zamudil rok
               poročila na KPK. Minister je na javnem hearingu jasno povedal, od kod prihaja, da je
               lastnik podjetja, s čim se to podjetje ukvarja in tudi da med podjetjem in družbo
               Dars obstajajo poslovna razmerja. Res je, da je zamudil rok KPK, tudi sam sem ob
               nastopu funkcije poslanca skoraj ta rok zamudil, in to je po eni strani eden od teh
               opravkov, ki te doletijo, ko postaneš poslanec oziroma minister, ko si soočen s cel
               kup novimi funkcijami, s čisto drugim ritmom in opravki, tako da je to na nek način
               tudi človeško. Tukaj ne vidim nič zlonamernega, ker je vse te podatke, ki potem
               spadajo k poročilu, tudi sam minister javno povedal še predhodno na hearingu.</p>
               <p>Potem glede očitka o namenjenem podpisu pogodbe nadaljevanja poslov z družbo Dars,
               lahko špekuliramo, da do tega podpisa ni prišlo zato, ker je to pravočasno prišlo v
               medije. A vendar, ministrovo podjetje ni sklenilo novih pogodb, in s tem zaveza
               ministra na hearingu, da ne bo sklepal novih pogodb, obstaja še vedno izpolnjena.</p>
               <p>Glede kršitve sproženja postopka za imenovanje direktorja Gursa, je treba omeniti,
               da sta v tem obdobju vlada in parlament intenzivno delala na enem večjih sistemskih
               zakonov tega mandata, to je davek na nepremičnine. Gospod Seliškar je kot dober
               poznavalec tako sistema Gursa in evidenc bil izjemno pomemben pri pripravi tega
               zakona, tako da smatram dogovor, da se status gospoda Seliškarja še obdrži do
               realizacije tega zakona in sprejetja davka na nepremičnine, kot pravilno odločitev.
               Podobni očitki <gap n="…"/> <stage>/izklop mikrofona/</stage></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Besedo ima gospod Zvonko Černač.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p> Hvala lepa.</p>
               <p>Včeraj očitki iz interpelacije niso bili ovrženi. Še več. Dodatno so bili utrjeni,
               nekatere kršitve zakona je minister tudi sam priznal, zato je logično, da bomo danes,
               in tudi jaz osebno to razrešitev podprli. Včeraj so bila namreč v razpravi
               izpostavljena nova dejstva, ki so dokumentirana in ki dodatno utemeljujejo
               upravičenost interpelacije. Pokazalo se je namreč, da minister ni spregledal določb
               zakona o integriteti in preprečevanju korupcije ob prijavi svojega podjetja Lastinski
               na seznam podjetij, ki ne smejo poslovati z državo, pač pa je to dejanje opustil
               premišljeno. Dopis njegovega podjetja Darsu z dne 3. 12. 2013 namreč govori o tem, da
               je prekinitev sodelovanja posledica dejstva, da je bilo ministrovo podjetje konec
               novembra 2013 umeščeno na seznam podjetij, ki ne smejo poslovati s subjekti, ki so
               zavezani k javnemu naročanju – in Dars je zavezan k javnemu naročanju.</p>
               <p>Minister tudi ni pojasnil, kako je mogoče, da je v letu 2008, ko je bil objavljen
               razpis na Darsu novembra, decembra podpisana pogodba, decembra izstavil račun za
               opravljane storitve za 7 mesecev nazaj, za obdobje od maja, za obdobje torej, ko še
               ni bil v nobenem poslovnem razmerju z Darsom.</p>
               <p>Tudi ostalih očitkov ni uspel ovreči. Niti enega. Še več. Ponovno se je ujel na laži
               glede vedenja o stanju v avtošolah, saj smo mu predstavili dva dopisa sveta Javne
               agencije za varnost prometa, z dne 23. 4. in z dne 10. 7. 2013, ki sta bila
               naslovljena nanj osebno in v katerih je opisano poročilo o aktivnostih Policije in
               Javne agencije za varnost prometa na tem področju.</p>
               <p>Do včeraj so bili to problemi ministra Omerzela. Od danes bodo s podporo koalicije
               to postali problemi vlade. Vlada torej podpira zavajanje, podira laži in podpira
               kršitev protikorupcijske zakonodaje. Če predsednica Vlade gospa Alenka Bratušek ni
               sposobna pomesti pred lastnim pragom, potem tudi pred drugimi ne bo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Besedo ima mag. Ivan Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p> Hvala lepa, gospod predsednik. Spoštovane dame in gospodje!</p>
               <p>Mike Wickett je rekel: <q>"Obtožba je kot živi pesek. Vedno bolj globoko se pogrezate v
               živi pesek obtoževanja."</q> Seveda, dobro si je pomagati z nekaterimi univerzalnimi
               načeli. Če ste opazili, jaz se včerajšnje razprave nisem udeležil, sem pa pozorno
               spremljal argumente za in proti. Ne bom komentiral, čutim pa dolžnost, da opozorim na
               eno drugo zadevo.</p>
               <p>Zanimivo je, da bivšega ministra Stanka Stepišnika ni tukaj. Imel je podobno zadevo,
               koalicija ga je prisilila k odstopu in dali smo mu 5 minut časa, da je povedal, kaj
               je v osmih mesecih naredil. Veste, krivica boli. Boli njega in boli mene. Za enaka
               dejanja bi ta državni zbor moral imeti enaka merila. Nismo sposobni, kaj je pa v
               ozadju, pa ne bom razpredal, čas bo že pokazal. Vendar krivico smo naredili vsaj
               gospodu Stepišniku. In če smo za njega uporabili takšen sklep, kot ste pač uporabili,
               bi tudi v tem primeru morali ravnati enako ali pa se njemu opravičiti. Hvala
               lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Lahko odločimo? Še ne. Prosim, da se prijavite k obrazložitvi glasu v osebnem
               imenu.</p>
               <p>Besedo ima gospod Danijel Krivec.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo. Lep pozdrav vsem. Spoštovani predsednik, spoštovana predsednica
               Vlade, ministrski zbor, kolegice in kolegi!</p>
               <p>Včeraj smo dolgo razpravljali in skozi vso razpravo ugotovili, da so vsa dejstva, ki
               smo jih v interpelaciji navedli, resnica. Niti z enim odgovorom minister ni ovrgel
               teh dejstev. Nasprotno, tako kot je bilo povedano, o prvih dveh kršitvah, ki mu jih
               očitamo, gre za integriteto in nek splošni etični kodeks, ki ga zagovarjate vsi v
               koaliciji, se je s svojimi odgovori in tudi z dodatnimi listinami, ki smo jih
               pridobili, še bolj pogreznil v tisto, kar v zadnjem obdobju očitno najbolj zna, in to
               je zavajanje tega Državnega zbora. To mu je bilo dokazano z marsikaterim
               magnetogramom, ki ga zdaj ne bom bral, ni ga ovrgel, niti enega. Niti z eno besedo ni
               ovrgel zavajanja, ki si ga je privoščil na hearingu in tudi ni odgovoril na listinske
               dokaze, ki smo jih predložili in desetkrat ali še večkrat konkretno vprašali o
               konkretni zadevi.</p>
               <p>Mislim, da je bila to ena od redkih interpelacij, kjer minister ni želel odgovarjati
               na vprašanja. Če si ta vlada in ti ministri predstavljajo na tak način odnos do
               državnega zbora, potem mislim, da nam ne kaže dobro. Kot sem že včeraj povedal, je
               mene minister razočaral tudi po tej čisto človeški plati, kajti nedostojno je, da se
               90 poslancev ukvarja z neko zadevo, tudi če se nekaterim bolj sivolasim že zdi odveč,
               vendar poslanci smo zato v državnem zboru, da sprašujemo, in to je osnovna naloga, ki
               jo imamo.</p>
               <p>Če imamo v ministrskem zboru ministre, ki ne želijo odgovarjati, na tem področju jim
               ni mesta, zato bom interpelacijo podprl.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Še je interes za obrazložitev glasu. Gospod Jože Tanko. Več vas je. Predlagam, da se
               prijavite k obrazložitvi glasu.</p>
               <p>Gospod Jože Tanko, izvolite.</p>
            </sp>
            <sp who="SDZ6:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Jaz bom interpelacijo podprl, ker minister ni bil sposoben zanikati, zavrniti niti
               ene trditve iz naše zahteve za interpelacijo. Ni zavrnil nobenega dokumentiranega
               dokaza, ki smo ga predložili glede njegovega poslovanja z Darsom, niti ni zavrnil
               tistega, kar smo mu očitali glede nameravanega poslovanja z Darsom. Celo več.
               Dokument, ki ga je podpisal direktor njegove firme Veber, ga je postavil ekskluzivno
               na laž glede trditve nameravanja sklenitve posla z Darsom.</p>
               <p>Tudi glede neimenovanja Franca Pojbiča na čelo agencije, se je minister eklatantno,
               očitno zlagal. Je pa očitno, da so ti etični kriteriji in etična načela koalicije
               podobni vetrnici, ki jih obrne pravzaprav vsaka sapica znotraj koalicije. Ti
               kriteriji se deformirajo od primera do primera. Očitno je, da med visokimi besedami
               koalicije in zelo izstopajočimi zapisi v koalicijske dogovore in zakone, kar zadeva
               integriteto, in tistim, kar se odloča koalicija v konkretnih primerih, so velike
               razlike. Diametralno nasprotna ravnanja.</p>
               <p>Tako da se očitno dogaja, da so posamezniki v koaliciji, to se pravi ministri
               koalicije, svete krave. Zato se splača to interpelacijo podpreti, da pridemo do tega,
               da so pred zakonom vsi enaki, tudi kodeks, pravila, ki jih zapisujete v koalicijsko
               pogodbo in v zakone, da so tudi za vse enaka. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Ivan Gril.</p>
            </sp>
            <sp who="SDZ6:GrillIvan">

               <speaker>IVAN GRILL (PS SDS):</speaker>

               <p>Gotovo bi bilo najbolj korektno, če bi minister gospod Omerzel sam ponudil svoj
               odstop in s tem razbremenil številne koalicijske poslance, ki bodo zagotovo s težkim
               srcem danes pritisnili tipko, drugače, kot bi jo sicer po svoji vesti. Včerajšnja
               razprava je dejansko dokazala tako utemeljene argumente, ki bi morali vsakomur
               zadoščati za to, da odstopi oziroma tudi nam poslancem, da se razreši. V svoji
               poslanski karieri sem bil priča številnim interpelacijam, pa je ta, lahko rečem,
               najbolj jasna, razumljiva predvsem pa podprta z dokazi. Da ne govorimo tudi o
               odločitvi, da je dal, čeprav se sedaj izgovarja na zakonit razpis, izdelavo
               registrskih tablic domačemu podjetju, tuji pa bi te tablice za dvakrat nižjo ceno
               zagotovo enako kvalitetno izdeloval, nam veliko pove, kako malo mu je mar za
               slovensko uporabništvo teh tablic, kajti kdo drug bo to plačal kot naši uporabniki
               teh tablic. Zato mislim, da je izgovarjanje, da je ravnal zakonito, neodgovorno. Če
               se spomnimo, kako smo v mandatu 2004–2008 s spremembo zakonodaje odpravil takrat tako
               imenovane nalepke in kako je bilo očitano, da je to protizakonito in kakšne bodo
               odškodnine, se je po sicer težkih sodnih postopkih izkazalo, da je bila takšna
               odločitev več kot upravičena.</p>
               <p>Zato bom seveda tudi sedaj podprl to interpelacijo in upam, da bo prevladal razum,
               da bo več kot 46 glasov, kar bo dovolj, da se bo minister razreši. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Ljubo Žnidar.</p>
            </sp>
            <sp who="SDZ6:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Spoštovani predsedujoči, vladni zbor, kolegice in kolegi!</p>
               <p>Spoštovani minister, včeraj sem vam postavil samo eno vprašanje, vendar žal tudi na
               to edino moje vprašanje nisem dobil popolnoma nobenega odgovora. Gospod minister, jaz
               menim, da se absolutno ne zavedate, da s svojimi ravnanji delate za vso področje in
               tudi samo ministrstvo invalidno. S tako omajano kredibilnostjo, s tako nizko
               integriteto in s tako nizko verodostojnostjo bo namreč ta zahteven resor zelo težko
               oziroma nemogoče voditi.</p>
               <p>Ali si lahko v današnjih časih privoščimo invalidnost tako pomembnega področja, kot
               je vaše, to pa naj presodi vsak sam.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Jerovšek.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa. Spoštovani!</p>
               <p>Včerajšnja razprava o zakonitosti dela ministra in skladnosti njegovega ravnanja z
               integriteto se je začela z grožnjo predsednice Vlade, da lahko razpravljajo o tej
               problematiki samo tisti poslanci, ki bodo pometli pred svojim pragom. To je bila
               nezaslišana obtožba poslancev, da so koruptivni, za katero se predsednica vlade še ni
               opravičila.</p>
               <p>Jaz si ne želim, da na takšen način predsednica vlade ščiti ministra, ki je očitno
               ravnal protizakonito in proti načelom Zakona o integriteti. In prav gotovo si ne
               želim, da celotna vlada deluje tako, da se z javnimi sredstvi ravna tako kot svinja z
               mehom. Namreč, da lahko nekateri zajemajo iz javnih sredstev na ta način, da sklenejo
               pogodbo z državo oziroma z javnim podjetjem in po enemu mesecu izstavijo račun za
               sedem mesecev nazaj. Na takšen načni mi te države ne bomo spravili iz blata. Če ne
               drugega, bi moral biti to princip, da tako se ne more ravnati. Vendar očitno
               predsednica vlade takšno ravnanje z državnim proračunom podpira. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Tudi vam.</p>
               <p>Besedo ima gospod Darko Jazbec.</p>
            </sp>
            <sp who="SDZ6:JazbecDarko">

               <speaker>DARKO JAZBEC (PS PS):</speaker>

               <p>Hvala za besedo.</p>
               <p>Interpelacije ne bom podprl, ker sem poslušal razpravo o interpelaciji. Polovica
               očitkov je šla točno na ministra samega in vse to je dobro z argumenti zavrnil,
               polovica očitkov je pa šla v bistvu na delovanje prejšnje vlade. Da bi sedaj
               interpelirali sedanjo opozicijo, to pa ni smiselno. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Lahko odločimo? Še ne. Ker vas je več, prosim, da se prijavite za obrazložitev glasu. 
                   Besedo ima gospod Franc Breznik. 
               
           </p>
            </sp>
            <sp who="SDZ6:BreznikFranc">

               <speaker>FRANC BREZNIK (PS SDS):</speaker>

               <p>Ja, najlepša hvala.</p>
               <p>Glejte, danes je en poseben dan. Res, da smo dobili en sneženi, dan, je pa tudi dan
               nekih oprostitev, oprostilnih zadev. Jaz bi rekel takole. Minister, jaz vse, kar vam
               lahko očitam, jaz se ne bom spuščal v neke zadeve, jaz bi vam lahko očital predvsem
               veliko malomarnost pri javnem razpisu glede registrskih tablic, ker vsak državljan te
               državljane, ko bo šel registrirat na novo svoje vozilo ali pa zamenjati registrske
               tablice, se bo spomnil, zakaj te tablice niso vsaj 10 evrov cenejše. To je tisto,
               kjer se vas bodo spominjali. Na vsaki tablici bo lahko pisalo, da Omerzel ni mogel
               niti preklicati javnega razpisa, da bi lahko izbral tistega, ki bi bil najcenejše. To
               je taka malenkost, ampak ljudje si po tem stvari zapomnijo.</p>
               <p>Poglejte, po drugi strani, ali ste lahko, in tudi jaz kot politik, kot javni
               funkcionar si bom danes oddahnil. Prvič, zaključila se je era tako imenovane ničelne
               tolerance, po gospodu Virantu. Spet lahko svobodno zadihamo kot poslanci, kot
               funkcionarji, tudi tisti na javnih razpisih. Spet se je sprostila ta naša balkanska
               mentaliteta, ki jo delno imamo v sebi, in smo se sprostili. To je tisto pozitivno, to
               je pozitivni vidik, da nisem več nekako zategnjen, da ne pazim, in to je pomembno.</p>
               <p>Poglejte, drugič, ne rabite se bati. Če imamo tukaj obrambnega ministra, ki je
               nasprotoval obrambi te države leta 1991, pa je lahko obrambni minister, če imamo
               nekoga, ki je prejemal po končanju funkcije nadomestilo in je imel dohodke večje, kot
               sta jih imela predsednik Vlade in države, potem se vi ne rabite bati. Ne rabite se
               bati, danes je dan oprostitev. Jaz vam nič drugega več ne bom očital, imejte se lepo,
               delajte naprej, ne rabite se ničesar bati v tej državi. Najlepša hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jerko Čehovin.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS PS):</speaker>

               <p>Hvala, gospod predsednik.</p>
               <p>Interpelacije ne bom podprl, z razlogom, da smo včeraj na tem tako imenovanem
               parlamentarnem zgubidnevu, ki je imel svojo generalko prejšnji petek, ko smo
               obravnavali TEŠ, izgubili smo torej dva dneva, ki bi ju lahko bolj koristno uporabili
               za kaj drugega. Po vsebini smo 90 % govorili o Samu Omerzelu kot podjetniku in pa
               govorili smo o tistem, kar so opustile prejšnje vlade, kar niso prejšnje vlade
               naredile. 10 % je bilo govora o delovanju ministra v svojem resorju. Seveda slišali
               pa smo o pesku v oči, pa s te moke ne bo kruha, pa o ciganskih malhah in vse ostalo,
               pa o tem, kako bi morala predsednica vlade delati in tako dalje. En resnično
               izgubljen dan.</p>
               <p>Druga stvar, ki me je tudi zelo motila, je bilo to, da je del politike pokazal, da
               uspešni ljudje v tej državi niso zaželeni. Kdor je uspešno nekaj delal, predvsem v
               javnem sektorju, v politiki ni zaželen. To je bilo zelo jasno videti. Zato mislim, da
               mora minister po tej interpelaciji dejansko usmeriti svoje delovanje na realne
               probleme te države in pa svojega ministrstva in mu želim pri tem vso srečo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima magister Andrej Vizjak.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovani! Včeraj smo kar veliko dejstev povedali. Jaz bi samo eno omenil, ker
               verjamem, da je nihče izmed članov vlade ni slišal, kajti tako kot je nas zavajal
               minister, je verjetno tudi njih. Poglejte, minister je priznal, da ni sporočil
               lastnemu ministrstvu, da je 100-odstotni lastnik podjetja Lastinski, da bi to
               ministrstvo prijavilo to povezavo Komisiji za preprečevanje korupcije. Minister je v
               odgovoru, kar je sprejela Vlada oziroma se s tem seznanila, povedal, da je dobil od
               senata KPK stališče, da bi tudi poslej družba Lastinski lahko poslovala z Darsom, ker
               gre v primeru Darsa za samostojno subjektiviteto in da tu ni nobenega problema. To je
               minister povedal, in to je minister zapisal v odgovoru. Minister pa ni povedal, da je
               direktor podjetja Lastinski poslal dopis Darsu, ki smo ga včeraj pokazali, lahko ga
               grem iskat, da je v tem dopisu napisal, da je podjetje Lastinski uvrščeno na seznam
               podjetij, ki ne sme poslovati z Darsom oziroma s pravnimi subjekti, ki so zavezani k
               javnemu naročanju. Torej podjetje Lastinski ne sme poslovati in ne bi smelo od prvega
               dne poslovati, če bi minister to pravočasno sporočil svojemu ministrstvu in
               ministrstvo Komisiji za preprečevanje korupcije. Kljub temu pa se je potegoval v
               lanskem letu za posle na Darsu, to isto podjetje. Tega verjetno niste vedeli, kajti
               verjeli ste ministru, ki je v odgovoru na interpelacijo zapisal, da bi podjetje
               Lastinski lahko poslovalo tudi poslej z Darsom. To enostavno ni res, ker to demantira
               dopis direktorja podjetja Lastinski.</p>
               <p>Torej, spoštovani, takih zavajanj, takih laži pravzaprav, ki imajo resne posledice,
               smo slišali od ministra veliko. Bog nam pomagaj, če bomo imeli take ministre v
               prihodnje. Tudi sam sem bil dvakrat minister, interpelacijo jemljem zelo resno, to ni
               zadeva nekega političnega <q>"prepucavanja"</q>. Tu gre za resne očitke, ki morajo držati.
               In jaz sem vse dokumentiral, te dokumente imam. Če koga iz vlade zanima, mu jih lahko
               tudi pokažem. Želel bi, da verjamete dejstvom, ne pa veri.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Besedo ima gospod Rihard Braniselj.</p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p> Spoštovane kolegice, kolegi!</p>
               <p>Poglejte, obstaja še en detajl, ki kaže na to, da te interpelacije ne moremo
               podpreti. Kolega Vizjak je včeraj cel dan prekladal nek sveženj papirjev in črpal
               neko inspiracijo iz teh papirjev in se na te papirje skliceval. Jaz mislim, da,
               prvič, to ni korektno, to je bila dokumentacija, ki je bila samo vam znana, ki ni
               bila v omrežju, ni bila nam razdeljena, ni bila priloga interpelacije. Ta
               dokumentacija, čeprav pravite, naj ne bi imela neke stopnje tajnosti, verjetno zapade
               v družbi Dars pod neke vrste pravilnik pravil ravnanja s takimi dokumenti. Jaz se
               sprašujem na tem mestu, po kakšni legalni poti je ta dokumentacija prišla iz državne
               firme Dars in kdo bi mogel za to dokumentacijo skrbeti.</p>
               <p>Je pa ena velika priložnost. Naslednji teden tukaj v tem državnem zboru obravnavamo
               zakon o dostopu do informacij javnega značaja. Ko bo pa ta dokumentacija javna,
               dostopna vsem, takrat se bomo lahko vsi skupaj s to dokumentacijo seznanili. Tako pa
               v tem trenutku imate očitno samo vi ta privilegij, da do te dokumentacije pridete.
               Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala tudi vam.</p>
               <p>Lahko odločimo?</p>
               <p>Postopkovno ima besedo mag. Andrej Vizjak.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovani! Gospod Braniselj je pravzaprav namesto da bi obrazložil glas, izrekel
               vrsto nekih napadov name. Ne samo to, očital mi je celo to, da na nek način ne bi
               smel posredovati določene dokumentacije in se je spraševal, od kod meni ta
               dokumentacija. To se pravi, primite tistega, ki z dokazi pride, ne pa tistega, zoper
               katerega so ti dokazi uperjeni. To je tako. Ti dokazi, gospod Braniselj, so verjetno
               zoprni in zato jih vi ne bi radi videli in, gospod predsednik, jaz sem tu za
               govornico v uvodu predstavitve javno povedal, da imam te papirje, jaz jih nisem
               kopiral, ker tudi ne želim obremenjevati stroškov Državnega zbora, vsakemu so na
               voljo, da si jih pogleda. Ja, a se ne spomnite, da smo imeli pred časom cel cirkus s
               kopiranjem in prevelikem številu kopij? Torej papirji so, gospod Braniselj, večno
               dostopni, tudi gospod Möderndorfer je včeraj povedal, kje so ti papirji, da bi jih
               rad videl, po koncu seje sem mu jih hotel dati <gap n="…"/></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Vizjak, postopkovno boste morali povedati.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Pride, pride, gospod predsednik, brez skrbi. Gospodu Möderndorferju sem po koncu
               seje ponudil te papirje, jih ni hotel, je rekel, da ga ne zanimajo. Tukaj za javnost,
               spoštovani, se delate pravzaprav, kako radovedni ste, v resnici pa niste, ker veste,
               kako ga boste podprli.</p>
               <p>Spoštovani predsednik, imam proceduralni predlog, če dovolite, da obremenjujemo
               fotokopirne stroje v tem parlamentu, z veseljem odstopim to vašim službam, da vse te
               dokumente fotokopirajo, samo mislim, da bo to povsem brezpredmetno, kajti verniki
               bodo danes stisnili gumb, zato bodo ti dokazi očitno nepomembni in še manj
               potrebni.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mislim, da ne bo potrebna izvedba, tako ocenjujem, tega postopkovnega predloga, da bi
               šli ta hip v razmnoževanje tega dokumenta. Mislim, da so skozi argumente, ki so bili
               predstavljeni, in odgovori, ki so bili podani v razpravi, bili dovolj za to, da danes
               lahko odločimo brez te razdelitve dokumenta.</p>
               <p>Postopkovno, gospod Jani Möderndorfer.</p>
            </sp>
            <sp who="SDZ6:MöderndorferJankoJani">

               <speaker>JANI MÖDERNDORFER (PS PS):</speaker>

               <p>Spoštovani predsednik, tukaj vedno doživimo svojevrsten nastop te strani na levi
               strani, da pride do te znamenite zlorabe poslovnika. Gospod Vizjak je v svojem znanem
               elementu in značaju, ki ga ima, to pa je, kadar koli, kdor koli, kar koli reče okoli
               njega nekaj slabega ali pa mu celo to dokaže, zlorabi seveda poslovnik. Problem
               imamo, ker, gospod predsednik, vi vedno čakate do konca. Moj postopkovni predlog je,
               da začnemo uporabljati poslovnik. Dokler ne pove, kakšen je poslovnik <gap n="…"/> <stage>/ oglašanje
               iz dvorane /</stage> Gospod Vizjak, jaz sem verjel, da se znate obnašati. To je moj predlog,
               da v duhu tega poslovnika v Državnemu zboru vedno pozovete, če vidite, da gre za več
               kot očitno zlorabo poslovnika. Ker pa je še toliko bil nesramen, da je zlorabil
               postopkovni predlog za to, da je očital meni osebno, da nisem sprejel njegovih
               dokumentov, bom uporabil to možnost, da odgovorim nazaj. Gospod Vizjak, ko boste
               začeli uporabljati poslovnik in pripravili interpelacijo tako, da boste dokument
               oddali zraven ob sami interpelaciji, bom spoštoval tudi vaše dokumente. Vaš način pa
               je, da najprej daste medijem dokumente, potem se izgovarjate na medije, da ste v
               medijih dobili dokumente, na koncu pa v resnici ne znate razložiti, kako ste do
               dokumentov prišli. Ampak to je za vas vedno značilno. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala. Dejstvo je, da je gospod Vizjak podal postopkovni predlog. Res je, da je časa
               za obrazložitev postopkovnega predloga na razpolago tri minute. Razlika med tem, kar
               predlagate gospod Möderndorfer v vašem predlogu, je samo ta, da bi morebiti v začetku
               bil res podan ta predlog, ampak vam zagotavljam, da bi potem v naslednjih dveh in pol
               minutah sledila obrazložitev tega postopkovnega predloga.</p>
               <p>Poslovnik je tukaj jasen, čas določa, če se bomo dogovorili, nimam nič proti temu,
               da zmanjšamo čas, da se poda postopkovni predlog, na mogoče minuto, in potem bo manj
               razlag, ki mogoče tudi odstopajo v to smer, kot ste pa pravilno ugotovili, da vas je
               pravzaprav tudi omenjal v tem postopkovnemu predlogu, kar pa seveda ni primerno. Tako
               ugotavljam, da tudi tega postopkovnega predloga ne bo moč udejanjati, če ne bomo
               spremenili poslovnika.</p>
               <p>Nadaljujemo z obrazložitvijo glasu. Že prej so bili napovedani nekateri, tako da vas
               vabim k temu, da se prijavite za obrazložitev glasu.</p>
               <p>Besedo ima mag. Branko Grims.</p>
            </sp>
            <sp who="SDZ6:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Glasoval bom za interpelacijo. To bo hkrati tudi moj glas proti tej dvoličnosti, ki
               je danes tukaj prisotna s strani sedanje koalicije. Spomnil bi pravzaprav, kje je
               njen temelj. Ta koalicija je prevzela oblast na osnovi nekega konstrukta pregona
               koruptivnosti. In ta konstrukt se je mimogrede danes na Finskem razletel takole. Moje
               sožalje, pa poskušajte s čim bolj pametnim.</p>
               <p>Tisto, kar je zelo zanimivo, je tole. Takrat ni bilo potrebnih nobenih dokazov, ni
               bilo treba počakati, da bi kdorkoli predložil kakšno dokumentacijo, verjelo se je
               neki govorici, ki se je širila. Včeraj in danes je bilo s strani gospoda Vizjaka
               predloženo gradivo, pa tudi gospod Černač je nekatere stvari pokazal, ki so direktno
               kazale na neka koruptivna dejanja enega od ministrov te vlade, in ga vsa koalicija
               enotno podpira. Pa naj še kdo reče, da ni to koalicija svete dvoličnosti. In vsi
               verniki svete dvoličnosti in korupcije boste seveda podprli danes ministra.</p>
               <p>Sam ga ne bom, glasoval bom za njegovo razrešitev, torej za interpelacijo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo? Ugotavljam, da ni več prijavljenih za obrazložitev glasu, zato
               prehajamo na odločanje o sklepu, da Državni zbor Republike Slovenije na podlagi
               vložene interpelacije izreka nezaupnico ministru za infrastrukturo in prostor Samu
               Omerzelu.</p>
               <p>Glasujemo. Navzočih je 76 poslank in poslancev, za je glasovalo 28, proti 47.</p>
               <p><stage>(Za je glasovalo 28.)</stage> <stage>(Proti 47.)</stage></p>
               <p>Ugotavljam, da sklep ni sprejet. Ugotavljam, da ministru za infrastrukturo in
               prostor Samu Omerzelu nezaupnica ni bila izglasovana.</p>
               <p>S tem zaključujem to točko dnevnega reda. <title>Nadaljujemo prekinjeno 7. točko dnevnega reda, to je tretja obravnava Predloga energetskega zakona.</title>
               </p>
               <p>Ker je Vlada v torek, 28. 1. 2014, opozorila, da je po končani tretji obravnavi
               zaradi sprejetih amandmajev predlog zakona neusklajen, je Vlada pripravila
               uskladitveni amandma, ki ste ga prejeli na e-klop.</p>
               <p>Ali želi o uskladitvenem amandmaju besedo predstavnik Vlade? Želite predstaviti
               uskladitveni amandma?</p>
               <p>Besedo dajem državnemu sekretarju gospodu Kumru.</p>
            </sp>
            <sp who="SDZ6:KumerBojan">

               <speaker>MAG. BOJAN KUMER:</speaker>

               <p>Hvala lepa, gospod predsednik. Spoštovane poslanke in poslanci!</p>
               <p>Z uskladitvenim amandmajem želi Vlada odpraviti nomotehnično neskladje, ki je
               nastalo z vlaganjem amandmajev v drugi in tretji obravnavi v Državnem zboru.
               Neskladje je nastalo potem, ko se je odkrila anomalija v zakonu in smo z vlaganjem
               amandmajev to anomalijo odpravili, vmes pa se je zaradi večjega števila amandmajev
               potem ta nomotehničnost prikradla v zakon. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi kdo razpravljati o uskladitvenem amandmaju? Ugotavljam, da ni prijavljenih k
               razpravi, zato zaključujem razpravo. 
                   Prehajamo na odločanje o uskladitvenem amandmaju Vlade. Glasujemo. Navzočih
                     je 73 poslank in poslancev, za je glasovalo 47, proti nihče. 
                <stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je uskladitveni amandma sprejet. Prehajamo na odločanje o predlogu
               zakona v celoti. Lahko odločimo?</p>
               <p>Obrazložitev glasu v imenu Poslanske skupine Slovenske demokratske stranke ima gospod
               Danijel Krivec.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo.</p>
               <p>Pred nami je potrditev zakona, s katerim smo se kar veliko ukvarjali predvsem na
               matičnem delovnem telesu, pa tudi v Državnem zboru. Na koncu je prevladalo večinsko
               mnenje, da zakon ni dober. To vsi priznavate, sicer bolj izven uradnega dela, vendar
               tako je generalno stališče med vsemi poslanskimi skupinami. Izvirni greh izhaja iz
               tega, da smo ta zakon spravili po nujnem postopku skozi proceduro in zato zdaj vse
               boli glava. Če bi zakon peljali po normalnem postopku, bi verjetno vse tiste
               nedorečenosti in nedoslednosti in tudi težave, ki se bodo kasneje v praksi pokazale,
               skozi daljšo razpravo tudi korigirali in pripravili zakon, ki bi bil vsaj do neke
               mere usklajen z vsemi deležniki, in ki bi ga verjetno vse poslanske skupine tudi
               podprle. Izgovarjanje na direktive, ki nas zavezujejo in ki nam nalagajo neke kazni,
               če določene zakonske materije ne pripravimo, mislim, da niso primeren izgovor. Ta
               zakon ne nazadnje prinaša veliko novih birokratskih ovir in nepotrebnih postopkov. S
               tem se večina strinja. Tudi določene rešitve, ki govorijo o sistemskem operaterju,
               mislim, da niso v skladu z večinskim mnenjem v tem državnem zboru in tudi ne s
               stroko. Predvsem pa bode v oči težava, ki jo vsi zaznavate na področju energetskih
               izkaznic, kjer je bilo kar nekaj prizadevanja predvsem z naše strani, da se ta
               segment, ki je znotraj tega zakona kar obširno zajet, izboljša. Vendar ni bilo
               posluha, sedaj pa vsi priznavate, da smo na tem področju naredili kar veliko težav
               ali, če rečem, napako, ki bo na koncu udarila davkoplačevalce oziroma tiste, ki bodo
               ta zakon v praksi izvajali.</p>
               <p>Tudi agencija, ki smo jo definirali v tem zakonu, ima določene težave, ki se bodo
               pokazale predvsem v tistem delu, kjer so skozi zakon omogočena prevelika pooblastila,
               za katera tudi Zakonodajno-pravna služba pove, da so v neki meri izven ustavnega
               okvira in bo zato verjetno tudi potrebna ustavna presoja teh členov. Pa še druge
               rešitve, ki so tudi blizu temu, da ne bi prestale ustavne presoje, bodo povzročale
               to, da bo ta zakon verjetno še kar nekaj časa v predalih oziroma v nekem formalnem
               odločanju, in to samo zaradi tega, ker je želja, da se tako obširna materija sprejme
               po nujnem postopku, ne pa po normalnem postopku.</p>
               <p>Mi v poslanski skupini tega zakona <gap n="…"/> <stage>/ izklop mikrofona/</stage></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Obrazložitev glasu v imenu Poslanske skupine Socialnih demokratov ima gospod Samo
               Bevk.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala za besedo, gospod predsednik, spoštovani zbor.</p>
               <p>V Poslanski skupini Socialnih demokratov bomo energetski zakon podprli. Vložili smo
               veliko truda in dela, da smo sprejeli enega najbolj kompleksnih zakonov in tudi
               najbolj obsežnih v tem mandatu Državnega zbora. Mislim tudi, da smo ujeli zadnji
               vlak, če bo danes energetski zakon sprejet, in mislim, da bo, da se bomo izognili
               plačilu zelo drastičnih kazni zaradi zamude pri implementaciji direktiv Evropske
               unije. Vemo, da bi morali plačevati tudi do 20 tisoč evrov kazni na dan.</p>
               <p>Seveda je lahko kakšna stvar tudi odprta še naprej. Veliko se je v zadnjem času
               govorilo tudi o energetskih izkaznicah. Mi smo se temu problemu veliko posvečali,
               veliko amandmajev je bilo sprejetih na to temo, pravzaprav smo uvedli tudi enoletni
               moratorij, in mislim, da bomo v tem času lahko temeljito premislili vse nianse in
               eventualno sprejeli še kakšno odločitev.</p>
               <p>Sicer pa bo Poslanska skupina Socialnih demokratov energetski zakon podprla. Vsem,
               ki ste sodelovali pri delu odbora, pa se lepo zahvaljujem. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Želi še kdo obrazložiti glas v imenu poslanske skupine? Ne.</p>
               <p>Prehajamo na obrazložitev glasu v lastnem imenu.</p>
               <p>Gospod Jožef Kavtičnik, izvolite.</p>
            </sp>
            <sp who="SDZ6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Zakon je res bil v Državnem zboru obravnavan po nujnem postopku, ampak zaradi tega,
               ker prejšnja vlada ni opravila svojega dela. To moramo vedeti. Pa kljub temu, ko sem
               poslušal razprave o pripombah tega zakona, sem spoznal, da je zakon res preobširen,
               zaradi tega je tudi manj pregleden. Vendar ker nimamo revidiranega energetskega
               programa, je takšen zakon seveda smiseln. Ni pa posrečena, na to smo opozarjali tako
               v Poslanski skupni Pozitivna Slovenija kot tudi drugi, ta energetska izkaznica.
               Prepričan sem, da je ta odločitev, da je tukaj moratorij in da se pusti še prostor in
               čas, da se zadeva uredi, prava. Zakaj licence? Licenciranih je približno 150 ljudi,
               če bi to prepustili projektantom, ki jih je 5 tisoč bi tudi cena bila bistveno
               drugačna. In še in še bi se dalo tukaj reči.</p>
               <p>Zato bom, pogojno seveda, podprl ta zakon s prepričanjem, da se bo na področju
               energetskih izkaznic naredilo še kaj v prid naših državljank in državljanov.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima še mag. Ivan Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Poglejte, jaz mislim, da zakonov, ki še dodatno obremenjujejo naše gospodarstvo in
               prebivalstvo, mi ne bi smeli sprejemati, žal. Plače se nižajo, nezaposlenost je vedno
               večja, standard je nižji, mi pa še vedno nalagamo. Zakon ima približno petsto strani,
               dame in gospodje. Zraven tega pa je še dokumentacija o energetski izkaznici, ki ima
               približno polovico tega. Imamo celo več tipov energetskih izkaznic, merjeno in pa
               računsko, in seveda ni prav, kolegice in kolegi, da delamo novi sloj pajdaških
               kapitalistov. Na takšen način bo spet posebni sloj, ki si je izboril ta zakon, imel
               delo na podlagi sprejetega zakona. To ni prav.</p>
               <p>In veste, kaj me še moti? Poglejte, za primerjavo. V Avstriji, ko so sprejeli zakon,
               da je treba zamenjati registrske tablice, so se še deset, dvajset let vozili s
               tistimi tablicami. Mi pa rečemo na neko presečno obdobje zdaj morajo vse stare
               zgradbe imeti, pa tudi nove. To bi bilo še sprejemljivo, če bi mi rekli, stare
               zgradbe so, kakršne so, se bodo sanirale, za nove je potrebno. Ampak mi gremo v
               skrajnosti, obremenjujemo, kompliciramo, birokratiziramo, ob tem bo pa spet prišel
               naš vrli minister, ki se bori proti birokraciji že deset let in rekel, kako mi delamo
               vse, da zmanjšamo birokracijo. Sploh ni res! Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospod Zvonko Černač.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ (PS SDS):</speaker>

               <p>Najprej glede tega, ker je rekel gospod Kavtičnik o tem, da prejšnja vlada svojega
               dela ni opravila. Ta državni zbor in sedanja koalicija je spomladi 2013 zavrnila ne
               energetski zakon, ampak novelo energetskega zakona, ki je šla predvsem v smeri
               uskladitve s pravom Evropske unije. Se pravi, takrat ste to zavrnili, in je
               nekorektno, da govorite nekaj, kar ne drži. Potem je sedanji minister vzel v roke
               zakon iz leta 2011, to je Kopačev zakon, bil je takrat v javni razpravi, poleti leta
               2011, če greste poguglat, ga boste še vedno dobili na spletni strani, in to je v
               obrazložitvi zakona tudi zapisano, da je bila ta razprava malo manjša, ker se je
               takrat poleti 2011 do septembra odvila široka javna razprava okoli energetskega
               zakona.</p>
               <p>Potem je sedanje ministrstvo te stvari do določene mere popravilo in izboljšalo,
               spremenilo tiste najbolj v nebo vpijajoče primere, in zakon bi lahko bil dober in
               ustrezen, če ne bi bilo v njem nekaj popolnoma nepotrebnih birokratskih regulacij, ki
               dražijo posamezne postopke, predvsem kar se tiče energetskih izkaznic, ljudem,
               gospodarstvu, javni sferi, občinam, zavodom in vsem ostalim. Če bi bila ta regulativa
               na tem področju energetskih izkaznic, ker gre za neko administrativno listino, bolj
               enostavna, bolj preprosta, potem bi bila cena izdelave tega dokumenta, ki ga žal
               stavbe po novem morajo imeti oziroma ga bodo morale imeti, bistveno, bistveno nižja.
               Vsaj petkrat do desetkrat. Glede na regulativo v tem zakonu, to seveda ne bo tako, in
               to je eden izmed ključnih argumentov, poleg tistih ostalih, ki jih je omenil kolega
               Krivec v stališču poslanske skupine, zaradi katerih tudi sam ne bom podprl tega
               zakona oziroma bom glasoval proti. Kar je velika škoda, ker bi z malo truda bil ta
               zakon lahko sprejet soglasno. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo? Ugotavljam, da ni prijavljenih k obrazložitvi glasu, zato glasujemo o
               zakonu v celoti.</p>
               <p>Glasujemo. Navzočih 74 poslank in poslancev. Za je glasovalo 44, proti 25.</p>
               <p><stage>(Za je glasovalo 44.)</stage> <stage>(Proti 25.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. Prekinjam 21. sejo zbora, ki jo bomo
               nadaljevali jutri ob 10. uri. Hvala za danes in nasvidenje jutri. <stage type="time">(SEJA JE BILA
                  PREKINJENA DNE 30. JANUARJA 2014 OB 19.09.)</stage>
               </p>
            </sp>
         </div>
      </body>
   </text>
</TEI>