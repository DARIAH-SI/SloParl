<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-25-2014-05-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|B452214214CC0D09C1257D77004A5B97</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=B452214214CC0D09C1257D77004A5B97</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-25-2014-05-22.DZ" n="25">
               <name>Redna</name>
               <date when="2014-05-22"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-25-2014-05-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 25. seje</stage>
            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Polonca Komar.</stage>
            <stage type="time">Seja se je začela ob 9. uri. </stage>


            <sp xml:id="SDZ6-Redna-25-2014-05-22.sp1">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 25. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               mag. Barbara Žgajner, gospa Irena Tavčar, gospa Kristina Valenčič, mag. Katarina
               Hočevar do 15. ure, gospa Alenka Lampe, gospod Zvonko Lah, gospod Branko Ficko in
               gospod Dragutin Mate. Vse prisotne lepo pozdravljam!</p>
               <p>Prehajamo na <title xml:id="SDZ6-Redna-25-2014-05-22.title1">11. TOČKO DNEVNEGA REDA, TO JE NA PONOVNO ODLOČANJE O ZAKONU O
                  SPREMEMBAH IN DOPOLNITVAH ZAKONA O LASTNINSKEM PREOBLIKOVANJU LOTERIJE SLOVENIJE.</title>
               </p>
               <p>Državni svet je na 11. izredni seji 5. maja 2014 zahteval, da Državni zbor na podlagi
               tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o spremembah in dopolnitvah Zakona o
               lastninskem preoblikovanju Loterije Slovenije.</p>
               <p>Za obrazložitev zahteve dajem besedo predstavniku Državnega sveta gospodu Bojanu
               Kekcu.</p>
            </sp>
            <sp xml:id="SDZ6-Redna-25-2014-05-22.sp2">

               <speaker>BOJAN KEKEC:</speaker>

               <p>Spoštovani predsednik, spoštovani poslanke in poslanci, spoštovani predstavniki
               ministrstva!</p>
               <p>Dovolite mi, da v kratkem povzetku predstavim stališča Državnega sveta do omenjenega
               zakona. Državni svet ugotavlja, da Vlada kot predlagatelj sprememb in dopolnitev
               zakona v njegovi obrazložitvi navaja, da je prejšnja novela iz leta 2012 določila
               zelo zapleten in nejasen postopek imenovanja članov Sveta Fundacije za financiranje
               športnih organizacij v Republiki Sloveniji. Državni svet meni, da je prav novela
               zakona iz leta 2012 vzpostavila bolj transparenten in demokratičen način izbire
               članov Sveta Fundacije za financiranje športnih organizacij v Republiki Sloveniji.
               Takšen način izbire, kot ga je predlagala Vlada in sprejel Državni zbor, ne
               zagotavlja uravnotežene zastopanosti nacionalnih športnih zvez v svetu fundacije.
               Novela iz leta 2012 je več samostojnosti omogočila ravno nacionalnim športnim zvezam.
               Spremembe, ki jih prinaša ta novela, zagotovo ne gredo v smer pluralizacije na
               področju športa, ampak v smer centralizacije, ki pa nikoli ne prinese dobrih rešitev.
               Državni svet ugotavlja, da se s spremembami privilegira položaj športnih
               funkcionarjev v Olimpijskem komiteju Slovenije, in na ta način politika ponovno
               pridobiva monopol pri podeljevanju finančnih sredstev Fundacije za šport. Pozablja pa
               se na financiranje športnikov, katerim je ta institucija dejansko namenjena.</p>
               <p>Državni svet tudi ugotavlja, da je bilo s spremembami in dopolnitvami Zakona o
               lastninskem preoblikovanju Loterije Slovenije iz leta 2012 določeno, da Fundacija za
               financiranje športnih organizacij v Republiki Sloveniji nima več direktorja kot
               poslovodnega organa, in administrativne naloge za fundacijo in financiranje športnih
               organizacij. Z novelo zakona se ureditev poslovodnega organa Fundacije za
               financiranje športnih organizacij v Republiki Sloveniji izenačuje z ureditvijo, ki
               velja za Fundacijo za financiranje invalidskih in humanitarnih organizacij v
               Republiki Sloveniji in je taka veljala tudi za Fundacijo za financiranje športnih
               organizacij v Republiki Sloveniji pred novelo v letu 2012. Bistvena zadeva, ki nas je
               tudi vodila k tem mnenju, pa je bilo poročilo Komisije za preprečevanje korupcije.
               Komisija je 28. 1. izdala mnenje in opozorila k temu zakonu. Pripombe so se nanašale
               na 2., 3., 4. in 6. člen. Še povem samo kratek povzetek. V 2. členu je zapisano, da
               komisija z vidika preprečevanja korupcije in nasprotja interesov ter zagotavljanja
               transparentnosti poslovanja in integritete meni, da predlagana rešitev, ki moč in
               pristojnosti odločanja kopiči v enem združenju, v tem primeru Olimpijskem komiteju
               Slovenije, objektivno predstavlja visoko tveganje. Čeprav predlagatelj ugotavlja, da
               gre za krovno organizacijo civilne družbe na področju športa, to samo po sebi še ni
               zagotovilo, da bo s tem ustrezno urejeno tudi preprečevanje in obvladovanje
               korupcijskih tveganj.</p>
               <p>Tudi pri 3. členu, ko gre za nezdružljivost članov sveta fundacije, ugotavlja, da
               znižuje dosežene standarde. Na nek način je bil to pomemben vidik, pri katerem se je
               Državni svet tudi odločal. V letu 2010, ko je veljal prejšnji zakon, je fundacija
               dobila tudi slabo poročilo Računskega sodišča, in menimo, da je bila z letom 2012, ko
               je bil prejšnji zakon vzpostavljen, ta anomalija odpravljena, saj od takrat ni bilo
               praktično nobenih pripomb več. Glede direktorja pa je tudi Državni svet izrazil
               pomisleke, da v tej situaciji, ko smo v finančni krizi in ko praktično vsak evro
               veliko pomeni, ponovno imenovanje direktorja ni potrebno, saj vso podporo lahko
               zagotovi resorno ministrstvo, medtem ko pa v sami fundaciji tako ali tako sedijo
               športniki, ki se seveda tudi na šport najbolj spoznajo. Moram tudi poudariti, da je
               bilo v sami razpravi na odboru Državnega zbora izpostavljeno, da je Državni svet
               spremenil mnenje. Ne, ni ga spremenil, ker ga na plenarni seji ni obravnaval.
               Obravnavala ga je sicer pristojna komisija Državnega sveta in zaradi tega tudi tista
               trditev ne drži. Hvala lepa.</p>
            </sp>
            <sp xml:id="SDZ6-Redna-25-2014-05-22.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo je obravnaval tudi Odbor za izobraževanje, znanost, šport in mladino kot
               matično delovno telo. Za predstavitev poročila odbora dajem besedo predsednici Saši
               Kos.</p>
            </sp>
            <sp xml:id="SDZ6-Redna-25-2014-05-22.sp4">

               <speaker>SAŠA KOS (PS PS):</speaker>

               <p> Hvala za besedo, gospod predsednik. Lep pozdrav vsem prisotnim!</p>
               <p>Odbor za izobraževanje, znanost, šport in mladino je na 39. nujni seji 14. 5. 2014
               obravnaval zahtevo Državnega sveta, da Državni zbor ponovno odloča o Zakonu o
               spremembah in dopolnitvah Zakona o lastninskem preoblikovanju Loterije Slovenije, ki
               ga je Državnemu zboru predložila Vlada in ga je ta sprejel na 24. redni seji 28. 4.
               2014. Predstavnik Državnega sveta je v uvodni obrazložitvi podrobneje predstavil
               razloge za zahtevo po ponovnem odločanju o zakonu in pri tem poudaril, da Državni
               svet zakona ni podprl zaradi predvidene neuravnotežene zastopanosti nacionalnih
               športnih zvez v svetu fundacije, novih, po njihovem mnenju nepotrebnih sprememb
               zakona glede sestave Sveta Fundacije za šport in dveh negativnih mnenj Komisije za
               preprečevanje korupcije, ki sta bila dana k temu predlogu zakona. Državni sekretar na
               Ministrstvu za izobraževanje, znanost in šport je med drugim povedal, da zavrača
               očitke Državnega sveta in spomnil na to, da je ob sprejemanju predloga zakona
               Komisija Državnega sveta za kulturo, znanost, šolstvo in šport slednjega podprla.
               Komisija Državnega sveta je predlog zakona podprla v besedilu, ki je kar na nekaj
               mestih predvidevalo drugačno ureditev Fundacije za financiranje invalidskih in
               humanitarnih organizacij v Republiki Sloveniji v primerjavi z ureditvijo Fundacije za
               financiranje športnih organizacij v Republiki Sloveniji, ureditev pa se je tekom
               obravnave novele v Državnem zboru poenotila, kakor je večkrat predlagala tudi
               Komisija za preprečevanje korupcije.</p>
               <p>Pojasnil je, da je obstoječa različna ureditev obeh fundacij po njihovem mnenju
               popolnoma neprimerna in jo je nujno treba spremeniti, saj se na njeni podlagi
               netransparentno mešajo pristojnosti poslovodenja, upravljanja in nadzora.
               Predstavnica Zakonodajno-pravne službe je ob predstavitvi njihovega mnenja povedala,
               da se navedbe Državnega sveta v zahtevi nanašajo na vprašanja, povezana s presojo
               primernosti zakonske ureditve, ki so vsebinske narave. Ker tako opredeljena vprašanja
               presegajo okvir njihovih nalog, se do navedenih utemeljitev in s tem tudi do zahteve
               Državnega sveta niso opredelili. V razpravi so nekateri članice in člani odbora
               povedali, da ne vidijo nobenih novih strokovnih razlogov proti zakonu od njegovega
               sprejetja na seji Državnega zbora. K zakonu so bile v fazi obravnave podane številne
               pripombe zainteresirane javnosti, katerim je predlagatelj tudi sledil. Menili so, da
               naj se v prihodnje pripravi nov sistemski zakon, ki bo govoril o obeh fundacijah in
               ne o preoblikovanju Loterije Slovenije, ker je ta dejansko že nekaj časa
               preoblikovana, v tem trenutku pa predlagani zakon prinaša boljše rešitve od
               obstoječega, na katerega je imela več pripomb tudi protikorupcijska komisija.</p>
               <p>Opozorili so tudi na neprimerno opravljanje dveh funkcij s strani enega človeka,
               prehod zaposlenih brez javnega natečaja in na neprimerno razdeljevanje sredstev, ki
               ga omogoča veljavni zakon. Drugi pa so povedali, da proces demokratizacije
               slovenskega športa zaostaja za 20 let za demokratizacijo Slovenije. Menili so, da se
               nov zakon sprejema samo zaradi zamenjave članov sveta in da njegove spremembe vodijo
               v elitizacijo in politizacijo. Opozorili so še na to, da se Olimpijskemu komiteju
               Slovenije – Združenju športnih zvez podeljuje zelo veliko pristojnosti ter monopol
               pri delitvi sredstev preko fundacije in da takšna sestava sveta prinaša tudi možnosti
               za netransparentna ter koruptivna dejanja pri razdeljevanju loterijskega denarja. Po
               opravljeni razpravi je odbor sprejel mnenje, da je Zakon o spremembah in dopolnitvah
               Zakona o lastninskem preoblikovanju Loterije Slovenije ustrezen. Hvala lepa.</p>
            </sp>
            <sp xml:id="SDZ6-Redna-25-2014-05-22.sp5">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Za obrazložitev mnenja Vlade dajem besedo predstavniku Vlade Aljušu Pertinaču,
               državnemu sekretarju na Ministrstvu za izobraževanje, znanost in šport.</p>
            </sp>
            <sp xml:id="SDZ6-Redna-25-2014-05-22.sp6">

               <speaker>ALJUŠ PERTINAČ:</speaker>

               <p>Hvala lepa za besedo, spoštovani gospod predsednik Državnega zbora. Spoštovani
               poslanke in poslanci!</p>
               <p>Novela Zakona o lastninskem preoblikovanju Loterije Slovenije, o kateri boste danes
               ponovno odločali, v treh bistvenih točkah dopolnjuje obstoječo zakonsko ureditev,
               katera se je v praksi izkazala kot neustrezna. Prva točka je, da se ponovno
               vzpostavlja direktor kot poslovodni organ Fundacije za šport. Vi veste, da ta zakon,
               o katerem boste danes ponovno razpravljali, določa pogoje delovanja tudi ene druge
               fundacije, Fundacije za financiranje invalidskih in humanitarnih organizacij v
               Republiki Sloveniji. Ta fundacija ima direktorja kot poslovodni organ. Ta fundacija
               zato lahko usklajuje pristojnosti poslovodenja, upravljanja in nadzora. Fundacija za
               šport, ki, mimogrede, vsako leto razdeli zelo veliko denarja, tudi čez 10 milijonov
               evrov – če nima poslovodnega organa, ne more zagotavljati, da se netransparentno ne
               mešajo pristojnosti poslovodenja, upravljanja in nadzora. Druga točka, ki je pomembna
               in v kateri predlog zakona, o katerem boste ponovno odločali, bistveno izboljšuje
               obstoječo zakonsko ureditev, je odprava ustavne spornosti ureditve nezdružljivosti
               funkcij članov Sveta Fundacije za šport, na kar je že v letu 2012 opozorila tudi
               Zakonodajno-pravna služba Državnega zbora Republike Slovenije.</p>
               <p>Na podlagi mnenj, ki so se izpostavila v postopku sprejemanja predloga zakona, se z
               novelo zakona predlaga, da se je član sveta tako Fundacije za šport kot tudi
               Fundacije za financiranje invalidskih in humanitarnih organizacij v Republiki
               Sloveniji, kot tudi član pritožbenega organa obeh fundacij, dolžan izločiti iz vseh
               faz odločanja o sofinanciranju organizacije, v katerih je on sam ali njegov družinski
               član, kot je opredeljeno v zakonu, ki ureja integriteto in preprečevanje korupcije,
               odgovorna oseba, poslovodja, član poslovodstva ali zakoniti zastopnik. Takšno
               ureditev je predlagal tudi Zavod Center za informiranje, sodelovanje in razvoj
               nevladnih organizacij. In zadnja pomembna točka, v kateri predlog zakona, o katerem
               boste ponovno odločali, bistveno izboljšuje obstoječo zakonsko ureditev, pa je
               depolitizacija predlaganja članov Sveta Fundacije za šport. Na podlagi trenutno
               veljavnega zakona namreč kar 14 od 17 članov sveta fundacije v imenovanje predlaga s
               strani Vlade Republike Slovenije ustanovljen in postavljen Strokovni svet Republike
               Slovenije za šport. Trenutno veljavni zakon določa tudi zelo zapleten in na določenih
               mestih nejasen postopek imenovanja članov Sveta Fundacije za šport. Določeno je
               namreč veliko število nekih parcialnih volitev med različnimi subjekti, pri čemer
               določeni od njih, na primer športni strokovnjaki, sploh niso opredeljeni v nobenem
               pravnem aktu.</p>
               <p>In ne nazadnje, z novelo zakona iz leta 2012 je bil kot predlagatelj članov Sveta
               Fundacije za šport izločen Olimpijski komite Slovenije – Združenje športnih zvez kot
               krovna športna organizacija. Preko svojih članic OKS – Združenje športnih zvez
               združuje več kot 7 tisoč 500 športnih društev z več kot 350 tisoč člani. Kot veste,
               so s predlogom novele zakona soglašali Nacionalni svet invalidskih organizacij
               Slovenije, Olimpijski komite Slovenije – Združenje športnih zvez ter Strokovni svet
               Republike Slovenije za šport, pa tudi dvakrat pristojna komisija Državnega sveta. Če
               bi želela Vlada Republike Slovenije vplivati na odločitve Sveta Fundacije za šport,
               ima po sedaj veljavnem zakonu za to vse možnosti, ker, kot sem že povedal, lahko
               posredno ali neposredno vpliva na izvolitev vseh članov Sveta Fundacije za šport. Kot
               veste, se Vlada Republike Slovenije ni odločila za to, da bi menjala člane Sveta
               Fundacije za šport, ampak je predlagala zakonsko ureditev, ki bistveno odpravlja
               možnost vplivanja politike na odločitve sveta fundacije, in ključno vlogo pri
               oblikovanju politike Fundacije za šport – bistvo te politike pa je razdeljevanje
               sredstev slovenskemu športu – daje največji in najširši krovni organizaciji
               slovenskega športa, Olimpijskemu komiteju Slovenije – Združenju športnih zvez.
               Vprašam vas: kdo bo bolje skrbel za interese športa, 350 tisoč ljudi, ki se vsak dan
               aktivno na tak ali drugačen način ukvarjajo s športom, ali vsakokratna vladna ekipa?
               Hvala lepa.</p>
            </sp>
            <sp xml:id="SDZ6-Redna-25-2014-05-22.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prehajamo na predstavitev stališč poslanskih skupin. Gospa Jasmina Opec bo
               predstavila stališče Poslanske skupine Slovenske ljudske stranke.</p>
            </sp>
            <sp xml:id="SDZ6-Redna-25-2014-05-22.sp8">

               <speaker>JASMINA OPEC (PS SLS):</speaker>

               <p>Hvala lepa za besedo. Lepo pozdravljeni vsi skupaj!</p>
               <p>Naj že kar na začetku povem, da v Poslanski skupini Slovenske ljudske stranke tudi
               pri ponovnem odločanju ne bomo podprli novele Zakona o lastninskem preoblikovanju
               Loterije Slovenije. Zakon je po našem mnenju slab in bo v humanitarni in športni
               prostor vnesel obilico nepotrebne zmede, kar slovenskemu športu in invalidskim ter
               humanitarnim organizacijam ne bo prineslo nobene koristi. A naj se vrnem nekoliko
               nazaj. V okviru prejšnje koalicije, del katere je bila tudi Slovenska ljudska
               stranka, smo sprejeli zakon, ki je po našem mnenju vzpostavil bolj uravnotežen,
               transparenten in ne nazadnje bistveno bolj demokratičen način izbire članov Sveta
               Fundacije za financiranje športnih organizacij v Republiki Sloveniji, fundacije, ki
               odloča o delitvi sredstev za tiste športne organizacije, športnike, trenerje, zaradi
               katerih je bila fundacija pravzaprav ustanovljena. Poleg tega so se s to novelo
               spremenili še pogoji glede nezdružljivosti članov sveta fundacije. Določilo se je
               tudi opravljanje administrativnih nalog za fundacijo s strani Ministrstva za
               izobraževanje, znanost in šport. Določilo se je tudi nepoklicno opravljanje funkcije
               predsednika sveta fundacije.</p>
               <p>Predlagana novela pa v grobem vrača nazaj takšno stanje, kot je bilo pred
               uveljavitvijo zadnje novele tega zakona v letu 2012. Tako se ponovno vzpostavlja
               sistem imenovanja članov Sveta Fundacije za šport na način, po katerem bo največ
               članov, kar 12, neposredno predlagal Olimpijski komite Slovenije – Združenje športnih
               zvez. Naj spomnim, da je bila po zadnji noveli tega zakona uveljavljena ureditev, po
               kateri je 14 članov v imenovanje Državnemu zboru predlagal Strokovni svet Republike
               Slovenije za šport, ta pa je pridobil predloge članov s strani nacionalnih športnih
               zvez s področja individualnih, kolektivnih športov, športne rekreacije, neolimpijskih
               športnih panog, občinskih športnih zvez, športnikov ter športnih trenerjev oziroma
               strokovnjakov. Predlagani zakon sicer delno sledi podobnemu principu, kot smo ga
               zasledovali s prejšnjo novelo zakona, da bodo zgoraj navedeni športni deležniki lahko
               predlagali člane v izvolitev Olimpijskemu komiteju Slovenije, vendar je po mnenju
               Poslanske skupine Slovenske ljudske stranke v takšnem načinu predlaganja preveč
               možnosti za manipulacije.</p>
               <p>Pred uveljavitvijo prejšnje novele so namreč člani skupščine Olimpijskega komiteja
               Slovenije – Združenja športnih zvez lahko odločali le o paketu kandidatov, ki so pred
               tem šli skozi sito izvršilnega odbora Olimpijskega komiteja Slovenije. Nezanemarljivo
               tudi ni bilo dejstvo, da so imele nekatere športne zveze na skupščini Olimpijskega
               komiteja Slovenije sicer pravico glasovanja, vendar je bil njihov glas, če se izrazim
               v športnem žargonu, nič točk. Tovrsten način imenovanja po mnenju poslancev Slovenske
               ljudske stranke ni bil ne transparenten ne demokratičen, konec koncev pa tudi ni
               zagotavljal uravnotežene zastopanosti nacionalnih športnih zvez v svetu fundacije. V
               Poslanski skupini Slovenske ljudske stranke smo mnenja, da je treba dati športnikom,
               ki so eni največjih ambasadorjev naše države, ustrezne pogoje za njihovo delovanje
               ter tudi dovolj finančnih sredstev za nastopanje na svetovnem parketu in tudi za
               spodbudo mlajšim generacijam. Zato je za nas ključen predvsem način razdelitve
               sredstev, s katerimi razpolaga Fundacija za financiranje športnih organizacij v
               Republiki Sloveniji. S takšnimi rešitvami, kot so predlagane v tej noveli Zakona o
               lastninskem preoblikovanju Loterije Slovenije, pa ponovno dajemo formo pred vsebino,
               kar se še nikoli ni izkazalo za pozitivno.</p>
               <p>Zato, kot rečeno, v Poslanski skupini Slovenske ljudske stranke predlagane novele
               tudi ob ponovnem odločanju ne bomo podprli. Hvala lepa.</p>
            </sp>
            <sp xml:id="SDZ6-Redna-25-2014-05-22.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Marija Plevčak bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-25-2014-05-22.sp10">

               <speaker>MARIJA PLEVČAK (PS DeSUS):</speaker>

               <p>Hvala za besedo. Lep pozdrav!</p>
               <p>Po preučitvi razlogov, zaradi katerih Državni svet nasprotuje zakonu, v naši
               poslanski skupini še vedno menimo, da je zakon primeren. Za poslanke in poslanca
               DeSUS je bilo ob obravnavi predloga zakona in njegovem potrjevanju bistveno, da je
               predlagatelj v zakonodajnem postopku imel posluh in sledil težnji po poenoteni
               ureditvi obeh fundacij, torej Fundacije za financiranje športnih organizacij in
               Fundacije za financiranje invalidskih in humanitarnih organizacij. V naši poslanski
               skupini smo namreč prepričani, da je edino primerno, da sta glede na identično
               poslanstvo obeh fundacij tudi funkcionalno čim bolj enotno urejeni. Zakon je prinesel
               usklajeno ureditev pri obeh, tako vodstva fundacije v smislu profesionalizacije in
               poenotenja glede plače obeh direktorjev. Enotna je tudi ureditev postopka imenovanja
               direktorja in njegovega mandata. Enak je potek sprejemanja obeh pravilnikov o merilih
               in pogojih za uporabo sredstev fundacije. Glavna kritika Državnega sveta na ta zakon
               je v trditvi, da se Olimpijskemu komiteju Slovenije podeljujejo velike pristojnosti
               ter monopol pri delitvi loterijskega denarja preko fundacije, ki naj bi jo tako rekoč
               Olimpijski komite Slovenije obvladoval preko sestave sveta fundacije. V zvezi s tem
               imamo tudi v naši poslanski skupini pomisleke. Volitve kandidatov za člane sveta
               fundacije pa bodo opravljene v tajnosti in na podlagi posebnega pravilnika, kar
               zagotavlja demokratičnost in transparentnost v postopku.</p>
               <p>Zato, kot sem že povedala, menimo, da je zakon primeren.</p>
            </sp>
            <sp xml:id="SDZ6-Redna-25-2014-05-22.sp11">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jožef Horvat bo predstavil stališče Poslanske skupine Nove Slovenije.</p>
            </sp>
            <sp xml:id="SDZ6-Redna-25-2014-05-22.sp12">

               <speaker>JOŽEF HORVAT (PS NSi):</speaker>

               <p>Dober dan želim vsem skupaj! Spoštovani gospod predsednik Državnega zbora,
               predstavnik Državnega sveta, predstavnika ministrstva, kolegice in kolegi!</p>
               <p>Državni svet v svoji zahtevi za ponovno odločanje navaja, da je prav novela Zakona o
               lastninskem preoblikovanju Loterije Slovenije iz leta 2012 vzpostavila bolj
               transparenten in demokratičen način izbire članov Sveta Fundacije za financiranje
               športnih organizacij. Takšen način izbire, kot ga sedaj predlaga Vlada in ga je
               sprejel Državni zbor, seveda brez podpore Nove Slovenije – krščanskih demokratov, ne
               zagotavlja uravnotežene zastopanosti nacionalnih športnih zvez v svetu fundacije.
               Novela iz leta 2012 je več samostojnosti omogočila ravno nacionalnim športnim zvezam.
               V Novi Sloveniji smo takrat pozdravili dejstvo, da so v Svet Fundacije za šport
               svojega predstavnika lahko predlagale predvsem tiste organizacije, za financiranje
               katerih je bila fundacija primarno ustanovljena. To so nacionalne športne zveze,
               športne zveze občin, športniki, trenerji in drugi strokovni delavci v športu. Skrajni
               čas je bil, da se tudi na področju financiranja športa vzpostavi pregleden sistem, ki
               bo jasno opredelil pravice in dolžnosti sodelujočih.</p>
               <p>Spremembe, ki jih prinaša novela, o kateri bomo danes drugič odločali, pa zagotovo ne
               gredo v smeri pluralizacije na področju športa, ampak v smeri centralizacije, ki pa
               nikoli ne prinese dobrih rešitev. Državni svet ugotavlja, da se s spremembami
               privilegira položaj športnih funkcionarjev v Olimpijskem komiteju Slovenije, in na ta
               način politika ponovno pridobiva monopol pri podeljevanju finančnih sredstev
               Fundacije za šport. Pozablja pa se na financiranje športnikov, katerim je ta
               inštitucija dejansko namenjena. Predlagana novela bi po mnenju Nove Slovenije –
               krščanskih demokratov zopet vzela nacionalnim športnim zvezam možnost samoodločanja o
               razdelitvi denarja, ki je predvsem namenjen športu, in bistven vpliv prenesla nazaj
               na le enega od deležnikov, na Olimpijski komite Slovenije. Po našem mnenju gre za
               prestižni boj za vpliv, ki pa popolnoma zasenči resnični problem, ta pa je vedno manj
               denarja za šport na splošno.</p>
               <p>Poslanci Nove Slovenije – krščanskih demokratov predloga zakona tudi ob ponovnem
               odločanju ne bomo podprli.</p>
            </sp>
            <sp xml:id="SDZ6-Redna-25-2014-05-22.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Andrej Čuš bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-25-2014-05-22.sp14">

               <speaker>ANDREJ ČUŠ (PS SDS):</speaker>

               <p>Hvala za besedo, gospod predsednik. Spoštovani predstavniki Vlade, spoštovani
               kolegice in kolegi!</p>
               <p>Poslanska skupina SDS je v preteklih razpravah o Zakonu o lastninskem preoblikovanju
               Loterije Slovenije v tej dvorani ter tudi v okviru matičnega odbora večkrat jasno
               predstavila svoja stališča. Pozdravljamo odločitev Državnega sveta, ki je zelo
               argumentirano sprejel veto na predlog sprememb zakona in opozoril na nekaj izjemno
               pomembnih dejstev, nanizal vrsto dokazov, ki pričajo o nedomišljenih in nestrokovnih
               predlogih sprememb, ter ob tem opozoril celo na zavajajoče navedbe predlagatelja
               zakona. V Poslanski skupini SDS ob tem menimo, da gre za nepotrebne in, celo več,
               izmerljivo škodljive posledice zakona. Z ukrepi, ki jih predvideva sprememba zakona,
               bi se upravljanje Fundacije za šport bistveno podražilo, pri čemer bi se ponovno
               vzpostavile okoliščine, ki pomenijo nejasne razmejitve odgovornosti na ravni
               upravljanja fundacije. Ob tem, ponovno poudarjamo, bi se pomembno povečala
               korupcijska tveganja in tveganja na ravni netransparentnega delovanja in možnosti
               nasprotja interesov.</p>
               <p>Sprememba zakona ponovno uvaja centralističen način imenovanja članov sveta fundacije
               ter v eno entiteto združuje predlagatelja članov sveta fundacije, njihovo imenovanje,
               prejemanje sredstev in hkrati še nadzor nad porabo teh sredstev. Takšen model, ki je
               veljal do leta 2012 in ga predlagatelj želi ponovno uvesti, je že naletel na
               negativno mnenje Računskega sodišča in zelo kritično oceno Komisije za preprečevanje
               korupcije. Argument, da gre v sedanji ureditvi za zapleten postopek imenovanja članov
               Sveta Fundacije za šport, nikakor ne more biti razlog za spremembe zakona. Bil je
               izveden brez zapletov in na demokratičen način, prvič v zgodovini. Ob tem moram
               ponovno poudariti, da se s takšnim načinom strinja tudi Olimpijski komite Slovenije.
               Ob tem bi želel izpostaviti, da smo se pred kratkim na matičnem odboru seznanili z
               vrsto ugotovljenih nepravilnosti pri negospodarni, nesmotrni in netransparentni
               porabi sredstev fundacije, med katerimi je tudi eden od pripravljavcev besedila
               sprememb zakona. Ob tem moram izraziti zaskrbljenost, da gre pri tem morda celo za
               poskus prikritja ugotovitev in za poskus zlorabe instituta Državnega zbora za
               uresničevanje individualnih teženj po politični prevladi v slovenskem športu in
               uresničevanje individualnih interesov.</p>
               <p>V Poslanski skupini SDS nam je mar za slovenski šport, za slovenske športnice in
               športnike. Z veliko zaskrbljenostjo ponovno poudarjamo, da je slovenski šport v
               pričujoči krizi utrpel globoke posledice. Vlada v odhajanju z ministrom Pikalom na
               čelu je krizo v slovenskem športu še poglobila. Indeks finančnih sredstev za šport na
               ravni države za leto 2014, ki jih zagotavlja Ministrstvo za izobraževanje, znanost in
               šport, je, cenjeni kolegice in kolegi, 47,3 glede na lansko leto, in to ob soglasju
               Olimpijskega komiteja Slovenije. To pomeni, da je ministrstvo v letošnjem letu več
               kot razpolovilo sredstva, namenjena za šport. Namesto da bi se ministrstvo ukvarjalo
               s problemi v slovenskem športu ter pripravilo sveženj ukrepov za podporo slovenskemu
               športu, nam ponovno ponuja zakon, ki ne prinaša nobene vsebinske ali druge dodane
               vrednosti. Argumentirano menimo, da zakon sloni na nestrokovnih podlagah, prinaša
               evidentno škodljive posledice, dviguje korupcijska tveganja in celo prinaša
               nesprejemljivo podražitev upravljanja.</p>
               <p>Ker hočemo dobro slovenskemu športu, ga zaščititi, zavarovati demokratične interese,
               zagotoviti transparentno, etično in nepolitično upravljanje Fundacije za šport, bomo
               tudi tokrat v Poslanski skupini Slovenske demokratske stranke sprejetju tega zakona
               nasprotovali.</p>
            </sp>
            <sp xml:id="SDZ6-Redna-25-2014-05-22.sp15">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Alenka Bikar bo predstavila stališče Poslanske skupine Pozitivna Slovenija.</p>
            </sp>
            <sp xml:id="SDZ6-Redna-25-2014-05-22.sp16">

               <speaker>ALENKA BIKAR (PS PS):</speaker>

               <p>Hvala za besedo, gospod predsedujoči. Spoštovani kolegice in kolegi in vsi ostali
               prisotni, lepo pozdravljeni!</p>
               <p>O noveli Zakona o lastninskem preoblikovanju Loterije Slovenije smo pred zahtevo
               Državnega sveta za ponovno odločanje že obširno razpravljali. Veliko je bilo razprave
               tako na matičnem delovnem telesu kot v Državnem zboru in zato lahko v imenu Pozitivne
               Slovenije povem, da tako imenovanega veta ne bomo podprli. Razlog je v tem, da v tem
               času niso nastopile nikakršne nove dileme, spoznali nismo nikakršnih novih
               argumentov, ki bi nas vodili v to, da bi noveli zakona nasprotovali. Tudi
               argumentacija Državnega sveta ne prepriča. Celo več, trdijo, da je zakon iz leta 2012
               bolj transparenten in demokratičen, čeprav se je nanj ostro odzvala protikorupcijska
               komisija, o financiranju pa je svoje povedalo tudi Računsko sodišče. Naj se v tem
               kontekstu vrnem na začetek obravnave novele Zakona o lastninskem preoblikovanju
               Loterije Slovenije. Veliko je bilo različnih stališč in pripomb, utemeljenih na
               osnovi pogovorov s civilno sfero, združenji športnih strokovnjakov, ki so se aktivno
               vključevali v spreminjanje vsebine zakona. Vlada je večini stališč in mnenj takratnih
               koalicijskih strank v največji možni meri sledila. Dragi kolegice in kolegi, tak je
               proces demokratičnega odločanja, in menimo, da smo se odločili prav.</p>
               <p>Kot je dejal spoštovani kolega Kavtičnik na odboru za izobraževanje, pa si ne moremo
               dovoliti, da politika zaradi kakršnihkoli drugačnih pogledov posega oziroma si želi
               poseči v najboljšo, najodmevnejšo in najbolje organizirano športno organizacijo, to
               je Olimpijski komite Slovenije. Gre za združenje športnih zvez, kjer deluje več kot 7
               tisoč 500 športnih društev, več kot 350 tisoč športnic in športnikov ter ljudi, ki
               delujejo na področju športa. Gre torej za organizacijo, ki že ima vzpostavljen sistem
               svojega delovanja, in nanj naj vplivajo zgolj tisti, ki v tem sistemu delujejo. Po
               oceni Pozitivne Slovenije ne smemo dovoliti, da se s političnimi ali drugačnimi
               pritiski vpliva na njegovo organiziranost, izvolitev določenih članov in tako naprej.
               Vsekakor si ne bi upala trditi, da je novela zakona optimalna, zato smo v Poslanski
               skupini Pozitivna Slovenija predlagali, da se zakon, ki določa financiranje športnih
               in humanitarnih organizacij, spremeni celovito, saj gre za sistemski predpis, ki bi
               danes moral govoriti o sistemskem delovanju obeh fundacij v celoti, ne pa o tako
               imenovanem lastninskem preoblikovanju, saj gre za loterijo, ki je že davno
               preoblikovana in olastninjena.</p>
               <p>Zaradi vsega povedanega noveli zakona, ki upošteva ugotovitve Računskega sodišča
               glede nezakonitosti, nenamenskega in netransparentnega trošenja sredstev, ki omogoča
               bolj transparentno in neodvisno delo fundacije, ki odpravlja neustrezno ureditev
               novele, sprejete leta 2012, ki upošteva mnenje stroke in zainteresirane javnosti, ki
               po mnenju komisije športnikov, katere člani pa so ravno predstavniki različnih
               športov, omogoča, da športniki in športni subjekti na najbolj odprt in demokratičen
               način izvolijo kandidate za Svet Fundacije za šport, tudi v tem branju v Poslanski
               skupini Pozitivna Slovenija prižigamo zeleno luč. Hvala.</p>
            </sp>
            <sp xml:id="SDZ6-Redna-25-2014-05-22.sp17">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Majda Potrata bo predstavila stališče Poslanske skupine Socialnih
               demokratov.</p>
            </sp>
            <sp xml:id="SDZ6-Redna-25-2014-05-22.sp18">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovani gospod državni sekretar s sodelavcem,
               predstavnik Državnega sveta, poslanke in poslanci!</p>
               <p>Ne vem kolikič mi je že kot poslanki dana možnost predstaviti stališče poslanske
               skupine v zvezi z Zakonom o lastninskem preoblikovanju Loterije Slovenije. Moram
               reči, da so nekateri predlogi sprememb šli v smeri, ki je želela v resnici napraviti
               delovanje Loterije Slovenije transparentnejše, vmes smo pa doživeli tudi vrsto
               poskusov, spremembe, ki so koncentrirale in centralizirale moč dveh funkcij v enem
               človeku, in to se je pravzaprav zgodilo z novelo zakona v letu 2012. In ta novela, o
               kateri danes odločamo zaradi zahteve o vetu, je ravno odpravila grobi
               intervencionizem v delovanju organa Fundacije za šport, ki si ga je dovolila novela
               leta 2012. Takrat je namreč fundacija za športne organizacije skupaj z zaposlenimi
               prenesla vodenje na ministrstvo, ukinila profesionalno funkcijo direktorja, katerega
               poslovodsko vlogo je prevzel predsednik sveta, predlagateljstvo za imenovanje članov
               pa praktično centralizirala v vladnem strokovnem svetu za šport in iz tega izločila
               Olimpijski komite Slovenije – Združenje športnih zvez. In ko govorimo o tem, da bi
               morali dati večjo vlogo športnikom samim, je z novelo, o kateri bomo danes ponovno
               odločali, ravno dana ta možnost, o kateri je govoril tudi CNVOS in katerega pripombe
               so v največji možni meri v tej noveli tudi upoštevane.</p>
               <p>V Poslanski skupini Socialnih demokratov ne zanikamo ne poročila Računskega sodišča
               in ne poročila Komisije za preprečevanje korupcije. Ampak treba je vedeti, da se je
               Komisija za preprečevanje korupcije izrekala o delovanju obeh fundacij in da je na
               koncu svojega mnenja zapisala: "Komisija obenem ponovno opozarja na težo primerov in
               ugotovitev o korupcijskih in drugih tveganjih na celotnem področju, ki ga ureja Zakon
               o lastninskem preoblikovanju Loterije Slovenije, zato ponovno predlagamo, da
               ministrstva in njihove strokovne službe, pristojne za namen, za katerega sta bili
               fundaciji ustanovljeni, skupaj preučijo in pripravijo celovito prenovo zakonske
               ureditve Loterije Slovenije in obeh fundacij." In tukaj je jedro problema. Če bo
               danes novela zakona zavrnjena, potem bo ohranjena situacija, po kateri se vodenje
               obeh fundacij razlikuje. FIHO bo obdržal profesionalno vodstvo, fundacija za šport
               tega ne bo imela. Opravljanje administrativnih funkcij bo ostalo na Direktoratu za
               šport in se bo financiralo iz državnega proračuna.</p>
               <p>Vse to je bilo tedaj urejeno na način, ki je bil nedopusten, in je na to
               Zakonodajno-pravna služba Državnega zbora tudi opozarjala. Zakonodajno-pravna služba
               je opozorila, da razlogi za razlikovanje niso jasno obrazloženi, da ni bilo mogoče
               ugotoviti skladnosti z ustavo, da je ena fundacija na en način urejena, pri eni je
               soglasje, pri drugi je mnenje, ena ima profesionalno, druga neprofesionalno vodenje,
               in to ni bilo obrazloženo. Enako tudi prehod zaposlenih s fundacije na ministrstvo ni
               bil urejen ustrezno. In zdaj nas prepričujete, da je to transparentno in dobro. Ni
               dobro. Enako kot je zavajajoče mnenje, da Državni svet ni podpiral poprej, pred
               vetom, te novele. Komisija jo je podprla in Državni svet kot celota ni izrekel
               nesoglašanja. Enako kot ste mimogrede pozabili, da je bil lani Eurobasket, da so bila
               sredstva zaradi tega čisto drugače razporejena in da je tedanji minister za šport
               razmišljal o odpovedi Eurobasketa. Naj ljudje sami presodijo, komu je do športa.</p>
               <p>Mi bomo novelo podprli. Hvala.</p>
            </sp>
            <sp xml:id="SDZ6-Redna-25-2014-05-22.sp19">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Alenka Pavlič bo predstavila stališče Poslanske skupine nepovezanih poslancev.
            </p>
            </sp>
            <sp xml:id="SDZ6-Redna-25-2014-05-22.sp20">

               <speaker>ALENKA PAVLIČ (PS NP):</speaker>

               <p>Hvala lepa. Spoštovani!</p>
               <p>Državni svet zahteva, da ponovno odločamo o noveli Zakona o lastninskem
               preoblikovanju Loterije Slovenije, saj naj način izbire članov, ki ga je predlagala
               Vlada in sprejel Državni zbor, ne bi zagotavljal uravnotežene zastopanosti
               nacionalnih športnih zvez v Svetu Fundacije za šport. Predlagatelj odložilnega veta
               meni, da je Janševa novela zakona iz leta 2012 tista, ki vzpostavlja bolj
               transparenten in demokratičen način izbire članov in zagotavlja uravnoteženo
               zastopanost nacionalnih športnih zvez v svetu fundacije. V Poslanski skupini
               nepovezanih poslancev se z navedenimi trditvami ne moremo strinjati. Leta 2012
               sprejeti zakon Janševe vlade je vseboval slabe rešitve in omogočal tveganje za
               korupcijo in nasprotje interesov. Na slednje sta takrat opozorila tako
               Zakonodajno-pravna služba Državnega zbora kot tudi Komisija za preprečevanje
               korupcije. Poleg tega je bila ustavno sporna zaradi omejevanja članstva v svetu
               fundacije, saj ni jasno navedla razlogov za nezdružljivost, zaradi česar ni bilo
               mogoče oceniti skladnosti takratnega predloga zakona z načelom sorazmernosti, ki
               izhaja iz 2. člena Ustave Republike Slovenije. Poleg tega pa je prenos vseh
               administrativnih nalog fundacije na ministrstvo in ukinitev direktorske funkcije
               šport dejansko podredil politiki, saj je lahko tako direktor Direktorata za šport
               neposredno nadziral delo strokovnega sveta in sveta fundacije. To pa je bilo v
               popolnem nasprotju z načeli bele knjige o športu.</p>
               <p>Novela Zakona o lastninskem preoblikovanju Loterije Slovenije, ki je bila sprejeta
               28. aprila letos, upošteva ugotovitve Računskega sodišča, odpravlja neustrezno
               ureditev, ki je številnim društvom odvzela pravico do upravljanja z javnimi zadevami,
               ker zdaj ne smejo sodelovati pri delu fundacije, povečuje neodvisnost dela fundacije,
               z vzpostavitvijo oziroma s prenosom funkcije direktorja na fundacijo pa se iz
               delovanja funkcije umika vpliv politike, in še bi lahko naštevali. Sicer pa sprejeti
               zakon upošteva mnenje stroke in zainteresirane javnosti. Po mnenju komisije
               športnikov zakon omogoča, da športniki in športni subjekti na kar najbolj odprt in
               demokratičen način izvolijo kandidate za svet fundacije. S predlogom zakona soglašata
               tako Olimpijski komite Slovenije – Združenje športnih zvez kot tudi Strokovni svet
               Republike Slovenije za šport. In še pojasnilo glede vloge in statusa Olimpijskega
               komiteja Slovenije – Združenja športnih zvez in volitev, kot jih predvideva sprejeti
               zakon. Je največja organizacija civilne športne sfere v Sloveniji in krovna športna
               organizacija v Sloveniji, v katero je včlanjena velika večina organiziranih športnih
               subjektov. Poleg tega bi bilo 12 članov v svet fundacije voljenih na skupščini na
               tajnih volitvah, kandidata za člana v svetu fundacije pa bi lahko predlagala vsaka
               članica Olimpijskega komiteja. Tako gre tudi v tem primeru za avtonomnost športne
               sfere in transparenten ter demokratičen način izbire članov sveta fundacije.</p>
               <p>Zato bomo predlog zakona ponovno podprli.</p>
            </sp>
            <sp xml:id="SDZ6-Redna-25-2014-05-22.sp21">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo predstavitev stališč poslanskih skupin. Ponovno glasovanje o zakonu bomo
               opravili danes v okviru glasovanj, pol ure po prekinjeni 8. točki dnevnega reda. S
               tem prekinjam to točko dnevnega reda.</p>
               <p>Prehajamo na <title xml:id="SDZ6-Redna-25-2014-05-22.title2">4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VODAH V OKVIRU SKRAJŠANEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade mag.
               Andreji Jerina, državni sekretarki Ministrstva za kmetijstvo in okolje.</p>
            </sp>
            <sp xml:id="SDZ6-Redna-25-2014-05-22.sp22">

               <speaker>MAG. ANDREJA JERINA:</speaker>

               <p>Spoštovani poslanke in poslanci, predsednik, lep pozdrav!</p>
               <p>Novela Zakona o vodah, ki je pred vami, ima en sam resen namen, in to je odprava
               administrativnih ovir, ki so breme tako organu kot strankam v postopkih, pri čemer pa
               še vedno ohranja enako raven varstva okolja in pravic ter skladnost z okoljsko
               zakonodajo Evropske unije. Največje razbremenitve se nanašajo predvsem na področje
               podeljevanja vodnih pravic in vodnih soglasij. Predstavlja tudi izvedbo popravljalnih
               ukrepov iz revizijskega in porevizijskega poročila Računskega sodišča, pomembno
               prispeva k pospešenemu sprejemanju državnih prostorskih načrtov, pri čemer pa se
               pomembno ohranja tudi stopnja varstva voda. Dodana pa je tudi pravna podlaga za
               prenos pristojnosti pobiranja plačil za vodno pravico in vodno povračilo na Carinsko
               upravo Republike Slovenije, pri čemer se bodo le-ta po novem pobirala na enak način
               kot ostale okoljske dajatve, kar pomeni, da dodatno povečujemo učinkovitost tudi na
               tem področju. Novela se sprejema po skrajšanem postopku, ker gre za spremembe znotraj
               obstoječega sistema, kar pomeni, da ne uvajamo nobenih novih konceptualnih
               rešitev.</p>
               <p>Na področju rabe voda je izdanih približno 20 tisoč vodnih dovoljenj za vse vrste
               rabe vode, kar je velika obremenitev tako za uporabnike vode kot za organ, ki jih
               mora podeljevati. Največje število vlog se nanaša na rabe vode, ki nimajo znatnega
               vpliva na stanje voda in vodni režim. Tako novela omogoča pridobitev upravičenj za
               rabo vode z neznatnim vplivom po precej poenostavljenem postopku, zgolj z
               elektronskim evidentiranjem. Ocenjujemo, da se bo število vlog zaradi evidentiranja
               zmanjšalo za približno 400 na letni ravni. Veliko razbremenitev predstavlja tudi
               določitev meje za pridobitev vodnega dovoljenja za posebno rabo vode, ki ni oskrba s
               pitno vodo iz sistemov za oskrbo s pitno vodo. Pričakujemo približno 100 vodnih
               dovoljenj na leto manj. Veliki administrativni zastoji so zaznani tudi na področju
               vodnih soglasij. Namreč, ti postopki bodo zdaj poenostavljeni tako, da ne bo več
               obvezno pridobiti projektnih pogojev. Odločitev bo na strani investitorja. Če bo
               le-ta zaprosil za pridobitev, mu jih bo organ seveda podelil. Projektnih pogojev se
               letno izda približno v slabih 3 tisoč zadevah. Pričakujemo, da bo s tem fakultativnim
               načinom zmanjšano pridobivanje projektnih pogojev za približno 50 %, to se pravi na
               tisoč 500 letno.</p>
               <p>V noveli se poenostavlja tudi način določanja ukrepov omejitve in ustanovitve posebne
               rabe vode v primeru nastanka izrednih razmer. Namreč, omogoča se, da takrat, kadar
               pride do izrednih razmer, gre obveščanje tudi preko svetovnega spleta in na tak način
               v realnem času tudi doseže vse tiste, ki morajo ukrepati, in ne zgolj skozi upravne
               postopke. Odpravljene pa so tudi številne ovire pri načrtovanju in dovoljevanju
               posegov, ki se načrtujejo na podlagi predpisov s področja umeščanja prostorskih
               ureditev državnega pomena v prostor, pri čemer se ohranja enaka stopnja varstva voda.
               Namreč, dodatno je urejeno tudi načrtovanje in dodeljevanje posegov na ogroženih
               območjih, ki še niso določena v skladu z zakonom – govorimo o plezljivih, plazovitih
               in erozijskih –, razen območjih, ogroženih zaradi poplav in z njimi povezanimi
               erozijami na celinskih vodah in na morju. Namreč, to bo potem omogočalo, da bo v
               prehodnem obdobju do zakonske odločitve možno izvesti tudi umestitev v prostor – še
               enkrat, gre za državne projekte – na podlagi strokovnega mnenja zavoda, ki ima javno
               pooblastilo in je ustanovljen za izvajanje opazovanja hidroloških ali erozijskih
               pojavov, in se bo izkazalo, da druge ekonomsko upravičene rešitve ni. Hvala lepa.</p>
            </sp>
            <sp xml:id="SDZ6-Redna-25-2014-05-22.sp23">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za kmetijstvo, gozdarstvo, prehrano in okolje kot
               matično delovno telo. Za predstavitev poročila odbora dajem besedo predsedniku Jakobu
               Presečniku.</p>
            </sp>
            <sp xml:id="SDZ6-Redna-25-2014-05-22.sp24">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik. Gospa državna sekretarka, kolegice in
               kolegi!</p>
               <p>Odbor za kmetijstvo, gozdarstvo, prehrano in okolje je obravnaval predlog tega
               zakona, torej zakona o spremembah in dopolnitvah Zakona o vodah, na 37. seji 6. maja.
               Odbor je bil seznanjen z mnenjem Zakonodajno-pravne službe, ki je predlog zakona
               proučila z vidika njegove skladnosti z ustavo, pravnim sistemom in z
               zakonodajno-tehničnega vidika. Zakonodajno-pravna služba je podala tudi konkretne
               pripombe k nekaterim členom predloga zakona. Nekatere od teh so bile povzete v
               amandmajih koalicijskih poslanskih skupin in jih je odbor tudi sprejel. Odbor se je
               seznanil tudi z mnenjem Komisije Državnega sveta za lokalno samoupravo in regionalni
               razvoj, ki predlog zakona podpira. V razpravi je sodeloval predstavnik Računskega
               sodišča, ki je poudaril, da Računsko sodišče načeloma nima zadržkov do predlaganih
               sprememb in dopolnitev predloga zakona, opozarja pa na predlagano določbo 2. člena,
               to je 6. člen veljavnega zakona, po kateri bosta tako vodno povračilo kot pravica do
               rabe vode postali javni dajatvi. V zvezi s tem Računsko sodišče opozarja, da plačilo
               za pridobitev pravice za rabo vode nima značilnosti javne dajatve, saj gre za
               zaračunavanje naravne dobrine, ki jo uporabnik proda naprej. Glede na to bi lahko
               prišlo do zapletov pri samem izvajanju zakona, kolikor bi bila vložena pobuda za
               oceno ustavnosti tega dela zakona.</p>
               <p>Direktor Kmetijsko gozdarske zbornice Slovenije je predstavil stališče zbornice, ki k
               predlogu zakona sicer nima pripomb, opozoril pa je, da je zbornica v času javne
               razprave o predlogu zakona opozorila na nujnost reševanja dveh vsebinskih vprašanj,
               ki pa nista vključeni v besedilo predložene novele zakona. Gre za vprašanje
               kmetovanja na priobalnih zemljiščih kot tudi za vprašanje kmetovanja na
               vodovarstvenih območjih. Zbornica je izpostavila tudi vprašanje definicije polne
               ekonomske cene rabe vode in opozarja, da bo pri nadaljnjem oblikovanju politike na
               tem področju treba upoštevati prednostne usmeritve v zvezi z namakanjem kmetijskih
               površin. Člani odbora so v razpravi soglasno podprli ključni cilj, ki ga zasleduje
               novela zakona, to je odpraviti administrativne ovire z namenom zagotovitve boljšega
               zakonodajnega in poslovnega okolja ter dviga konkurenčnosti. Opozorili pa so, da bi
               morala Vlada čim prej pripraviti nov sistemski zakon o vodah, ki bo uredil še
               nekatere druge potrebne poenostavitve postopkov, pravne podlage za nadomestilo za
               zmanjšanje dohodka za kmetijske dejavnosti in zagotovitev nadomestnih zemljišč v
               primeru kmetovanja na priobalnih zemljiščih.</p>
               <p>Član odbora pa je v razpravi izpostavil tudi problematiko vodnega sklada in
               nenamensko uporabo sredstev skladov. Opozoril je, da se Slovenija v zadnjem času
               sooča z opozorili tako Računskega sodišča kot Evropske komisije, da bi se nenamenska
               poraba sredstev lahko celo smatrala kot nedovoljena državna pomoč energetskim
               podjetjem oziroma koncesionarjem na spodnji Savi. Z namenom, da bi se sredstva, ki se
               stekajo v vodni sklad, uporabila predvsem za gradnjo protipoplavne infrastrukture v
               teh okoljih, kjer so bila sredstva tudi pobrana, je predlagal, da odbor sprejme svoj
               amandma za novi 39.a člen, s katerim bi s 1. 1. 2015 prenehal veljati prvi odstavek
               11. člena Zakona o pogojih koncesije za izkoriščanje energetskega potenciala Spodnje
               Save. V zvezi z navedenim predlogom za amandma odbora je predstavnik
               Zakonodajno-pravne službe opozoril, da bi črtanje predlagane določbe Zakona o pogojih
               koncesije za izkoriščanje energetskega potenciala Spodnje Save s tem predlogom zakona
               lahko povzročilo velike finančne posledice, ki jih v tem trenutku niti ni mogoče
               predvideti. Poleg tega obstajajo resni pravni zadržki glede tega, da se v nekem
               zakonu spreminjajo ali pa celo črtajo določbe drugega zakona. Zaradi te obrazložitve
               je član odbora kot predlagatelj amandmaja ta predlog za amandma odbora tudi umaknil.
               Po končani razpravi je odbor v skladu s 128. členom Poslovnika Državnega zbora
               glasoval še o členih predloga zakona in jih sprejel. Glede na sprejete amandmaje je
               na podlagi prvega odstavka 133. člena Poslovnika Državnega zbora pripravljeno
               besedilo dopolnjenega predloga zakona, v katerega so vključeni sprejeti amandmaji.
               Dopolnjeni predlog zakona je sestavni del poročila odbora. Hvala lepa.</p>
            </sp>
            <sp xml:id="SDZ6-Redna-25-2014-05-22.sp25">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin. Mag. Jana Jenko bo predstavila
               stališče Poslanske skupine Demokratične stranke upokojencev Slovenije.</p>
            </sp>
            <sp xml:id="SDZ6-Redna-25-2014-05-22.sp26">

               <speaker>MAG. JANA JENKO (PS DeSUS):</speaker>

               <p>Hvala lepa za besedo, gospod predsednik. Vsem skupaj prav lep pozdrav!</p>
               <p>V Poslanski skupini DeSUS bomo podprli predlog novele Zakona o vodah, kajti le-ta
               odpravlja administrativne ovire, ki so v breme tako organu, ki izdaja soglasja in
               vodna dovoljenja, kot strankam v postopkih, pri čemer se še vedno ohranja enaka raven
               varstva okolja in pravic ter skladnost z okoljsko zakonodajo Evropske unije. Največje
               razbremenitve se nanašajo predvsem na področje podeljevanja vodnih pravic in vodnih
               soglasij. Na področju rabe vode je namreč izdanih 19 tisoč 700 vodnih dovoljenj za
               vse vrste rabe vode, kar je velika administrativna obremenitev tako za uporabnike
               vode kot tudi za organ. Veliko razbremenitev predstavlja določitev meje za pridobitev
               vodnega dovoljenja za posebno rabo vode, ki ni oskrba s pitno vodo iz sistemov za
               oskrbo s pitno vodo – približno sto vodnih dovoljenj na leto manj. V noveli se
               poenostavlja tudi način določanja ukrepov omejitve in ustavitve posebne rabe vode v
               primeru nastanka izrednih razmer. Ukrep omejitve in ustavitve posebne rabe vode začne
               veljati takoj, ko je na območju razglašeno stanje izrednih razmer, saj je ob nastanku
               izrednih razmer treba reagirati hitro in na splošni ravni.</p>
               <p>Predlog novele prinaša tudi izvedbo popravljalnih ukrepov iz revizijskega in
               porevizijskega poročila Računskega sodišča ter pomembno prispeva k pospešenemu
               sprejemanju državnih prostorskih načrtov, pri čemer se ohranja stopnja varstva voda.
               Porevizijsko poročilo na izvajanje Zakona o vodah je namreč terjalo izvedbo dodatnega
               popravljalnega ukrepa, in sicer da se pri rabi vode za proizvodnjo pijač, ki se
               odvzema iz objektov in naprav za oskrbo s pitno vodo, črta meja 50 tisoč kubičnih
               metrov, ki predstavlja neupravičeno razlikovanje med večjimi in manjšini odvzemi in s
               tem tudi uporabniki vode. Dodana je tudi pravna podlaga za prenos pristojnosti
               pobiranja plačil za vodno pravico in vodno povračilo na Carinsko upravo Republike
               Slovenije. Plačila se bodo po novem pobirala na enak način kot ostale okoljske
               terjatve. V Poslanski skupini DeSUS pa želimo na koncu opozoriti na problematiko
               vodnega sklada in nenamensko uporabo sredstev sklada. Slovenija se v zadnjem času
               sooča z opozorili tako Računskega sodišča kot Evropske komisije, da bi se nenamenska
               poraba sredstev lahko celo smatrala kot nedovoljena državna pomoč energetskim
               podjetjem oziroma koncesionarjem na spodnji Savi. Zato menimo, da bo treba v kratkem
               najti ustrezno zakonsko rešitev, da se bodo sredstva, ki se iztekajo v vodni sklad,
               uporabila predvsem za gradnjo protipoplavne infrastrukture v tistih okoljih, kjer so
               bila sredstva tudi pobrana, obenem pa ne bodo povzročila prehudih finančnih posledic
               elektrarnam na spodnji Savi. Hvala.</p>
            </sp>
            <sp xml:id="SDZ6-Redna-25-2014-05-22.sp27">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Iva Dimic bo predstavila stališče Poslanske skupine Nove Slovenije.</p>
            </sp>
            <sp xml:id="SDZ6-Redna-25-2014-05-22.sp28">

               <speaker>IVA DIMIC (PS NSi):</speaker>

               <p>Spoštovani predsednik, državna sekretarka, kolegice in kolegi!</p>
               <p>Predlog zakona o spremembah in dopolnitvah Zakona o vodah prinaša nekaj dobrih
               predlogov, krščanski demokrati pa menimo, da lahko skriva tudi kakšne pasti.
               Predlagatelj, torej Ministrstvo za kmetijstvo in okolje, trdi, da se želi s
               predlaganimi spremembami in dopolnitvami Zakona o vodah odpraviti administrativne
               ovire in obremenitve ter poenostaviti postopke izdaje vodnega soglasja in vodne
               pravice, prav tako pa se z novelo zakona predlaga izvedba popravljalnih ukrepov iz
               revizijskega in porevizijskega poročila Računskega sodišča iz leta 2013 v zvezi z
               rabo vode za proizvodnjo pijač, ki se odvzema iz objektov in naprav za oskrbo s pitno
               vodo. Za vse rabe voda je izdanih okoli 20 tisoč vodnih dovoljenj, pri čemer se
               večina vlog nanaša na rabo vode z neznatnim vplivom na stanje voda in vodni režim.
               Zato se predlaga poenostavitev v smislu elektronskega evidentiranja posebne rabe
               vode, kar bo zmanjšalo število vlog za izdajo vodnega dovoljenja za približno 400 na
               letni ravni. Zaradi zaznanih velikih obremenitev na področju vodnih soglasij se
               predlaga fakultativna izdaja projektnih pogojev v postopku pridobitve gradbenega
               dovoljenja, kar naj bi po oceni predlagatelja pomenilo za približno polovico manj
               izdanih projektnih pogojev.</p>
               <p>Krščanski demokrati pozdravljamo vsako poenostavitev postopkov izdaje vodnega
               soglasja in vodne pravice, saj je področje resnično prenormirano in čakanje na ta
               dovoljenja zavira marsikatero investicijo. Predlagana nova ureditev, ki predvideva
               evidentiranje posebne rabe vode s pomočjo računalniške aplikacije, s čimer naj bi se
               na eni strani razbremenili uporabniki in na drugi strani organi, ki izdajajo vodna
               dovoljenja, je sicer verjetno mišljena dobro, se pa v Novi Sloveniji bojimo, da bo z
               novo računalniško aplikacijo spet nekdo dobro zaslužil, vprašanje pa je, kakšen bo
               uspeh. Dosedanje izkušnje kažejo, da pri razvoju oziroma uvajanju novih računalniških
               aplikacij vedno znova prihaja do neverjetnih težav, predvsem v škodo državljanov.
               Spomnimo se le na uvajanje novih aplikacij na davčni upravi ali na centrih za
               socialno delo. Krščanski demokrati bi imeli boljši občutek glede tega, če bi
               ministrstvo natančno predstavilo načrte glede tega in predvsem, kako bodo izvajalce
               omejili, da se aplikacije ne bodo vedno znova dražile med razvojem. Ministrstvo za
               kmetijstvo in okolje ima po našem mnenju še veliko dela, da izvede vsa priporočila,
               ki jih je Računsko sodišče napisalo v revizijskem poročilu iz leta 2013. Mi bomo na
               to zelo pozorni.</p>
               <p>Poslanci Nove Slovenije zakonu ne bomo nasprotovali.</p>
            </sp>
            <sp xml:id="SDZ6-Redna-25-2014-05-22.sp29">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Zvonko Lah bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-25-2014-05-22.sp30">

               <speaker>ZVONKO LAH (PS SDS):</speaker>

               <p>Spoštovani predsednik, spoštovana državna sekretarka, kolegice in kolegi!</p>
               <p>V Slovenski demokratski stranki tej spremembi zakona ne bomo nasprotovali, saj
               odpravlja dolgoletne administrativne ovire, poenostavlja postopke izdaje vodnega
               soglasja in vodne pravice. S tem zakonom se predlaga tudi izvedba popravljalnih
               ukrepov iz revizijskega poročila Računskega sodišča iz leta 2013 v zvezi z rabo voda
               za proizvodnjo pijač, ki se odvzema iz objektov in naprav za oskrbo s pitno vodo.
               Potrebne pa so sistemske spremembe Zakona o vodah in tudi načrta upravljanja z
               vodami. Pri tem opozarjamo, da se naj zagotovijo tudi ustrezne pravne podlage za
               nadomestila za zmanjšanje dohodka iz kmetijske dejavnosti in zagotovi nadomestna
               zemljišča v primeru kmetovanja na priobalnih zemljiščih, kjer je v določenem pasu
               prepovedano gnojenje in uporaba sredstev za varstvo rastlin. Opozorim naj še na to,
               ker je Slovenija zelo bogata, zelo vodnata država, da bi morala biti prva prioriteta,
               in zagotoviti bi morali tudi sredstva, da v vsako naše gospodinjstvo zagotovimo čim
               prej zdravo pitno vodo. Ker pa dve tretjini Slovenije ležita na kraškem območju, kjer
               pitne vode praktično ni, je globoko v podtalnici, je to območje še posebej občutljivo
               za onesnaževanje vode v podtalnici, saj vemo, da je vso to vodo na kraških območjih
               treba pripraviti za pitno vodo, kar pa predstavlja tudi velike stroške.</p>
               <p>Slovenija je tudi obljubila Evropski uniji, da naj bi do leta 2017 vso odpadno vodo
               prečiščeno spustila v podtalnico. Imamo tudi veliko že pripravljenih projektov, ki so
               jih pripravile občine ali več občin skupaj, ki bi v veliki meri tako zagotovili
               zdravo pitno vodo še preostalim gospodinjstvom kot tudi izboljšali pitno vodo tam,
               kjer je že napeljana, je že javni vodovod. Poleg tega je pa tudi veliko medobčinskih
               projektov, kjer so objekti za čiščenje odpadne vode in izgradnje kanalizacij. Mislim,
               da je Vlada dolžna zagotoviti tista lastna sredstva in da se izkoristijo vsa
               kohezijska sredstva, ki so na voljo v tej finančni perspektivi, hkrati pa tudi
               zagotovi finančna sredstva iz nove finančne perspektive za še vse preostale projekte,
               in da se ti projekti nekako izvedejo fazno, tisti, ki jih ne bo možno dokončati v tej
               finančni perspektivi, da se njihovo izvajanje podaljša v novi finančni perspektivi in
               tudi dogradi tako, da voda pride v vsako gospodinjstvo.</p>
               <p>Mi temu zakonu ne bomo nasprotovali. Opozarjamo pa Vlado, da je treba na tem področju
               mnogo več storiti kot to, kar je do sedaj storjenega.</p>
            </sp>
            <sp xml:id="SDZ6-Redna-25-2014-05-22.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jože Velikonja bo predstavil stališče Poslanske skupine Pozitivna Slovenija.
            </p>
            </sp>
            <sp xml:id="SDZ6-Redna-25-2014-05-22.sp32">

               <speaker>JOŽE VELIKONJA (PS PS):</speaker>

               <p>Spoštovani predsednik, spoštovane predstavnice Vlade, poslanke in poslanci!</p>
               <p>Pri noveli Zakona o vodah, ki jo danes obravnavamo, ne gre za sistemske spremembe
               koncepta upravljanja z vodami v Republiki Slovenije, temveč le-ta odpravlja posamezne
               administrativne ovire, ki so bile zaznane v praksi. Zaznane so bile predvsem na dveh
               področjih, to sta področji izdaje vodnih soglasij in podeljevanja vodnih pravic.
               Zaradi tega se predlog zakona osredotoča na poenostavitev postopka pridobivanja
               vodnega soglasja, ki predvideva ukinitev obveznosti pridobivanja projektnih pogojev
               za druge posege v prostor. Do sedaj jih je namreč moral investitor obvezno pridobiti
               za vsak poseg še pred vložitvijo zahteve za vodno soglasje, kar je pripeljalo do
               velikih zamud in nepotrebnih stroškov. Številne poenostavitve se nanašajo tudi na
               podeljevanje vodnih pravic. Najpomembnejšo novost predstavlja evidentiranje posebne
               rabe vode s pomočjo računalniške aplikacije, kar pomeni znatno razbremenitev tako
               upravnega organa kot tudi zadevnega posameznika. Veljavna ureditev tudi predvideva
               izdajanje individualnih odločb v primeru nastanka izrednih razmer, na primer suše,
               zaradi katerih je treba omejiti ali ustaviti izvajanje posebne rabe vode. Ob nastanku
               izrednih razmer je treba reagirati hitro in na splošni ravni. Tako je z novelo
               spremenjen način določanja ukrepov omejitve in ustavitve posebne rabe vode tako, da
               začne ukrep veljati takoj, ko je na območju razglašeno stanje izrednih razmer, in ni
               treba izdajati posamičnih upravnih aktov. Pospešeni so tudi postopki pri načrtovanju
               dovoljenih posegov, ki so prostorske ureditve državnega pomena v prostor. Dodatno je
               urejeno tudi načrtovanje in dovoljevanje posegov na ogroženih območjih, ki še niso
               določena v skladu z zakonom. Na ta način se lahko pomembno pospešijo investicije v
               izgradnjo javne infrastrukture. V Poslanski skupini Pozitivna Slovenija menimo, da
               gre za strokovno dobro pripravljen predlog.</p>
               <p>Zaradi tega bomo predlog zakona podprli. Hvala.</p>
            </sp>
            <sp xml:id="SDZ6-Redna-25-2014-05-22.sp33">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Mirko Brulc bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ6-Redna-25-2014-05-22.sp34">

               <speaker>MIRKO BRULC (PS SD):</speaker>

               <p>Spoštovani, lep pozdrav vsem prisotnim!</p>
               <p>V Poslanski skupini Socialnih demokratov bomo predlagano novelo Zakona o vodah
               podprli. Pri zakonskem predlogu, ki ga bomo danes sprejemali, gre za manjše
               spremembe, ki pa lahko prispevajo k odpravi administrativnih ovir na tistih
               področjih, kjer bi sprememba postopkov pomembno prispevala k temu, da bi to
               predstavljalo manjše upravno breme ali administrativno breme za deležnike, to se
               pravi uporabnike tega zakona. V novelo zakona so vključeni tudi popravljalni ukrepi
               iz revizijskega in porevizijskega poročila Računskega sodišča, spremenjene oziroma
               popravljene pa so tudi ureditve glede prenosa pristojnosti za pobiranje plačil za
               vodno pravico in vodno povračilo na Carinsko upravo Republike Slovenije. S tem se
               uvaja enoten način pobiranja, enako kot tudi za ostale okoljske dajatve, ker je to
               daleč najbolj učinkovit sistem, kar se izkazuje tudi v praksi.</p>
               <p>Kot že rečeno, bomo v Poslanski skupini Socialnih demokratov predlagani zakon
               podprli, ker ne vidimo prav nobenih pasti, kot trdijo, recimo, v Novi Sloveniji.
               Hvala lepa.</p>
            </sp>
            <sp xml:id="SDZ6-Redna-25-2014-05-22.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Alenka Pavlič bo predstavila stališče Poslanske skupine nepovezanih poslancev.</p>
            </sp>
            <sp xml:id="SDZ6-Redna-25-2014-05-22.sp36">

               <speaker>ALENKA PAVLIČ (PS NP):</speaker>

               <p>Hvala lepa. Spoštovani!</p>
               <p>Z novelo Zakona o vodah se odpravljajo administrativne ovire, ki so v breme tako
               organu kot strankam v postopkih, pri čemer se še vedno ohranja enaka raven varstva
               okolja in pravic ter skladnost z okoljsko zakonodajo Evropske unije. Za izdajo
               vodnega soglasja se predlaga ukinitev obveznosti pridobivanja projektnih pogojev
               oziroma pogojev za druge posege v prostor, ki jih je moral investitor obvezno
               pridobiti za vsak poseg pred vložitvijo zahteve za vodno soglasje. Zaradi tega je v
               praksi prihajalo do zamud v postopkih pridobivanja vodnih soglasij. Nadalje se
               številne poenostavitve nanašajo na podeljevanje vodnih pravic. V praksi se je
               izkazalo, da imajo posamezne posebne rabe vode tako majhen vpliv na pretok, gladino
               ali stanje voda, da zanje ni smotrno, da se vodi upravni postopek in izdaja vodna
               dovoljenja, pač pa da se jih le evidentira v vodni knjigi. Omogočen bo hitrejši
               postopek dodeljevanja za tiste rabe vode, za katere ni smotrno, da se izvaja upravni
               postopek s podeljevanjem vodne pravice. Nova ureditev omogoča evidentiranje posebne
               rabe vode s pomočjo računalniške aplikacije, kar omogoča enostavno in hitro
               pridobitev upravičenja.</p>
               <p>V noveli se poenostavlja tudi način določanja ukrepa omejitve in ustavitve posebne
               rabe vode. V primeru nastanka izrednih razmer, na primer suše, zaradi katerih je
               treba omejiti ali ustaviti izvajanje posebne rabe vode, ni več potrebno. Po novem pa
               naj bi začel ukrep omejitve in ustavitve posebne rabe vode veljati takoj, ko je na
               območju razglašeno stanje izrednih razmer, saj je ob nastanku izrednih razmer treba
               reagirati hitro in na splošni ravni. Pospešeni so postopki pri načrtovanju in
               dodeljevanju posegov, ki so prostorske ureditve državnega pomena v prostor. Dodatno
               je urejeno tudi načrtovanje in dovoljevanje posegov na ogroženih območjih, ki še niso
               določena v skladu z zakonom. Na ta način se lahko pospešijo investicije v izgradnjo
               javne infrastrukture. Opozoriti velja, da se z novelo zakona strinja tudi Računsko
               sodišče oziroma načeloma nima zadržkov. Računsko sodišče je namreč pred kratkim
               izdalo porevizijsko poročilo in terjalo izvedbo dodatnih popravljalnih ukrepov. Tudi
               Kmetijsko gozdarska zbornica Slovenije k predlogu zakona ni podala pripomb.</p>
               <p>Zato bomo predlog zakona podprli. V Poslanski skupini nepovezanih poslancev pa
               opozarjamo, da bo treba v prihodnosti čim prej pripraviti nov sistemski zakon o vodah
               zaradi zahtev po boljšem zakonodajnem in poslovnem okolju, ki bo uredil še nekatere
               druge potrebne poenostavitve postopkov. Predvsem pa se po našem mnenju premalo
               zavedamo, da voda ni samo javno dobro in naravna dobrina, temveč tudi strateška
               dobrina 21. stoletja, še posebej v luči klimatskih oziroma podnebnih sprememb, in da
               bodo zato v prihodnje potrebni večji napori in angažma za vzpostavitev boljše
               organiziranosti na področju urejanja voda. Opozoriti pa želimo tudi na vse slabše
               stanje vodotokov, ki povečujejo tveganja za poplave, ki smo jim te dni priča v naši
               bližini, v Bosni in Hercegovini ter Srbiji. Na seji matičnega delovnega telesa je
               bila v zvezi s tem omenjena problematika vodnega sklada in nenamenske uporabe
               sredstev sklada. Tudi sami se strinjamo z namenom, da bi se sredstva, ki se stekajo v
               vodni sklad, uporabila predvsem za gradnjo protipoplavne infrastrukture. V
               prihodnosti bomo namreč morali namenjati več sredstev za zmanjševanje poplavne
               ogroženosti. Poplave so resda naraven pojav, s katerim se soočamo vseskozi,
               zanemariti pa ne smemo dejstva, da na pogostnost in moč teh pojavov vse bolj vplivajo
               podnebne spremembe. Hvala.</p>
            </sp>
            <sp xml:id="SDZ6-Redna-25-2014-05-22.sp37">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Branko Kurnjek bo predstavil stališče Poslanske skupine Državljanske
               liste.</p>
            </sp>
            <sp xml:id="SDZ6-Redna-25-2014-05-22.sp38">

               <speaker>BRANKO KURNJEK (PS DL):</speaker>

               <p>Spoštovani gospod predsednik, spoštovani gospe državni sekretarki, poslanke in
               poslanci ter ostali prisotni v dvorani, dober dan!</p>
               <p>Naj že v uvodu povem, da v Državljanski listi podpiramo predlog zakona o dopolnitvah
               Zakona o vodah, ki sicer v ničemer ne posega v veljavno ureditev upravljanja z
               vodami, temveč je usmerjen le v poenostavitev postopkov izdaje vodnega soglasja in v
               poenostavitve podeljevanja vodnih pravic. Za pridobitev pravice do rabe vode z
               neznatnim vplivom, na primer, uvaja enostavnejši postopek z elektronskim
               evidentiranjem, za izdajo vodnega soglasja pa ne bo več obvezno pridobiti projektnih
               pogojev. Ker je osnovni cilj novele odprava nekaterih administrativnih ovir v
               omenjenih postopkih, bo šlo to posledično predvidoma v prid tudi izboljšanju
               poslovnega okolja ter dviga konkurenčnosti za tiste, ki se pri izvajanju svoje
               poslovne dejavnosti z omenjenimi postopki srečajo.</p>
               <p>Oboje, tako razumska odprava administrativnih bremen in ovir ter debirokratizacija
               kot tudi izboljšanje poslovnega okolja, pa sta zelo pomembni vsebini programa
               Državljanske liste ter tudi našega političnega manifesta. Če pa upoštevamo še
               dejstvo, da gre pri noveli tudi za izvedbo popravljalnih ukrepov iz revizijskega
               poročila Računskega sodišča Republike Slovenije v letih 2009 in 2010, pa je to še
               dodaten razlog za podporo noveli zakona. Škoda je le sicer, da nam teh sprememb
               Zakona o vodah zaradi nujnosti postopka in časovne stiske ni uspelo umestiti že v
               prejšnjo novelo zakona, sprejeto le nekaj mesecev nazaj. Morda na koncu še
               razmišljanje, da je treba biti pri sprejemanju zakonodaje, ki ureja bistvene
               življenjske dobrine in naravna bogastva, kot je na primer voda, še posebej previden.
               Ne pozabimo, da je bila med drugim pred kratkim sprožena pobuda, da se pravica do
               pitne vode zapiše v ustavo.</p>
               <p>Kot rečeno, novelo zakona bomo v Državljanski listi podprli. Hvala.</p>
            </sp>
            <sp xml:id="SDZ6-Redna-25-2014-05-22.sp39">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jakob Presečnik bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-25-2014-05-22.sp40">

               <speaker>JAKOB PRESEČNIK (PS SLS):</speaker>

               <p> Še enkrat hvala lepa za besedo. Lep pozdrav tudi tokrat vsem prisotnim! Kar lep
               pogled je na naš balkon. Tudi njim seveda prisrčen pozdrav.</p>
               <p>Torej, o spremembah in dopolnitvah Zakona o vodah smo danes že precej govorili in
               precej slišali, zato ne mislim poudarjati vsebine tega predloga novele zakona in
               lahko tudi v imenu Poslanske skupine Slovenske ljudske stranke povem, da pozdravljamo
               predlagano novelo, ki jo razumemo kot naslednjo stopničko pri odpravi
               administrativnih ovir in poenostavljanju raznih upravnih postopkov. Tako da kar se
               tiče sprememb zakona, mi dovolite, da praktično ne rečem nič več. Glede na to, da
               urejamo področje voda, pa smo si sicer kar enotni povsod, torej v vseh poslanskih
               skupinah, da imamo na zakonodajnem, predvsem pa na organizacijskem področju še
               marsikaj za postoriti na nivoju države in na nivoju naših regij, in na eni strani pri
               urejanju voda oziroma protipoplavni zaščiti in na drugi strani pri oskrbi s pitno
               vodo. Me veseli, da so se te stvari že začele urejati v prejšnji vladi, da sedanja
               vlada oziroma vodstvo ministrstva, sedanjega in prejšnjega, tudi nadaljuje s temi
               pripravami, in zagotovo je, glede na to, da smo v situaciji, v kakršni smo, da bo
               očitno ostalo za naslednjo garnituro na ministrstvu še dovolj ali pa celo preveč
               dela.</p>
               <p>In ko se pogovarjamo o urejanju področja voda na današnji dan, ne morem mimo tega, da
               izpostavim to veliko tragedijo, ki je doletela nekatere naše prijateljske narode. Še
               pred enim tednom si ne bi mogli niti v sanjah predstavljati, kaj se bo zgodilo na
               velikem področju, predvsem v Bosni in Hercegovini ter Srbiji in delno tudi na
               Hrvaškem. To seveda kliče k temu, da na tem področju praktično nikoli ne moremo do
               konca opraviti naloge glede zaščite, da pa lahko marsikaj storimo za ublažitev
               posledic vseh teh ujm. Konec koncev tudi zgodovina v Sloveniji, zgodovina poplav in
               ujm v Sloveniji, ni nepopisan list papirja, ampak imamo še za časa našega spomina,
               predvsem tistih, ki smo malo starejši, kar precej katastrofalnih dogodkov v novejši
               zgodovini Slovenije. Zaradi tega je še kako pomembno, da vse te ukrepe primerno,
               pravilno načrtujemo in jih tudi izvajamo, in da na drugi strani glede na pomanjkanje
               finančnih sredstev v kar največji meri izkoristimo tudi možnost koriščenja evropskih
               sredstev. Dejstvo je, da se v zadnjih desetletjih kar izmenjujeta suša in povodenj,
               in kot rečeno, zaradi tega je problem še toliko večji. Enako seveda na drugem
               področju, oskrbe s pitno vodo, kjer je ravno tako naša obveza, da evropska sredstva
               koristimo, ker očitno, in ne vem, zakaj bi, če imamo na razpolago evropska sredstva,
               koristili izključno domača. Torej, tudi zato je tako pomembno, da realiziramo, še
               enkrat poudarjam, ta kohezijska sredstva.</p>
               <p>Kot rečeno, v poslanski skupini bomo podprli predlog sprememb tega zakona, ker je
               vsaka administrativna ovira, ki odpade pri nekem načrtovanju in upravljanju,
               dobrodošla. Kot rečeno, v poslanski skupini to podpiramo. Hvala lepa.</p>
            </sp>
            <sp xml:id="SDZ6-Redna-25-2014-05-22.sp41">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po prekinjeni 8. točki
               dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ6-Redna-25-2014-05-22.title3">5. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O INŠPEKCIJSKEM NADZORU V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade mag.
               Renati Zatler, državni sekretarki Ministrstva za notranje zadeve.</p>
            </sp>
            <sp xml:id="SDZ6-Redna-25-2014-05-22.sp42">

               <speaker>MAG. RENATA ZATLER:</speaker>

               <p>Hvala, gospod predsednik. Spoštovane poslanke, spoštovani poslanci!</p>
               <p>Vlada predlaga spremembo Zakona o inšpekcijskem nadzoru. Gre za manjše spremembe,
               vendar po naši oceni zelo pomembne za bolj učinkovit inšpekcijski nadzor. Predstavila
               bom samo nekaj pomembnejših točk. Uvaja se tako imenovani letni program dela, s
               katerim se bosta določila vsebina in obseg rednih nalog nadzora. Predvsem zelo
               pomembna je določba, da bo minister, pristojen za javno upravo in zadolžen za
               Inšpekcijski svet, tudi seznanil vlado o prioritetah dela inšpekcij, in ocenjujemo,
               da se bo na tak način doseglo bolj usklajeno delovanje inšpekcijskega nadzora in
               seveda interdisciplinarna povezanost. Med vsebinskimi spremembami bi poudarila tudi
               določbo, ki se nanaša na generalno klavzulo, na podlagi katere bo določeno, da sme
               inšpektor izrekati vse ukrepe, ki jih določa Zakon o inšpekcijskem nadzoru, četudi
               posamezni zakon določa le nekatere med njimi ali jih celo ne določa; gre za tako
               imenovano subsidiarnost. Predvsem zaradi odločbe Vrhovnega sodišča se bo dopolnil
               tudi drugi odstavek 19. člena zakona s pravno podlago za pridobivanje in obdelovanje
               osebnih podatkov tako imenovanih tretjih oseb, pravnih ali fizičnih oseb, če je to v
               interesu izvedbe inšpekcijskega nadzora, ter se s tem dopolnila tudi prekrškovna
               določba.</p>
               <p>Pomembna je novost, ki se uvaja; gre za tako imenovani navidezni nakup, ko se bo
               inšpektor predstavil po opravljenem nakupu. To pomeni, da bo na tak način lahko bolj
               učinkovito izvedel celoten inšpekcijski nadzor. Ureja se obveščanje prijavitelja o
               stanju vloge, če to zahteva, ampak po zaključku v zdajšnjih določbah to ni bilo tako
               jasno. V primeru lažne prijave se inšpekcijski postopek ustavi in dodaja se tako
               imenovana kvalifikacija lažne prijave oziroma po vzoru krive ovadbe. Pomembna je
               dopolnitev določbe 34. člena, na podlagi česar bo lahko inšpektor zapečatil tudi
               predmete oziroma naprave, ki jih zavezanec kot fizična oseba uporablja za opravljanje
               dejavnosti. Pomembna je tudi ureditev prekrškovnih določb ter jasen zapis, da bo
               inšpektor vnaprej izrekel globe na podlagi in v skladu s posebnim zakonom, šele nato
               na podlagi in v skladu z Zakonom o inšpekcijskem nadzoru. Vlada predlaga, da poslanci
               predlog novele sprejmete. Hvala.</p>
            </sp>
            <sp xml:id="SDZ6-Redna-25-2014-05-22.sp43">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za notranje zadeve, javno upravo in lokalno
               samoupravo kot matično delovno telo. Za predstavitev poročila dajem besedo
               predsedniku gospodu Jerku Čehovinu.</p>
            </sp>
            <sp xml:id="SDZ6-Redna-25-2014-05-22.sp44">

               <speaker>JERKO ČEHOVIN (PS NP):</speaker>

               <p>Hvala, gospod predsednik. Lep pozdrav gospe državni sekretarki!</p>
               <p>Odbor za notranje zadeve, javno upravo in lokalno samoupravo je kot matično delovno
               telo obravnaval Predlog zakona o spremembah in dopolnitvah Zakona o inšpekcijskem
               nadzoru, ki ga je Državnemu zboru predložila Vlada. Odbor je bil seznanjen z
               naslednjim gradivom: mnenjem Zakonodajno-pravne službe, mnenjem Komisije Državnega
               sveta za državno ureditev in pregledom amandmajev poslanskih skupin Pozitivne
               Slovenije, Državljanske liste in Demokratične stranke upokojencev Slovenije.
               Zakonodajno-pravna služba je predlog zakona proučila z vidika njegove skladnosti z
               Ustavo Republike Slovenije, pravnim sistemom in z zakonodajno-tehničnega vidika. V
               poslovniškem roku so bili vloženi amandmaji poslanskih skupin Pozitivne Slovenije,
               Državljanske liste in DeSUS k 2., 7., 8., 12. členu ter od 15. do 23. člena. V imenu
               predlagatelja je državna sekretarka na Ministrstvu za notranje zadeve povedala, da je
               predlog zakona sledil odločbi Vrhovnega sodišča, ki je ugotovilo, da je določba
               trenutno veljavnega Zakona o inšpekcijskem nadzoru glede pridobivanja osebnih
               podatkov od fizičnih in pravnih oseb, ki sicer niso stranke v inšpekcijskem postopku,
               vendar pa s temi podatki razpolagajo, pomanjkljiva, zaradi česar je bilo treba v
               predlagani spremembi zakona natančno določiti, da je v teh primerih zaradi interesov
               izvedbe inšpekcijskega nadzora mogoče pridobivati tudi osebne podatke.</p>
               <p>Glede izvajanja pooblastil inšpektorjev se predlog zakona dopolnjuje tudi z možnostjo
               navideznega nakupa blaga in storitve. Kot primer je navedeno neizdajanje računa za
               prodano blago ali opravljene storitve. V teh primerih bi lahko inšpektorji nadzor
               učinkovito vršili na način, da se inšpektor identificira kršitelju po storjeni
               kršitvi predpisov. Z namenom smotrne porabe proračunskih sredstev se ukinja
               inšpekcijsko značko, prav tako pa se z namenom racionalizacije dela inšpektorjev
               uveljavlja letni program dela, ki bo temeljil na načelu izvrševanja skladnosti
               inšpekcijskih pregledov. Predstavnica Zakonodajno-pravne službe je povedala, da je
               bila večina pripomb k predlogu zakona upoštevana z vloženimi amandmaji, ob tem pa je
               ponovno opozorila na drugi odstavek 19. člena Zakona o inšpekcijskem nadzoru ter
               poudarila, da je opredelitev oseb, ki so zavezane k posredovanju podatkov, zelo
               splošna, zato bi kazalo predlagano spremembo z vidika sorazmernosti poseganja v
               pravico do varstva osebnih podatkov ponovno proučiti ter dodatno pojasniti. Prav tako
               je dodatno izpostavila 12. člen predloga zakona, ki spreminja 38. člen Zakona o
               inšpekcijskem nadzoru, in opozorila, da taka ureditev, kjer globe izrekajo kršiteljem
               le, kadar s posebnim zakonom ni drugače določeno, odstopa od ustaljenega načina
               oblikovanja kazenskih določb. S tem se nakazuje, da je sprememba predlagana zaradi
               težav pri razlagi in uporabi zakona na izvedbeni ravni.</p>
               <p>Predstavnik Komisije Državnega sveta za državno ureditev je povedal, da Državni svet
               predlog zakona podpira. Opozoril pa je, da kljub varčevanju v javnem sektorju in
               prepovedi novih zaposlovanj v inšpekcijskih službah to ne sme biti pravilo. Samo s
               kadrovsko in strokovno močnimi inšpekcijskimi službami se lahko dobro izvajajo
               inšpekcijski pregledi. Prav tako je predlagal, da bi imele tudi inšpekcijske službe
               enotno številko, tako kot je to urejeno pri policiji, gasilcih in reševalcih. S
               pomočjo enotne številke bi posameznika lahko usmerili na točno določen inšpektorat, s
               čimer bi bila državna uprava prijaznejša do uporabnikov. Predstavnica Inšpekcijskega
               sveta je pozdravila pripombe Državnega sveta glede tega, da varčevanje v javnem
               sektorju ne sme biti pravilo za inšpekcijske službe. Poudarila je, da se pregled in
               nadzor nad zakonodajo lahko kvalitetno izvaja samo s strokovnimi in kadrovsko močnimi
               inšpekcijskimi službami. Glede enotne številke za inšpekcijske službe pa je povedala,
               da je bila Halo Inšpekcija ukinjena, uporablja pa se Halo Uprava. Članice in člani
               odbora so brez razprave sprejeli vse vložene amandmaje poslanskih skupin Pozitivne
               Slovenije, Državljanske liste in DeSUS. Odbor je v skladu s 128. členom Poslovnika
               Državnega zbora glasoval o vseh členih predloga zakona skupaj in jih tudi sprejel.
               Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjeni predlog zakona je sestavni del tega
               poročila. Hvala.</p>
            </sp>
            <sp xml:id="SDZ6-Redna-25-2014-05-22.sp45">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin. Besedo ima gospod Jožef Horvat,
               ki bo predstavil stališče Poslanske skupine Nove Slovenije.</p>
            </sp>
            <sp xml:id="SDZ6-Redna-25-2014-05-22.sp46">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovana gospa državna sekretarka, spoštovani
               kolegice in kolegi!</p>
               <p>Pravna varnost državljanov je v veliki meri odvisna od učinkovitega delovanja
               pravosodja in inšpekcijskih služb, ki nadzirajo izvajanje sprejetih predpisov in
               sankcionirajo njihovo neizvajanje. Na tem področju lahko rečemo, da je Slovenija
               padla na izpitu. Stopnja zaupanja državljanov v pravno državo je na dnu in tako
               stanje kar kliče po korenitih posegih na tem področju. Posebej problematično je
               področje inšpekcijskih služb, na kar smo krščanski demokrati že večkrat opozorili v
               svojih stališčih. Organiziranost inšpekcijskih služb je neustrezna že samo z vidika
               zakonodaje. Imamo kar 25 različnih inšpekcij, ki so razdrobljene po različnih
               resorjih in ministrstvih. Vsaka inšpekcija ima točno določeno stvarno pristojnost. Z
               vidika krajevne pristojnosti ima praktično vsaka inšpekcija svojo notranjo
               organizacijo. Prepoznavnost inšpekcijskih služb je slaba, saj javnost za obstoj
               nekaterih inšpekcij niti ne ve. Tudi dostopnost do njih je kljub številnim
               komunikacijskih možnostim urejena slabo in državljani se ne moremo znebiti občutka,
               da so inšpekcije pravzaprav postale same sebi namen. Na nekaterih inšpektoratih
               oziroma notranjih organizacijskih enotah so predpisane le po dve ali štiri ure
               uradnih ur tedensko in še v tem času neposredni kontakt z inšpektorjem največkrat ni
               možen.</p>
               <p>Še bolj kot organizacija oziroma organiziranost inšpekcijskih služb pa je
               problematično njihovo delovanje in učinkovitost oziroma bolje rečeno nedelovanje in
               neučinkovitost. Iz letnega poročila Inšpekcijskega sveta za leto 2013 izhaja, da
               imamo v inšpekcijskih službah skupaj zaposlenih kar 5 tisoč 444 uslužbencev, od tega
               tisoč 409 inšpektorjev. Gre torej za dokaj obsežen državni aparat, ki pa skozi daljše
               časovno obdobje ne daje želenih rezultatov. Število opravljenih inšpekcijskih
               nadzorov je premajhno, izrečeni ukrepi in tudi prekrškovni postopki pa ne dosegajo
               svojega namena, tako generalnega kot tudi specialno preventivnega. Skrb vzbuja
               dejstvo, da inšpekcije ne ukrepajo tam, kjer je evidentno, da bi inšpekcija morala
               ukrepati in nima ne zakonskega ne drugega razloga, da opušča ukrepanje. Če
               izpostavimo samo primere gradbene inšpekcije, ki v številnih primerih črnih gradenj
               ne ukrepa tako, kot ji narekujejo zakonski predpisi in pooblastila. Seveda gre za
               primere, ko so lastniki takih črnih gradenj vplivne osebe iz javnega ali političnega
               življenja.</p>
               <p>Po drugi strani pa so inšpekcije izjemno dosledne, hitre in učinkovite, ko gre za
               ukrepanje pri črnih gradnjah navadnih državljanov. Primer je Darko Kuzmič, ki so mu
               za rušenje doma, hiške na črno, zgrajene v Bohinju, izstavili tudi račun za 18 tisoč
               evrov. Ni bil lastnik hiške, v kateri je živel. Čez noč je postal brezdomec in ostal
               z obljubo ministra Omerzela, da mu bo le-ta pomagal. Minister Omerzel pa nič.
               Izpostaviti moramo tudi delovno inšpekcijo, kjer število kršitev strmo narašča iz
               leta v leto in je tako stanje po prepričanju krščanskih demokratov v veliki meri
               posledica neučinkovitega nadzora in sankcioniranja kršiteljev s strani inšpekcije.
               Vse to pravzaprav spodbuja delodajalce k neupoštevanju predpisov, saj so take kršitve
               le redko sankcionirane. Delavec kot šibkejša stran v delovnopravnem pogodbenem odnosu
               pa posledično ostaja nezaščiten in mora svoje pravice iskati v dragih in dolgotrajnih
               sodnih postopkih.</p>
               <p>Če se ozremo v sosednjo Avstrijo, ugotavljamo, da so tam znali vzpostaviti izjemno
               dober in učinkovit nadzorni sistem nad kršitvami delovnopravnih predpisov, ki nudi
               učinkovito varstvo delavcev pred nezakonitimi dejanji delodajalca, in ne vidimo
               razloga, da takega sistema ne bi bili sposobni vzpostaviti tudi v naši Republiki
               Sloveniji. Glede na napovedi ministra za notranje zadeve smo krščanski demokrati
               pričakovali korenitejše, sistemske posege v delo, status in organiziranost
               inšpekcijskih služb. Vendar smo dočakali le nekaj, lahko rečemo, nepomembnih
               kozmetičnih popravkov Zakona o inšpekcijskem nadzoru, ki pa po našem trdnem
               prepričanju ne bodo prispevali k povečanju učinkovitosti dela inšpekcijskih služb. V
               Novi Sloveniji namreč nismo naklonjeni spremembam zakonodaje, če ne gre za tehtne,
               vsebinske, premišljene posege, kar smo v preteklosti v svojih stališčih že večkrat
               poudarili.</p>
               <p>Iz tega razloga poslanci Poslanske skupine Nove Slovenije Predloga zakona o
               spremembah in dopolnitvah Zakona o inšpekcijskem nadzoru ne bomo podprli.</p>
            </sp>
            <sp xml:id="SDZ6-Redna-25-2014-05-22.sp47">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Sonja Ramšak bo predstavila stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-25-2014-05-22.sp48">

               <speaker>SONJA RAMŠAK (PS SDS):</speaker>

               <p>Hvala lepa, spoštovani predsednik. Državna sekretarka, kolegice in kolegi!</p>
               <p>Danes je čas, ko ni več časa; pravična in poštena država mora začeti delovati. In če
               želimo zagotoviti uspešno delovanje pravne države, je prav gotovo pomembno tudi to,
               da uredimo delovanje inšpekcijskih služb.</p>
               <p>Gospa Potrata, hvala, da odhajate, da ne boste motili dela Državnega zbora. Naj
               nadaljujem s stališčem Poslanske skupine Slovenske demokratske stranke. Kot je bilo
               že v uvodu s strani predsednika matičnega odbora rečeno, je tudi državni svetnik
               poudaril, da le kadrovsko in strokovno močne inšpekcijske službe lahko uspešno
               izvajajo svoje naloge. Pri tem je treba izpostaviti tudi to, da je treba za njihovo
               delo zagotoviti tudi ustrezne prostore. Morda danes to ni tema, ampak vseeno morda to
               kaže tudi na to, da se lahko morda inšpekcijske službe selijo v kakšen drug kraj, v
               kakšno drugo mestno občino. V Celju imamo na razpolago stavbo Darsa, kjer bi lahko
               zmanjšali stroške in zagotovili uspešno delo.</p>
               <p>V Poslanski skupini Slovenske demokratske stranke predlagane spremembe in dopolnitve
               Zakona o inšpekcijskem nadzoru sprejemamo. Sicer pa moram reči, da ob tem izražamo
               tudi dvom v to, ali bodo vse te rešitve doprinesle k uspešnemu nadzoru 25
               inšpektoratov. Žalostno je tudi to, da nas morajo vedno opozarjati sodišča, Ustavno
               sodišče ali Vrhovno sodišče, da zakonodajni predlogi, ki so sprejeti v tem hramu
               demokracije, niso vedno v skladu z ustavo. Temu je namreč namenjena tudi novela
               zakona, kajti, kot je že državna sekretarka povedala, nekatere predlagane spremembe
               in dopolnitve so izvedene ravno zaradi tega, ker je bilo pridobivanje osebnih
               podatkov fizičnih in pravnih oseb, torej tretjih oseb, ki se pojavijo v postopku, v
               neskladju z ustavo oziroma z veljavno zakonodajo. Pozdravljamo ukinitev inšpekcijske
               značke, predvsem pa pozdravljamo to, da bodo morale inšpekcijske službe pripraviti
               letni program dela.</p>
               <p>Ali bodo predlagane spremembe, ki skrajšujejo čas za opravljanje inšpekcijskega
               izpita oziroma pogojev, ki jih mora inšpektor izpolnjevati, z enega leta na 6
               mesecev, prinesle pričakovani boljši strokovni nadzor, bo pokazal čas. Inšpektorji,
               ki želijo pridobiti pooblastila, morajo namreč izpolnjevati pogoj, da imajo opravljen
               upravni postopek in upravni spor, postopek vodenja in odločanja o prekrških in
               postopek inšpekcijskega nadzora. Gre za tri zelo zahtevna in kompleksna področja, in
               verjamemo, da so tisti, ki so pripravljali zakon, zelo dobro pretehtali, ali je 6
               mesecev tisti zakonski rok, ki še dopušča, da se ti izpiti lahko opravijo. Bi pa
               priporočili, da v bodoče zagotavljamo, da v sistem inšpekcijskega nadzora prihajajo
               osebe, ki imajo upravni postopek in upravni spor že opravljena.</p>
               <p>V Poslanski skupini Slovenske demokratske stranke noveli zakona ne bomo
               nasprotovali.</p>
            </sp>
            <sp xml:id="SDZ6-Redna-25-2014-05-22.sp49">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Janja Klasinc bo predstavila stališče Poslanske skupine Pozitivna
               Slovenija.</p>
            </sp>
            <sp xml:id="SDZ6-Redna-25-2014-05-22.sp50">

               <speaker>JANJA KLASINC (PS PS):</speaker>

               <p>Spoštovani, najprej en lep pozdrav vsem prisotnim!</p>
               <p>V Pozitivni Sloveniji vidimo inšpekcijski nadzor predvsem kot vzgojni ukrep.
               Inšpekcijske službe bi morale kršilce ali eventualne kršilce najprej opozarjati in
               šele potem kaznovati. Kljub temu mislimo, da ta novela prinaša kar precej koristnih
               novosti. Glavni namen 11.a člena je sprejetje letnega programa dela inšpektorata, ki
               naj bi določil operativne ukrepe za zagotavljanje učinkovitega izvajanja nalog.
               Predlagane spremembe 19. člena zakona pa naj bi zagotovile jasno zakonsko podlago za
               pridobivanje osebnih podatkov od pravnih in fizičnih oseb, zoper katere se
               inšpekcijski postopek sicer ne vodi, vendar pa te osebe razpolagajo z dokazi in
               drugimi, tudi osebnimi podatki, ki so potrebni za izvedbo inšpekcijskega nadzora. To
               bi naj omogočilo pridobivanje podatkov, ki bi lahko bili dokaz v celotnem
               inšpekcijskem postopku. Predlagan je tudi krajši rok za opravljanje izpita za
               inšpektorja. Prej je bilo to eno leto, zdaj je to skrajšano na 6 mesecev, kar v
               Pozitivni Sloveniji pozdravljamo. Novela omogoča tudi možnost navideznega nakupa
               blaga ali pa storitve, kar bi pripomoglo pri lažjem odkrivanju kršiteljev, ki za
               svojo storitev ne izdajajo računov. Po novem se bodo inšpektorji tudi identificirali
               zgolj z inšpekcijsko izkaznico, saj predlog zakona ukinja inšpekcijsko značko. Nekaj
               proračunskih sredstev se bo tako privarčevalo tudi na ta račun, saj je bilo pri
               zadnjem javnem naročilu za izdelavo teh značk porabljenih kar 16 tisoč evrov.</p>
               <p>V Pozitivni Sloveniji predlog novele podpiramo. Upamo le, da bo ta pripeljala k
               učinkovitejšemu inšpekcijskemu nadzoru na vseh področjih. Nekaj novosti v zakonski
               noveli vodi k neposredni racionalizaciji in zmanjševanju stroškov, kar v Pozitivni
               Sloveniji nesporno podpiramo, nekaj novosti pa je takih, za katere si želimo, da bi
               bili opazni koščki v mozaiku odpravljanja sive ekonomije. Sicer pa si želimo, da bi
               bil inšpekcijski nadzor ne le bolje zakonsko opredeljen; predvsem si v Pozitivni
               Sloveniji želimo, da bi bil bolje in širše kadrovsko organiziran. Hvala.</p>
            </sp>
            <sp xml:id="SDZ6-Redna-25-2014-05-22.sp51">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Majda Potrata bo predstavila stališče Poslanske skupine Socialnih demokratov.
            </p>
            </sp>
            <sp xml:id="SDZ6-Redna-25-2014-05-22.sp52">

               <speaker>MAG. MAJDA POTRATA (PS SD):</speaker>

               <p>Hvala lepa za besedo, spoštovani gospod predsednik. Gospa državna sekretarka,
               poslanke in poslanci!</p>
               <p>Verjamem, da je za nekatere moteče, če kdo opozori na intelektualno krajo, in stranki
               SDS je bilo sporočeno, da dediči literarnega opusa Daneta Zajca nasprotujejo temu, da
               so vzeli njegov verz za ...</p>
            </sp>
            <sp xml:id="SDZ6-Redna-25-2014-05-22.sp53">

               <speaker>PREDSEDNIK JANKO VEBER:</speaker>

               <p>Gospa Potrata, moram vas opozoriti, da polemike niso dovoljene z ostalimi poslanskimi
               skupinami.</p>
            </sp>
            <sp xml:id="SDZ6-Redna-25-2014-05-22.sp54">

               <speaker>MAG. MAJDA POTRATA (PS SD):</speaker>

               <p>Gospod predsednik, niste opozorili gospe Ramšak, ki je mene opsovala ...</p>
            </sp>
            <sp xml:id="SDZ6-Redna-25-2014-05-22.sp55">

               <speaker>PREDSEDNIK JANKO VEBER:</speaker>

               <p>Ampak povod je bil na drugi strani ...</p>
            </sp>
            <sp xml:id="SDZ6-Redna-25-2014-05-22.sp56">

               <speaker>MAG. MAJDA POTRATA (PS SD):</speaker>

               <p>Hvala. Toliko. Jaz se zavedam, ampak ker me niste ubranili vi, sem se ubranila sama.
               Ostaja pa intelektualna kraja, na katero bi morali biti poslanke in poslanci
               Državnega zbora posebej občutljivi in bi ji morali nasprotovati, ampak razumem, da so
               etična merila pri ljudeh zelo različna.</p>
               <p>Poslanska skupina Socialnih demokratov bo zakon o spremembah in dopolnitvah Zakona o
               inšpekcijskem nadzoru podprla. Zakaj bomo to naredili? Predlagane novele ne vidimo
               kot tiste, ki bi obsežneje in koreniteje posegala v delovanje inšpekcijskega nadzora,
               ureja pa nekatera vprašanja, zaradi katerih pričakujemo, da bo ta novela zvečala
               učinkovitost inšpekcijskega nadzora. Lahko obudimo v spominu vse kritike, ki jih
               imajo posamezniki ali institucije na račun dela inšpekcijskih služb. Recimo, lahko
               spomnimo na priporočila, ki jih sprejema Državni zbor vsako leto ob poročilih varuha
               človekovih pravic, ko ta opozarja na kadrovsko podhranjenost posameznih inšpekcijskih
               služb, kar naj bi bilo tudi temeljno in moteče dejstvo za boljše delovanje
               inšpekcijskih služb. Predlagane spremembe in dopolnitve so po mnenju predlagatelja,
               to je Vlade, potrebne zaradi večje učinkovitosti delovanja inšpekcijskih služb.
               Vzpostavljajo se pravne podlage za pridobivanje osebnih podatkov od oseb, zoper
               katere se sicer ne vodi inšpekcijski postopek. Razlog za takšen poseg je stališče
               Vrhovnega sodišča v eni izmed sodb. Gre za organizacijske in vsebinske spremembe.</p>
               <p>Organizacijske spremembe se nanašajo na vodenje inšpekcij, pristojnosti glavnega
               inšpektorja pa se bodo po tem predlogu uporabljale tudi za upravno inšpekcijo,
               inšpekcijo za sistem javnih uslužbencev, inšpekcijo za sistem plač v javnem sektorju,
               proračunsko inšpekcijo. Prav tako pa ne gre zanemariti dejstva, da določbe novele v
               celoti veljajo tudi za obrambno inšpekcijo. Za polovico se tudi skrajšuje čas za
               opravljanje izpita, in sicer z enega leta na 6 mesecev. Interes inšpektoratov namreč
               je, da novo zaposleni čim prej začnejo polno opravljati delo. Uvaja se tudi letni
               progam dela, s katerim se določata vsebina in obseg rednih nalog nadzora in nalog
               glede na oceno tveganja za vsa področja pristojnosti inšpektorata. Predlagani zakon
               ni predmet usklajevanja s pravom Evropske unije, in tudi primerjalni pregled v uvodu
               kaže na to, da imajo evropske države inšpekcijski nadzor različno urejen. Če se
               primerjamo z Avstrijo, in zelo pogosto se radi primerjamo z Avstrijo, se tam
               inšpekcijske zadeve opravljajo popolnoma drugače; tam jih opravljajo različne upravne
               policije. Ali je to model, ki bi bil sprejemljiv tudi za Slovenijo, je pa vprašanje,
               o katerem bi morali opraviti temeljitejšo razpravo in tudi analizo. Ne podpiramo
               tega, da bi zakon spreminjali kar na hitro in brez potrebnih analiz, posebej zaradi
               tega, ker od leta 2002 Zakon o inšpekcijskem nadzoru ni bil pogosto in obsežneje
               spreminjan. Če je pa vse tako zelo kritično, se sprašujemo, zakaj niso bile spremembe
               vpeljane že prej. Hvala.</p>
            </sp>
            <sp xml:id="SDZ6-Redna-25-2014-05-22.sp57">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jerko Čehovin bo predstavil stališče Poslanske skupine nepovezanih
               poslancev.</p>
            </sp>
            <sp xml:id="SDZ6-Redna-25-2014-05-22.sp58">

               <speaker>JERKO ČEHOVIN (PS NP):</speaker>

               <p>Hvala še enkrat. Spoštovani poslanke in poslanci!</p>
               <p>Zakon o inšpekcijskem nadzoru je bil sprejet leta 2002 in je eden izmed redkih
               zakonov, ki je bil do danes noveliran le enkrat, in sicer leta 2007. Skozi izvajanje
               zakona ter izvajanje inšpekcijskega nadzorstva pa se je v zadnjih 12 letih uporabe
               pokazalo tudi nekaj pomanjkljivosti, ki se jih želi z novelo, ki je danes pred nami,
               odpraviti. Dejstvo je, da je zaupanje v pravno državo ter v enakost pred zakonom med
               državljankami in državljani nevarno nizko. Pri tem pa pogosto pozabimo, da niso le
               sodišča tista, ki skrbijo za spoštovanje pravne države in kaznujejo tiste, ki kršijo
               zakonodajo, pač pa primarno funkcijo nadzora nad spoštovanjem zakonov izvršujejo tudi
               inšpektorji. In prav v času, ko se vsi zavedamo, da je siva ekonomija največja
               nevarnost pravni, predvsem pa socialni in solidarni državi, je nujno potrebno, da se
               zagotovi učinkovitejši in koordiniran inšpekcijski nadzor. Zato, da omogočimo še bolj
               učinkovit nadzor, pa je treba nadgraditi tudi Zakon o inšpekcijskem nadzoru. Z novelo
               zakona se tako, na primer, skrajšuje rok za opravo inšpekcijskega izpita, ki je
               potreben za zasedbo delovnega mesta inšpektorja, uvaja se letni program dela
               posamezne inšpekcije, ki bo povečal koordinativno sodelovanje vseh inšpekcij, ukinja
               se inšpekcijsko značko.</p>
               <p>Med najpomembnejše novosti pa sodi izrecna določitev ukrepa tako imenovanega
               navideznega nakupa, ki bo omogočal, da se inšpektor izkaže s službeno izkaznico šele
               po opravljenem nakupu. V primeru, ko gre, na primer, za neizdajanje računa za prodano
               blago, ki danes predstavlja velik delež kršitev, namreč inšpektorji v veljavnem
               zakonu nimajo podlage, da bi lahko to ugotavljali preprosto tako, da opravijo nakup
               in pri tem hitro ter enostavno ugotovijo, ali bodo za opravljen nakup blaga prejeli
               tudi račun. Dejstvo je, da je učinkovit in koordiniran inšpekcijski nadzor nujno
               potreben, saj predstavlja nadzor nad izvajanjem oziroma spoštovanjem zakonov in
               drugih predpisov, in dejstvo, da inšpekcijske službe že sedaj delajo dobro, zato
               drastične spremembe na tem področju po našem mnenju niso potrebne, potrjujejo tudi
               statistični podatki. V letu 2013 je bilo namreč rešenih 135 tisoč 508 inšpekcijskih
               nadzorov in opravljenih 562 tisoč 206 inšpekcijskih pregledov, skupno pa je bilo
               izrečenih 84 tisoč 995 ukrepov. V času, ko se vsi zavedamo, kako pomembno je, da
               zajezimo obseg sive ekonomije, pa se na drugi strani zavedamo tudi, da za izvajanje
               učinkovitega nadzora inšpekcijskih služb ni dovolj le sprememba zakona, pač pa je
               predvsem potrebna podpora javnosti in zavedanje celotne družbe, da mora vsakdo
               spoštovati predpise ter da glavni namen inšpekcij nikakor ni kaznovanje in izrekanje
               glob, pač pa predvsem zagotavljanje delovanja pravne države.</p>
               <p>Predlog zakona o spremembah in dopolnitvah Zakona o inšpekcijskem nadzoru bomo
               podprli, saj predstavlja še enega izmed ukrepov za učinkovit boj zoper sivo
               ekonomijo, ki mu je vlada Alenke Bratušek namenila veliko pozornosti, pri tem pa
               upamo, da bo enake cilje zasledovala tudi prihodnja vlada. Hvala.</p>
            </sp>
            <sp xml:id="SDZ6-Redna-25-2014-05-22.sp59">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Branko Kurnjek bo predstavil stališče Poslanske skupine Državljanske
               liste.</p>
            </sp>
            <sp xml:id="SDZ6-Redna-25-2014-05-22.sp60">

               <speaker>BRANKO KURNJEK (PS DL):</speaker>

               <p>Hvala za besedo, gospod predsednik. Ponovno lepo pozdravljeni vsi skupaj!</p>
               <p>Novela Zakona o inšpekcijskem nadzoru prinaša rešitve, ki bodo povečale učinkovitost
               delovanja, boljšo koordinacijo in racionalizacijo delovanja inšpekcijskih služb.
               Učinkovitost delovanja inšpekcijskih služb bo med drugim dosežena tudi z možnostjo,
               da se bo inšpektor zavezancem identificiral šele po opravljeni storitvi oziroma po
               storjenem prekršku. Gre za tako imenovani navidezni nakup blaga ali storitve. Dejstvo
               je namreč, da določenih kršitev, kot so, na primer, neizdajanje računa pri
               gotovinskem poslovanju in podobno, skoraj ni mogoče ugotavljati na drugačen način.
               Nadaljnji ukrep v smeri večje učinkovitosti je skrajševanje roka za opravo izpita
               inšpektorja z enega leta na 6 mesecev, kar pomeni, da bodo novi inšpektorji v krajšem
               roku operativno sposobni. Če je doslej veljalo, da so morali inšpektorji prijavitelje
               obvestiti o svojih ukrepih prvič najkasneje v roku 15 dni po prejemu prijave, kasneje
               pa tudi po izvedenem ukrepu, bo novela zakona inšpektorjem omogočala, da bodo
               prijavitelja o svojih ukrepih obvestili najkasneje po opravljenem nadzoru in
               sprejetem zadnjem ukrepu.</p>
               <p>Na ta način se inšpektorjem ne bo treba toliko ukvarjati z administrativnimi
               obveznostmi in se bodo lahko v večji meri posvetili svojemu poslanstvu, ki je
               izvajanje učinkovitega inšpekcijskega nadzora z namenom varovanja javnega interesa
               ter interesov pravnih in fizičnih oseb. Določene prihranke lahko pričakujemo tudi z
               ukinitvijo inšpekcijskih značk. Zavedati se moramo, da deluje v Sloveniji preko 25
               različnih inšpekcijskih služb, ki se razlikujejo ne le po področjih nadzora, temveč
               tudi po različnih znakih in simbolih, ki povečujejo njihovo prepoznavnost. Zaupanje
               zavezancev in drugih oseb v verodostojnost inšpektorjev po našem prepričanju ne bo
               omajana, saj se bodo slednji pri identifikaciji še vedno posluževali službenih
               izkaznic. Naj se za konec dotaknem še pooblastil. Na podlagi judikata Vrhovnega
               sodišča je s predlogom zakona dopolnjen 19. člen, ki bo inšpektorjem omogočal, da
               bodo od pravnih in fizičnih oseb, zoper katere se sicer postopek ne vodi, poleg
               ostalih dokazov in podatkov lahko zahtevali tudi podatke osebne narave. Pri
               izvrševanju tega pooblastila bodo inšpektorji lahko zahtevali zgolj tiste podatke
               osebne narave, ki jih bodo potrebovali za izvedbo inšpekcijskega nadzora. V Poslanski
               skupini Državljanske liste se zavzemamo za učinkovito državo, ki naj bo učinkovit
               servis za državljane in podjetja.</p>
               <p>Zato bomo predlog zakona podprli. Hvala.</p>
            </sp>
            <sp xml:id="SDZ6-Redna-25-2014-05-22.sp61">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Jasmina Opec bo predstavila stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-25-2014-05-22.sp62">

               <speaker>JASMINA OPEC (PS SLS):</speaker>

               <p>Hvala lepa za besedo. Spoštovani!</p>
               <p>V minulem letu, vse od nastopa sedaj že padle Vlade, smo bili s strani nekaterih
               vladnih funkcionarjev bombardirani s populističnimi parolami o stomilijonskih
               prilivih v državni proračun na račun restriktivnejših ukrepov proti sivi ekonomiji. V
               javnosti se je tako ustvaril vtis, da ležijo milijoni evrov v predalih slovenskih
               obrtnikov, gostincev ter branjevk na tržnicah in le malo je treba, da te milijone
               prelijemo v državni proračun. Hkrati so s tem branjevke, gostinci, obrtniki in
               gospodinjske pomočnice ali čistilke postali državni sovražnik številka ena, ki
               državni proračun mesečno prikrajšujejo za desetmilijonske zneske utajenih davkov.
               Medtem pa imamo na drugi strani javno dostopne podatke o davčnih dolžnikih, ki na
               podlagi pravnomočnih upravnih ali sodnih odločb državi dolgujejo okrog 900 milijonov
               evrov. Ker nam do tega denarja nikakor ne uspe priti, so torej očitno branjevke in
               čistilke glavni krivec za visoko stopnjo sive ekonomije pri nas. A da ne bo pomote, v
               Poslanski skupini Slovenske ljudske stranke se globoko zavedamo problematike sive
               ekonomije, proti kateri se je treba boriti z vsemi sredstvi, a na realen in človeški
               način. Eno izmed teh sredstev je tudi ustrezen in učinkovit nadzor, ki ga v imenu
               države opravljajo različne inšpekcije.</p>
               <p>Predlagana novela Zakona o inšpekcijskem nadzoru se boja proti sivi ekonomiji ne
               loteva neposredno, saj se večina predlaganih sprememb nanaša na organizacijske in
               procesne določbe zakona. Sive ekonomije se predlagani zakon najbolj dotakne s
               predlagano uveljavitvijo novega inšpekcijskega pooblastila, tako imenovanega
               navideznega nakupa. V primeru neizdaje računa za prodano blago ali opravljene
               storitve se bo lahko inšpektor identificiral na mestu storjenega prekrška in takoj
               pričel z ukrepanjem. Predlagana novela sledi ugotovitvam iz odločbe Vrhovnega
               sodišča, ki je ugotovilo pomanjkljivost glede pridobivanja podatkov o fizičnih in
               pravnih osebah, ki niso stranke v postopkih. Predlog zakona tako določa, da morajo te
               osebe zaradi interesov inšpekcijskega nadzora obvezno podati tudi osebne podatke. Po
               našem mnenju bo to pospešilo marsikateri inšpekcijski postopek in inšpektorjem
               olajšalo delo. Predlagani zakon tudi širi veljavnost organizacijskih določb na
               upravno inšpekcijo, inšpekcijo za sistem javnih uslužbencev, inšpekcijo za plačo v
               javnem sektorju in proračunsko inšpekcijo ter skrajšuje rok za opravljanje izpita za
               inšpektorja z enega leta na 6 mesecev. Kot pozitivno v naši poslanski skupini
               ocenjujemo tudi uvedbo letnega programa dela, ki bo racionaliziral delovanje
               inšpekcij in bo temeljil na načelu izvrševanja skladnosti inšpekcijskih pregledov.
               Osnova programa bo tako ocena tveganja za vsa področja pristojnosti inšpektorata,
               upoštevale pa se bodo tudi informacije glede zgodovine zavezancev in druge
               informacije glede pojavov tveganj ali sumov tveganj.</p>
               <p>V Poslanski skupini Slovenske ljudske stranke predlagani noveli Zakona o
               inšpekcijskem nadzoru ne bomo nasprotovali. Hvala.</p>
            </sp>
            <sp xml:id="SDZ6-Redna-25-2014-05-22.sp63">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Ivan Hršak bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-25-2014-05-22.sp64">

               <speaker>IVAN HRŠAK (PS DeSUS):</speaker>

               <p>Hvala za besedo, predsednik. Spoštovana državna sekretarka, spoštovani kolegice in
               kolegi!</p>
               <p>Poslanke in poslanca Poslanske skupine Demokratične stranke upokojencev Slovenije
               bomo predlog novele Zakona o inšpekcijskem nadzoru podprli. Veljavni zakon se
               spreminja, saj so se na področju izvajanja inšpekcijskega nadzora ter pridobivanja
               podatkov v zvezi z njimi v praksi pokazale mnoge pomanjkljivosti zakonske ureditve.
               Kot je v svoji odločbi ugotovilo Vrhovno sodišče Republike Slovenije, je določba
               zakona glede pridobivanja osebnih podatkov od fizičnih in pravnih oseb, ki sicer niso
               stranke v inšpekcijskem postopku, vendar pa s temi podatki razpolagajo, pomanjkljiva.
               Zaradi tega novela natančno določa, da je v teh primerih od navedenih oseb zaradi
               interesov izvedbe inšpekcijskega nadzora mogoče pridobivati tudi osebne podatke.
               Predlog zakona širi obseg veljavnosti Zakona o inšpekcijskem nadzoru v celoti, tudi
               na Inšpektorat Republike Slovenije za obrambo. Inšpektorat namreč izvaja nadzor v
               poveljstvih in enotah Slovenske vojske, državnih organih, organih lokalnih skupnosti
               ter organih v sestavi in notranjih organizacijskih enotah ministrstev, gospodarskih
               družbah, zavodih in drugih organizacijah, ki so dolžne izvajati obrambne priprave,
               gospodarskih družbah, zavodih in drugih organizacijah, ki obravnavajo tajne podatke
               iz obrambnega področja, gospodarskih družbah, ki opravljajo proizvodnjo in promet z
               vojaškim orožjem in opremo, projektnih, delovnih in začasnih skupinah ter komisijah
               ministrstva. Glede na to, da inšpektorat ne izvaja le upravnega notranjega nadzora,
               ampak tudi nadzor nad gospodarskimi družbami in samostojnimi podjetniki, je po oceni
               Poslanske skupine DeSUS predlog utemeljen.</p>
               <p>Hkrati se predlaga tudi razširitev veljavnosti organizacijskih določb v celoti tudi
               na upravno inšpekcijo, inšpekcijo za sistem javnih uslužbencev, inšpekcijo za plače v
               javnem sektorju in proračunsko inšpekcijo. Predlaga se skrajšanje roka za opravljanje
               izpita za inšpektorje, in sicer z enega leta na 6 mesecev. V interesu inšpektoratov
               je namreč, da novo zaposleni javni uslužbenci ali premeščeni javni uslužbenci, ki še
               niso opravili strokovnega izpita za inšpektorja, čim prej izpolnijo pogoj za začetek
               opravljanja dela na delovnem mestu, kjer se kot pogoj za zasedbo delovnega mesta
               zahteva opravljen strokovni izpit za inšpektorja. Hkrati se predlaga tudi dopolnitev
               določbe glede posledic neopravljenega strokovnega izpita za inšpektorja. Glede
               izvajanja pooblastil inšpektorjev se na predlog nekaterih inšpektoratov zakon
               dopolnjuje tudi z možnostjo navideznega nakupa blaga ali storitve. Kot primer lahko
               navedemo neizdajanje računov za prodano blago ali opravljene storitve, kar
               predstavlja težavo, s katero se inšpektorji srečujejo že vrsto let. Nadzor nad
               tovrstno sivo ekonomijo pa bi lahko inšpektorji učinkovito vršili na način, da se
               inšpektor identificira kršitelju po sami storjeni kršitvi predpisov. Z namenom
               smotrne porabe proračunskih sredstev se ukinja tudi inšpekcijska značka. V prehodnih
               določbah se spreminja druge zakone, ki urejajo značke inšpektorjev, ter določa
               6-mesečni rok za uskladitev podzakonskih aktov v delu, kjer je urejena službena
               značka. Predlog zakona prinaša še kar nekaj rešitev, ki bodo pripomogle k
               racionalizaciji dela inšpekcijskih služb.</p>
               <p>V Poslanski skupini Demokratične stranke upokojencev Slovenije predlagane rešitve
               ocenjujemo pozitivno, zato bomo, kot sem že navedel na začetku, predlog novele
               podprli. Hvala.</p>
            </sp>
            <sp xml:id="SDZ6-Redna-25-2014-05-22.sp65">

               <speaker>PODPREDSEDNICA POLONCA KOMAR:</speaker>

               <p>Tako smo končali s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona. Odločanje o predlogu zakona bomo v skladu s časovnim potekom seje zbora
               opravili danes v okviru glasovanj, pol ure po prekinjeni 8. točki dnevnega reda. S
               tem prekinjam to točko dnevnega reda.</p>
               <p>Prehajamo na <title xml:id="SDZ6-Redna-25-2014-05-22.title4">8. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O BANKI SLOVENIJE.</title>
               </p>
               <p>Predlog zakona je v obravnavo zboru predložila skupina 26 poslank in poslancev, s
               prvopodpisanim Jožetom Tankom. V zvezi s tem predlogom zakona je skupina 26 poslank
               in poslancev, s prvopodpisanim Jožetom Tankom, zahtevala, da Državni zbor opravi
               splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagateljev
               predloga zakona mag. Andreju Širclju.</p>
            </sp>
            <sp xml:id="SDZ6-Redna-25-2014-05-22.sp66">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo, spoštovana podpredsednica. Spoštovana državna sekretarka s
               sodelavko, kolegi in kolegice!</p>
               <p>V Sloveniji imamo v primerjavi z drugimi razvitimi evropskimi državami posebnost v
               bančnem sistemu. Ta posebnost je predvsem to, da so banke v državni lasti, večinoma v
               državni lasti. Vse, razen nekaj tujih bank, je v državni lasti, in to pomeni, da je
               država lastnica teh bank. To, da je država lastnica teh bank, v sedanjem trenutku
               predstavlja veliko breme. Zakaj? Zaradi tega, ker Banka Slovenije kot glavni
               nadzornik ugotavlja kapitalsko ustreznost ali neustreznost slovenskih bank. Na tej
               podlagi da zahtevo lastniku – lastnik je država, ki jo predstavlja vlada –, da
               dokapitalizira slovenske banke. To se je v zadnjih 6 mesecih zgodilo pri Factor banki
               in Probanki, pri Novi Ljubljanski banki, pri Novi Kreditni banki Maribor, in za to
               smo potrošili približno 3 milijarde 600 evrov. Poleg tega je tu še dodaten denar za
               Factor banko in Probanko. Čaka nas še Abanka. V zvezi s tem je vloga Banke Slovenije
               izredno pomembna, pomembna zaradi tega, ker naroči lastniku oziroma vladi, da za
               dokapitalizacije uporabi denar davkoplačevalcev. In davkoplačevalci morajo vedeti,
               kam gre denar. Davkoplačevalci morajo vedeti, kako je ta denar uporabljen. Zaradi
               tega v Slovenski demokratski stranki predlagamo, da povečamo vlogo Državnega zbora,
               povečamo vlogo poslank in poslancev pri nadzoru Banke Slovenije, kar z drugimi
               besedami pomeni, da Banka Slovenije pogosteje poroča Državnemu zboru o ukrepih, ki
               jih je dejansko naredila oziroma o ukrepih, ki se tičejo bank, predvsem če gre za
               državne banke, predvsem če te banke zahtevajo državno pomoč oziroma so predmet
               državne pomoči.</p>
               <p>V tem primeru je pomembno, da v Državnem zboru ugotovimo tudi odgovornost guvernerja
               in viceguvernerjev, in sicer tako, da guverner in viceguverner poročata o vseh
               dejanjih, ki jih je sprejel Svet Banke Slovenije. Svet Banke Slovenije je nekaj
               ljudi; to so guvernerji in viceguvernerji. In v zvezi s tem predlagamo tudi, da ima
               Komisija za nadzor javnih financ, ki je tista, ki nadzoruje porabo javnih financ,
               državnega denarja, predstavnika v Svetu Banke Slovenije. To se nam zdi pomembno
               zaradi tega, ker je to tista komisija, ki je vodena s strani opozicije, ki skrbi za
               varčnost, za gospodarnost in tudi za zakonitost porabljenega denarja. Poleg tega s
               spremembo Zakona o Banki Slovenije predlagamo tudi, da ima guverner večja pooblastila
               pri kadrovanju direktorjev v Banki Slovenije. On je odgovoren za kadrovanje, on je
               odgovoren za poslovanje Banke Slovenije in zaradi tega mu dajemo na eni strani večja
               pooblastila, na drugi strani pa večjo odgovornost.</p>
               <p>V Slovenski demokratski stranki menimo, da je razprava o Zakonu o Banki Slovenije
               nujna, nujna predvsem zato, ker davkoplačevalci vse več in več financirajo banke in
               na drugi strani imajo vse manj in manj denarja zaradi povečevanja davkov v zadnjem
               letu. To seveda tudi pomeni, da bo vloga Državnega zbora in vloga poslank in
               poslancev večja in da bo guverner, viceguverner poročal pogosteje in na drugačen
               način, kot je poročal do sedaj. In ne nazadnje, če gre za državno pomoč, ne vidimo
               nobenega razloga za to, da so ti podatki tajni. To so glavne spremembe predloga
               zakona. To je tisto, kar smo dolžni, da damo našim volivcem in volivkam, kajti Banka
               Slovenije posredno uporablja denar davkoplačevalcev. Hvala lepa.</p>
            </sp>
            <sp xml:id="SDZ6-Redna-25-2014-05-22.sp67">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Za uvodno obrazložitev mnenja dajem besedo predstavnici Vlade.</p>
               <p>Mag. Mateja Vraničar, državna sekretarka na Ministrstvu za finance, izvolite.</p>
            </sp>
            <sp xml:id="SDZ6-Redna-25-2014-05-22.sp68">

               <speaker>MAG. MATEJA VRANIČAR:</speaker>

               <p>Spoštovana gospa podpredsednica, hvala za besedo. Gospe poslanke in gospodje
               poslanci!</p>
               <p>Vlada kot ključno ugotavlja v zvezi s predloženim Predlogom zakona o spremembah in
               dopolnitvah Zakona o Banki Slovenije, da predlagane spremembe posegajo v neodvisnost
               Banke Slovenije, kot jo določata Pogodba o delovanju Evropske unije in Statut
               Evropskega sistema centralnih bank in Evropske centralne banke. Že na začetku je
               treba povedati, da Evropska centralna banka, ki se je v skladu s pravili izrekla o
               predlaganemu predlogu zakona, le-tega ne podpira. V zvezi s konkretnimi predlogi
               sprememb pa ocenjujemo naslednje. Predlagatelji predlagajo dopolnitev 26. člena
               zakona, ki ureja poročanje Banke Slovenije Državnemu zboru. V zvezi s tem je
               predlagano, da mora biti poročilo Banke Slovenije izčrpno in, kolikor je to potrebno,
               vključevati tudi zaupne podatke in informacije. Že v sedanjem režimu je poročanje
               Banke Slovenije ustrezno in izčrpno, zato spremembe na tem področju niso potrebne. Ko
               ocenjujemo to obveznost poročanja, je treba upoštevati tudi to, da imajo po veljavnem
               zakonu predstavniki Državnega zbora možnost pridobitve informacij s področja
               delovanja Banke Slovenije, saj lahko sodeluje predstavnik odbora Državnega zbora,
               pristojnega za finance in monetarno politiko, na sejah Sveta Banke Slovenije. Ta
               pristojnost je v smislu pridobivanja ustreznih informacij dejansko močnejša od bolj
               pogostega poročanja Državnemu zboru, kot predlagajo predlagatelji zakona.</p>
               <p>Vlada prav tako nasprotuje predlogu, da bi bili lahko guvernerji in viceguvernerji
               ponovno imenovani največ enkrat, saj menimo, da ni utemeljenih razlogov za tovrstno
               omejevanje števila mandatov guvernerja in viceguvernerjev. Imenovanje guvernerja in
               viceguvernerjev je tako ali tako v pristojnosti Državnega zbora, s tem pa je
               poslancem dana možnost, da ponovno ne imenujejo guvernerja ali viceguvernerja, ki se
               pri svojem dosedanjem delu kot guverner ali viceguverner ni izkazal kot uspešen. Prav
               tako se ne strinjamo s predlogom, da bi bila za imenovanje člana Sveta Banke
               Slovenije potrebna dvotretjinska večina vseh poslancev, saj menimo, da je sedanja
               ureditev, v skladu s katero je za imenovanje potrebna večina vseh poslancev, torej še
               vedno kvalificirana večina, ustrezna in primerljiva z ureditvijo v drugih
               primerljivih zakonih, kot sta na primer Zakon o ustavnem sodišču ali pa Zakon o
               računskem sodišču. Veljavni zakon v zvezi z razrešitvijo članov Sveta Banke Slovenije
               predpisuje, da je član lahko predčasno razrešen samo, če sam zahteva razrešitev, če v
               času trajanja mandata nastopijo razlogi za nezdružljivost opravljanja funkcije ali pa
               če v predpisanem postopku ugotovi, da ne izpolnjuje več pogojev, ki se zahtevajo za
               opravljanje njegovih dolžnosti oziroma je zagrešil hujšo kršitev.</p>
               <p>Ugotavljamo, da so našteti razlogi za predčasno razrešitev guvernerja enaki, kot jih
               za predčasno razrešitev določa Statut Evropskega sistema centralnih bank in Evropske
               centralne banke, zato ne soglašamo s predlogom, da bi lahko bil član Sveta Banke
               Slovenije razrešen tudi v primeru, če razrešitev predlaga predsednik Republike
               Slovenije. Vlada prav tako nasprotuje predlogu, da poslovanje Banke Slovenije
               revidira revizijska gospodarska služba, ki jo izbere Državni zbor. To je v nasprotju
               s Statutom Evropskega sistema centralnih bank in Evropske centralne banke, ki določa,
               da revizijo računovodskih izkazov Evropske centralne banke in nacionalnih centralnih
               bank opravljajo neodvisni zunanji revizorji, ki jih je priporočil Svet ECB in potrdil
               Svet Evropske unije.</p>
               <p>Upoštevaje vse navedeno in še enkrat tudi upoštevaje mnenje, ki ga je v zvezi s
               predlogom zakona dala Evropska centralna banka, Vlada predloga zakona ne podpira, in
               predlagamo, da Državni zbor izglasuje sklep, da predlog zakona ni primeren za
               nadaljnjo obravnavo. Hvala.</p>
            </sp>
            <sp xml:id="SDZ6-Redna-25-2014-05-22.sp69">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Prehajamo na predstavitev stališč poslanskih skupin. Kot prva ima besedo Poslanska
               skupina Slovenske demokratske stranke, mag. Marko Pogačnik.</p>
            </sp>
            <sp xml:id="SDZ6-Redna-25-2014-05-22.sp70">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo. Spoštovana državna sekretarka,
               spoštovani kolegice in kolegi!</p>
               <p>Slovenska demokratska stranka je vložila Predlog zakona o spremembah in dopolnitvah
               Zakona o Banki Slovenije. Glavni cilj predlaganega zakona je povečati oziroma
               zagotoviti preglednost delovanja in vzpostaviti demokratično odgovornost Banke
               Slovenije oziroma njenih organov, guvernerja in Sveta Banke Slovenije. Predlog zakona
               zasleduje predvsem načelo preglednosti, transparentnosti in odgovornosti delovanja
               javnih inštitucij in njihovih organov. V predlogu samega zakona se predlagajo
               spremembe določb glede števila mandatov guvernerja in viceguvernerja ter glede
               imenovanja in razrešitev člana Sveta Banke Slovenije. Tako bi bili lahko guverner in
               viceguvernerji ponovno imenovani največ enkrat, razrešitev člana Sveta Banke
               Slovenije bi lahko predlagal predsednik republike, o njem pa bi odločal Državni zbor
               z dvotretjinsko večino vseh poslancev. Z dvotretjinsko večino vseh poslancev bi se
               tudi imenovalo člane Sveta Banke Slovenije. Zaradi zagotavljanja učinkovitejšega
               poslovanja same Banke Slovenije se predlaga, da bi guverner lahko kadarkoli brez
               razloga razrešil direktorja ali namestnika direktorja oddelka v Banki Slovenije.
               Dolžnost varovanja zaupnih bančnih podatkov se velikokrat uporablja kot izgovor za
               prikrivanje vseh napačnih odločitev vodstev bank, ki so lahko marsikdaj tudi na meji
               zakonitosti, kar se je izkazalo v primeru nadzorovane likvidacije privatnih bank
               Factor banke in Probanke. Lahko pa se uporablja tudi za izgovor za prikrivanje
               napačnih odločitev samega sveta banke, predvsem viceguvernerja, ki je odgovoren za
               nadzor poslovanja Banke Slovenije.</p>
               <p>Zato se predlaga določbo, da dolžnost varovanja zaupnih podatkov članov Sveta Banke
               Slovenije, delavcev Banke Slovenije in drugih oseb ne velja za podatke, ki se
               nanašajo na banke in hranilnice, ki so prejele državno pomoč ali pa je bila banka
               predmet ukrepov po Zakonu o ukrepih Republike Slovenije za krepitev stabilnosti bank,
               in te podatke zahteva Državni zbor, delovno telo Državnega zbora ali preiskovalna
               komisija. S tem se bo Državnemu zboru, ki mora sprejeti pomembno odločitev v zvezi z
               reševanjem težav v slovenskem bančnem sistemu, dalo možnost, da pridobi ustrezne
               podatke in odgovornost za nastalo stanje. V teh členih, ki jih Slovenska demokratska
               stranka kot odgovorna predlaga, mislim, da so glavne zadeve v zvezi s poročanjem
               Banke Slovenije, da se tukaj naredi sprememba, in sicer da bi bila zaveza Banke
               Slovenije, da poroča Državnemu zboru polletno, glede na fluktuacijo in na stanje v
               bančnem sistemu v Sloveniji. Mislim, da je s stališča Slovenske demokratske stranke
               to več kot potrebno. V Slovenski demokratski stranki ocenjujemo, da gre za prvo
               branje tega zakona. In vsekakor smo mnenja, preučili smo tudi mnenje Evropske
               centralne banke, ki v nekaterih delih tega predlaganega zakona pojasnjuje, da
               spremembe, ki jih je predlagala Slovenska demokratska stranka, v zvezi s statutom in
               pa z načeli, ki jih ima Evropska centralna banka, niso možne. Vendar pa je treba
               poudariti, da Evropska centralna banka, njeno mnenje v celoti ne negira vseh členov
               in predlogov za spremembo Zakona o Banki Slovenije.</p>
               <p>Slovenska demokratska stranka apelira na vse poslanske skupine tega državnega zbora,
               da v prvem branju ta predlog podprejo, kajti verjetno se vsi zavedamo, da je
               Slovenija edina tranzicijska država, ki že drugič na račun davkoplačevalcev sanira
               bančni sistem. Prva sanacija je bila izvedena med letoma 1993 in 1996, drugo sanacijo
               smo pa sprejeli in potrdili tudi v okviru tega državnega zbora. In v okviru te druge
               sanacije bo davkoplačevalce druga sanacija bančnega sistema stala približno 6
               milijard evrov. 6 milijard evrov za drugo sanacijo bank v državni lasti, slovenskih.
               Zaskrbljujoče pa je, da verjetno tukaj do danes še nismo prišli ne pri prvi sanaciji
               ne pri drugi sanaciji predvsem do odgovornosti. Ocenjujemo, da je Banka Slovenije
               regulator trga, ki ima verjetno odločujočo besedo pri teh zadevah in ki bi v prvi
               meri morala biti tista, ki bi prva opozorila na napake in ustavila možnosti določenih
               nepravilnosti ali vzpostavila primeren sistem tveganja, ki bi bistveno zmanjšal
               možnosti za naprej, da ne bo prišlo v Sloveniji že do tretje sanacije bančnega
               sistema na račun davkoplačevalcev. V Slovenski demokratski stranki ocenjujemo, da je
               zaskrbljujoče, da se je bančni sistem že v drugo saniral na račun davkoplačevalcev v
               višini 6 milijard evrov. Država je dala denar v banke, ostalo se pa ni zgodilo. Nismo
               bili priča nobenemu odstopu, nobenemu ponujenemu odstopu, kljub temu, da je v bančnem
               sistemu bila luknja velika 6 milijard evrov.</p>
               <p>Kadrovska politika se nadaljuje isto. Zanimivo je pogledati sistem organov
               upravljanja Ljubljanske banke v letu 1991. Ti eni in isti ljudje so danes v enakih
               organih upravljanja iste Nove Ljubljanske banke ali so se kadrovsko porazdelili po
               ostalih poslovnih bankah in po ostalih poslovnih finančnih sistemih. In ta praksa se
               nadaljuje tudi sedaj. V Slovenski demokratski stranki seveda pogrešamo, da Vlada
               Republike Slovenije, Banka Slovenije in pa Ministrstvo za finance po sami sanaciji
               bančnega sistema niso javnosti in davkoplačevalcem pojasnili, kaj se sedaj od teh
               saniranih bank pričakuje. Nismo zasledili niti enega cilja, niti ene obveze, kaj se
               bo s temi bankami dogajalo naprej. Mislim, da gre tukaj za pomemben zakon, pomemben
               zakon tako za konkurenčnost kot za razvoj države, kot za razvoj podjetništva, kot za
               razvoj gospodarske konkurenčnosti, in pa seveda tudi za zakon, ki bo pomembno vplival
               na to, da ne bo prišlo do tretje sanacije bančnega sistema na račun
               davkoplačevalcev.</p>
               <p>Mi smo proučili tudi to mnenje Evropske centralne banke. Ocenjujemo, da je to mnenje
               napisano korektno, in v Slovenski demokratski stranki smo prepričani, da se v drugem
               in tretjem branju tega zakona zakon lahko naredi dober, kvaliteten s sodelovanjem
               vseh poslanskih skupin. Določeni predlogi v tem zakonu, ki ga je predlagala Slovenska
               demokratska stranka, so nujni, so nujno potrebni. Mislim, da govorimo o zelo
               pomembnem organu, zelo pomembnem regulatorju, ki nadzira poslovanje vseh bank v
               Sloveniji. Prepričani smo, da predlagane spremembe peljejo v pravo smer, v smer, kjer
               se bo zagotovila večja transparentnost poslovanja in da bomo z določenimi spremembami
               zakona zmanjševali predvsem tisto tveganje, da se napake, ki smo jim bili priča pri
               prvi sanaciji bančnega sistema, pri drugi sanaciji bančnega sistema, v prihodnosti ne
               bi več ponovile. In sem prepričan, da je interes vseh tukaj, ki sedimo v tem državnem
               zboru, ki imamo odgovornost do svojih volivcev, da se zavedamo tega, da moramo vse
               narediti za to, da do novega kolapsa bančnega sistema, ki smo mu bili priča v
               Sloveniji že dvakrat na račun davkoplačevalcev, ne bi več prišlo.</p>
               <p>Ocenjujemo tudi, da ta predlog spremembe Zakona o Banki Slovenije zagotavlja tudi na
               nek način večjo odgovornost in da bi imel Državni zbor pri tem možnost vpogleda v
               določene dele. Vsekakor ocenjujemo, da je bančna tajnost pomembna, je ne
               izključujemo, vendar ocenjujemo, da bi bilo pošteno do vseh državljank in državljanov
               Republike Slovenije, da se v primeru, ko se bančni sistemi ali finančni sistemi
               sanirajo na račun davkoplačevalcev, javnosti tudi pojasni, kdo je tukaj odgovoren,
               zaradi česa je do teh zadev prišlo. V Slovenski demokratski stranki smo zaskrbljeni,
               da druga sanacija bančnega sistema, ki bo stala slovenske državljanke in državljane
               približno 6 milijard evrov – ne izključujemo, da se bo ta številka še povečala –, da
               ni zaradi odnosa Ministrstva za finance in Vlade Republike Slovenije v danem trenutku
               niti ene garancije, da se ta zadeva ne bo ponovila. Tukaj pogrešamo predvsem ukrepe
               in cilje, ki bi jih napovedalo pri tej sanaciji Ministrstvo za finance, ki bi dali
               poslovnim bankam, ki so bile dokapitalizirane z davkoplačevalskim denarjem, vedeti,
               kaj se od tega pričakuje, ali vsaj pojasnilo, ali bomo davkoplačevalci ta denar kdaj
               dobili nazaj. Da ne govorimo o odgovornosti, in ni se dogodil niti en odstop, tako na
               strani regulatorja, tako na organih upravljanja poslovnih bank, ki so bile sanirane
               na račun davkoplačevalskega denarja v višini približno 6 milijard evrov.</p>
               <p>Še enkrat bi tukaj pozval vse kolegice in kolege v tem državnem zboru: gre za prvo
               branje zakona. V Slovenski demokratski stranki ocenjujemo, da so določene poti,
               določene zadeve, ki so predlagane v tem zakonu, dobre. Seveda bomo upoštevali mnenje
               Evropske centralne banke, ki je dala na določene spremembe člena tudi negativno
               mnenje oziroma opozorila, da to v okviru evropske regulative bančnega sistema pač ne
               gre. V imenu Poslanske skupine SDS predlagam, da se predlog prvega branja potrdi, da
               se sprejme sklep, da je zakon, ki ga je predlagala Slovenska demokratska stranka,
               primeren za nadaljnjo obravnavo, in da v nadaljnjih postopkih vse poslanske skupine
               poskušamo ta zakon narediti takšnega, ki bo kvaliteten, transparenten in ki bo sledil
               ciljem, da bodo slovenske banke postale konkurenčne, transparentne in da ne bo tukaj
               ena blagajna prazna, kjer bo denar odtekal ne vemo kam, davkoplačevalci pa bomo ta
               denar polnili. Hvala.</p>
            </sp>
            <sp xml:id="SDZ6-Redna-25-2014-05-22.sp71">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Pozitivna Slovenija bo stališče predstavila gospa Renata
               Brunskole.</p>
            </sp>
            <sp xml:id="SDZ6-Redna-25-2014-05-22.sp72">

               <speaker>RENATA BRUNSKOLE (PS PS):</speaker>

               <p>Hvala lepa, spoštovana gospa podpredsednica. Spoštovana gospa državna sekretarka s
               sodelavko, spoštovani kolegice in kolegi!</p>
               <p>Predlog zakona o spremembah in dopolnitvah Zakona o Banki Slovenije, ki ga je v
               zakonodajni postopek vložila skupina poslank in poslancev, s prvopodpisanim gospodom
               Jožetom Tankom, kot cilj zakona navaja povečanje oziroma zagotavljanje preglednosti
               delovanja in vzpostavitev demokratične odgovornosti Banke Slovenije oziroma njenih
               organov. Preglednost delovanja bi se po mnenju predlagatelja zagotovila z izjemami do
               dolžnosti varovanja zaupnih informacij, kadar te informacije zahteva Državni zbor ali
               njegovi odbori. Omogočeno bi bilo tudi sodelovanje predstavnikov Državnega zbora na
               sejah Sveta Banke Slovenije. Nadalje predlaga spremembo pravil pri imenovanju
               guvernerja ter uvaja nov razlog za razrešitev članov organov odločanja Banke
               Slovenije. Predlog zakona določa še, da Državni zbor na predlog Komisije za nadzor
               javnih financ izbere zunanjo revizijsko gospodarsko družbo, ki bi revidirala
               poslovanje Banke Slovenije.</p>
               <p>V Poslanski skupini Pozitivna Slovenija ugotavljamo, da predlog zakona nedopustno
               posega v neodvisnost Banke Slovenije. Le-to določata tudi Pogodba o delovanju
               Evropske unije in Statut Evropskega sistema centralnih bank in Evropske centralne
               banke. Ureditev in pristojnosti Banke Slovenije so podrobneje opredeljene in določene
               v veljavnem Zakonu o Banki Slovenije, ki je bil pripravljen v skladu z načeli in
               določbami Pogodbe o delovanju Evropske unije in Statuta Evropskega sistema centralnih
               bank in Evropske centralne banke. Institucionalna neodvisnost centralne banke pomeni,
               da je centralnim bankam in članom njenih upravljavskih organov prepovedano iskati in
               sprejemati navodila institucij in teles Evropske unije, vlad ali organov drugih držav
               članic in drugih teles. Torej, ta predlog zakona že v tem delu močno in nedopustno
               posega v neodvisnost Banke Slovenije. Banka Slovenije je kot centralna banka
               Republike Slovenije opredeljena v 152. členu Ustave Republike Slovenije. Po ustavi je
               Banka Slovenije v svojem delovanju samostojna in odgovarja neposredno Državnemu zboru
               Republike Slovenije.</p>
               <p>Mnenje do predloga zakona je poleg Vlade Republike Slovenije argumentirano in
               poglobljeno podala tudi Evropska centralna banka. Do vseh predlaganih sprememb se je
               opredelila izrazito negativno. Podala je ključne vidike načela neodvisnosti
               centralnih bank za članice Evropskega sistema centralnih bank. Stališče Evropske
               centralne banke je, da je osebna neodvisnost guvernerja in drugih članov organov
               odločanja nacionalne centralne banke ključnega pomena. Tudi v mnenju Vlade, ki smo ga
               prejeli, je ugotovljeno, da predlog spremembe zakona tudi ne vsebuje vseh zahtevanih
               sestavin iz 115. člena Poslovnika Državnega zbora Republike Slovenije v delu, ki se
               nanaša na prikaz ureditve v drugih pravnih sistemih. Ta mora vsebovati prikaz
               ureditve v najmanj treh pravnih sistemih držav članic Evropske unije, vendar se
               prikaz v predlogu zakona vsebinsko ne nanaša na področja, ki jih ureja predlog
               zakona. V Poslanski skupini Pozitivna Slovenija zato menimo, da Predlog zakona o
               spremembah in dopolnitvah Zakona o Banki Slovenije s strani predlagatelja ni bil,
               tako kot je bilo tudi že danes v nekaj obrazložitvah in stališčih predstavljeno,
               pripravljen tako, da bi ga v Pozitivni Sloveniji lahko potrdili, pa čeprav šele v
               prvi obravnavi.</p>
               <p>Namreč, nedopustnost posega v neodvisnost Banke Slovenije in poleg tega še izrazito
               negativno stališče Evropske centralne banke nas je vodilo k temu, da v Poslanski
               skupini Pozitivna Slovenija Predloga zakona o spremembah in dopolnitvah Zakona o
               Banki Slovenije ne bomo potrdili v prvi obravnavi, saj ocenjujemo, da je ta predlog
               spremembe zakona nesprejemljiv in ni primeren za nadaljnjo obravnavo.</p>
            </sp>
            <sp xml:id="SDZ6-Redna-25-2014-05-22.sp73">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Socialnih demokratov bo stališče predstavil gospod Matevž
               Frangež.</p>
            </sp>
            <sp xml:id="SDZ6-Redna-25-2014-05-22.sp74">

               <speaker>MATEVŽ FRANGEŽ (PS SD):</speaker>

               <p>Spoštovana podpredsednica, najlepša hvala za besedo.</p>
               <p>Ne bom ponavljal do sedaj izraženih stališč, ki se sklicujejo na odklonilno stališče
               Evropske centralne banke. Banka Slovenije je vključena v Evrosistem, in Socialni
               demokrati ocenjujemo, da je treba zaradi ustavnega zavarovanja neodvisnosti Banke
               Slovenije biti pri morebitnih posegih v njen položaj, še posebej pa na vsa vprašanja
               in pojavnost njene neodvisnosti, posebej občutljiv in previden.</p>
               <p>Tudi zato Socialni demokrati predloga zakona ne bomo podprli. Če spoštujemo mnenje
               Evropske centralne banke, potem danes ni mogoče ravnati drugače, kot oceniti zakon
               kot neprimeren za nadaljnjo obravnavo. Bolj kot določbe tega zakona pa pravzaprav
               vznemirja kontekst predloga. Pravzaprav se v Sloveniji že nekaj časa bojujemo v
               naporni bitki za interpretacijo o odgovornosti, kaj in kdo je Slovenijo pripeljal v
               položaj, v katerem danes smo. Tudi v teh dneh poslušamo interpretacije, ki pravijo,
               da je Slovenija v težavah zato, ker je njen javni dolg prehitro narasel – seveda je
               to odgovornost levih vlad – in ker nismo šli po poti radikalnega varčevanja,
               zategovanja pasu, zmanjševanja javnega sektorja in zmanjševanja obsega in
               učinkovitosti socialne države. To bi namreč bili recepti trojke, ki jo nekateri še
               vedno vneto kličejo na pomoč v Slovenijo.</p>
               <p>Resnica je namreč nekje drugje. Za to, da se soočamo s posledico, je treba najprej
               prepoznati vzroke. Vzroki slovenskih težav so v hitrem, rekordnem naraščanju njenega
               bruto zunanjega dolga med letoma 2004 in 2008. Takrat smo z nepremišljeno denarno in
               ekonomsko politiko ustvarili daleč največji obseg slabih naložb, te slabe naložbe pa
               v sedanjem času terjajo ukrepanje v podobi sanacije bančnega sistema. Pri tem se tudi
               Socialni demokrati ne moremo izogniti vprašanjem odgovornosti vodstva centralne banke
               v tistem obdobju, vprašanju ustreznosti ukrepov zaradi zmanjšanja ravnotežij pri
               skrbnosti vodenja denarne politike. Kljub temu pa tudi takšna ravnanja postavljamo v
               kontekst takratne ekonomske politike, ki je terjala hitro in neodgovorno
               privatizacijo, pregrevanje gospodarstva preko pospešenih javnih vlaganj, tudi hitro
               dokončanje avtocestnega programa, in druge poteze, ki jih nesporno lahko postavimo v
               kontekst pregrevanja gospodarstva, izgube ravnotežij naše ekonomije in nastanka
               uničujočih vzrokov za posledice, s katerimi smo bili kasneje soočeni.</p>
               <p>Socialni demokrati smo imeli po tistem obdobju privilegij in odgovornost, da smo
               vodili vlado. In res je, takrat je vlada Boruta Pahorja kot odgovor na to, za to, da
               smo zavarovali socialno državo, in ker smo javni sektor in kakovost javnih storitev
               razumeli kot enega od ukrepov za boj proti krizi – vemo namreč, da so se pametne
               države soočale s krizo tudi tako, da so povečevale vlaganje v sposobnost, v javno
               izobraževanje, v raziskave in tudi zdravstvo, da so presegle izzive naraščajoče
               brezposelnosti in neravnotežij, ki so se v državah in ekonomijah pojavljala. Zadnje
               zadolžitve, izpeljane v času te vlade, so odgovor na izziv, ki pred nami pravzaprav
               stoji od leta 2008 dalje, in bi bil, če bi korenito dokapitalizacijo bank izpeljali v
               letu 2009 – in sam bi spomnil, da smo se tudi v takratni Poslanski skupini Socialnih
               demokratov zavzemali za takšno odločno akcijo –, danes problem cenejši in manjši.
               Ampak zadolževanje države je neposredna posledica tega, da je problem v bančnem
               sektorju treba preseči. Pri tem je legitimno in umestno vprašanje odgovornosti uprav,
               nadzornih svetov, tudi Banke Slovenije, in ne pozabimo tistih, ki so v prvi vladi
               Janeza Janše kreirali ekonomsko politiko te države.</p>
               <p>Spoštovane in spoštovani! Bitka za interpretacijo se torej nadaljuje. Socialni
               demokrati ocenjujemo, da bi bilo dobro na podlagi realnih podatkov in mnenj uglednih
               ekonomistov natančno proučiti vzroke in o tem končno doseči tudi dogovor. Šele
               takrat, ko se bomo strinjali v diagnozi, bo mogoče državi zagotoviti tudi sprejetje
               koherentnih, čim bolj soglasnih ukrepov za to, da Slovenijo potegnemo iz krize in to
               šibko okrevanje, ki smo mu priča, utrdimo ter poskrbimo za to, da okrevanje ne bo le
               statistična kategorija, ampak da se bo čim prej prepoznalo tudi v novih delovnih
               mestih in povišani kakovosti življenja ljudi.</p>
               <p>Predlog zakona bomo Socialni demokrati zavrnili.</p>
            </sp>
            <sp xml:id="SDZ6-Redna-25-2014-05-22.sp75">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine nepovezanih poslancev gospa Alenka Pavlič.</p>
            </sp>
            <sp xml:id="SDZ6-Redna-25-2014-05-22.sp76">

               <speaker>ALENKA PAVLIČ (PS NP):</speaker>

               <p>Hvala lepa, gospa podpredsednica. Spoštovani!</p>
               <p>Kot že nekajkrat videno v času trajanja mandata te vlade, predlagatelj, SDS, želi
               uveljaviti nekatere spremembe, ki po svoji naravi in vsebini niso sprejemljive. Danes
               bomo imeli v prvi obravnavi Predlog zakona o spremembah in dopolnitvah Zakona o Banki
               Slovenije. Kaj sploh je Banka Slovenije? Je centralna banka Republike Slovenije,
               ustanovljena 25. junija 1991 s sprejetjem Zakona o Banki Slovenije. Banka Slovenije
               ter člani njenih organov odločanja so neodvisni in pri opravljanju svojih nalog po
               Zakonu o Banki Slovenije niso vezani na sklepe, stališča in navodila državnih ali
               katerihkoli drugih organov, niti se ne smejo nanje obračati po navodila in usmeritve.
               Verjamem, da vsi vemo, da v skupino državnih organov sodi tudi Državni zbor. Torej,
               še enkrat poudarjam, Banka Slovenije ter člani njenih organov odločanja so neodvisni
               in pri opravljanju svojih nalog po Zakonu o Banki Slovenije niso vezani na sklepe,
               stališča in navodila državnih ali katerihkoli drugih organov, niti se ne smejo nanje
               obračati po navodila ali usmeritve. Banka Slovenije je od 1. januarja 2007 tudi
               članica Evrosistema skladno s Pogodbo o ustanovitvi Evropske skupnosti in Statuta
               Evropskega sistema centralnih bank in Evropske centralne banke, ki ju mora pri svojem
               delovanju v celoti uresničevati.</p>
               <p>Zakaj tak uvod v samo bistvo Banke Slovenije? Preprosto. Vse zapisano jasno pove, da
               se spremembe zakonodaje, ki ureja delovanje Banke Slovenije, pač ne more lotevati kar
               tako, malo na počez. Ko neki politični opciji nekaj ni všeč, nečesa zaradi zakonske
               omejitve ne dobi, potem pač preprosto predlaga spremembo zakonodaje. Da bi se
               vprašali, zakaj nekaj je, kot je, in zakaj je to urejeno na prav tak način – ne, to
               bi bila prevelika izguba časa. Tako vsaj na prvi pogled kaže. In poglejmo, kaj točno
               je predlagatelj želel spremeniti v tako sistemskem zakonu tako pomembnega in predvsem
               neodvisnega organa, kot je Banka Slovenije. Zahteve so naslednje. Izčrpnejša
               poročila, kot jih Banka Slovenije sicer pripravlja; poročila bi naj vsebovala tudi
               bančne tajnosti, sploh za banke in hranilnice, ki so bile ali bodo deležne državne
               pomoči. Drugačna ureditev pravic iz delovnega razmerja, plač – naj bi se urejale
               drugače, ne povedo pa, kako drugače, pač urejale bi se drugače. Na sejah Sveta BS bi
               naj poleg članov sveta, predsednika Odbora za finance in monetarno politiko in
               ministra, pristojnega za finance, sodeloval tudi predstavnik opozicije. Seveda ob tem
               pozabljajo, da je predstavnik Komisije za nadzor javnih financ prav tako lahko
               prisoten na sejah in prav tako nima glasovalne pravice, kot jo nimata minister in
               predsednik odbora za finance.</p>
               <p>Spreminjajo določbo glede števila mandatov guvernerja in viceguvernerjev. Po novem bi
               lahko bili imenovani največ enkrat, in to z dvotretjinsko večino vseh poslancev.
               Zaradi zagotavljanja učinkovitejšega poslovanja same Banke Slovenije pa predlagajo,
               da bi guverner lahko kadarkoli brez razloga razrešil direktorja ali namestnika
               direktorja oddelka Banke Slovenije. Nadalje se predlaga, da poslovanje Banke
               Slovenije revidira zunanja revizijska družba, ki bi jo izbral Državni zbor, kateremu
               bi Banka Slovenije predložila poročilo revizijske družbe. In za konec, velika bančna
               tajnost, kot uvodoma že rečeno, rana, za katero predlagatelj ponovno, mislim, da
               tretjič v zadnjem letu, predlaga, da se Banka Slovenije in odgovorne osebe razrešijo
               obveze varovanja. Seveda to nekoliko vežejo na tiste banke in hranilnice, ki so bile
               ali še bodo prejemnice državne pomoči. K predlogu zakona sta svoje mnenje podali tako
               Evropska centralna banka kot tudi Vlada. Pa če rečemo, da je Vlada pristranska, tega
               ne moremo reči in javno zagovarjati za Evropsko centralno banko.</p>
               <p>In kakšno je bilo to mnenje? Kakšno je bilo mnenje na predlog zakona, za katerega je
               predlagatelj zapisal, da ima za svoj cilj povečati oziroma zagotoviti preglednost
               delovanja in vzpostaviti demokratično odgovornost Banke Slovenije oziroma njenih
               organov, to sta guverner in Svet Banke Slovenije, seveda ob zasledovanju načel
               preglednosti, transparentnosti in odgovornosti delovanja javnih inštitucij in
               njihovih organov? Evropska centralna banka je, ne boste verjeli, podala negativno
               mnenje. Mnenje so razdelili v štiri vsebinske sklope, in sicer, prvič, razrešitev
               članov organov odločanja Banke Slovenije. 130. člen Pogodbe o delovanju Evropske
               unije govori o načelu osebne neodvisnosti, ki je ključni vidik načela neodvisnosti
               centralnih bank za članice Evropskega sistema centralnih bank. Statut ESCB zlasti v
               členu 14.2 določa, da so guvernerji lahko razrešeni s funkcije le, če ne izpolnjujejo
               več pogojev ali če so zagrešili hujšo kršitev, pri čemer imajo možnost zadevo
               predložiti Sodišču Evropske unije. Drugič, sodelovanje predstavnikov tretjih oseb na
               sejah Sveta Banke Slovenije. Stališče Evropske centralne banke je, da je sodelovanje
               predstavnikov tretjih oseb nezdružljivo s pogodbo in statutom. Zunanji revizor
               delovanja Banke Slovenije kot tretja točka. Člen 27.1 Statuta Evropskega sistema
               centralnih bank in Evropske centralne banke zahteva, da revizijo računovodskih
               izkazov Evropske centralne banke in nacionalnih centralnih bank opravljajo neodvisni
               zunanji revizorji, ki jih priporoči Svet ECB, kar je pravilno določeno v 52. in 65.
               členu veljavnega zakona. Predlagana sprememba je zato nezdružljiva s členom 27.1
               Statuta ECB, saj mora biti revizija opravljena na nepolitični, neodvisni in izključno
               strokovni osnovi. Predlagane spremembe zakona vseh treh zahtev ne izpolnjujejo.</p>
               <p>Četrtič, poročanje Banke Slovenije Državnemu zboru in zaupnost informacije. Zakon bi
               moral vsebovati ustrezna varovala, s katerimi bi se zagotovilo naslednje. Obveznosti
               poročanja ne smejo privesti do poseganja v neodvisnost članov Sveta Banke Slovenije.
               Poseben statut guvernerjev v njihovi funkciji članov organov odločanja ECB mora biti
               v celoti spoštovan. Upoštevane morajo biti zahteve po zaupnosti, ki izhajajo iz
               statuta ESCB. Torej, kot je brati mnenje Evropske centralne banke, je slednja podala
               negativno mnenje k čisto vsakemu vsebinskemu sklopu predloga zakona. Ponovno
               poudarjam, Evropska centralna banka, katere del je Banka Slovenije, ki mora pri
               svojem delovanju popolnoma upoštevati Pogodbo o ustanovitvi Evropske skupnosti in
               Statut Evropskega sistema centralnih bank in Evropske centralne banke, je podala v
               celoti negativno mnenje k predlaganim spremembam Zakona o Banki Slovenije. Ne vem,
               ali se samo poslancem Poslanske skupine nepovezanih poslancev zdi, da bi bilo
               najprimerneje tak zakon umakniti iz obravnave? Mogoče le v razmislek.</p>
               <p>Poslanska skupina nepovezanih poslancev takega predloga ne more podpreti, niti
               pogojno ne. Popolnoma se bomo oprli na mnenje Evropske centralne banke. Oprli se bomo
               tudi na mnenje Vlade, ki je podobno, le še nekoliko natančneje določa, zakaj ni
               sprejemljivo in s čim vse ni skladno. Verjamemo, da v duhu zagotavljanja demokratične
               odgovornosti Banke Slovenije oziroma njenih organov, guvernerja in Sveta Banke
               Slovenije, in predvsem v luči načela odgovornega delovanja javnih inštitucij in
               njihovih organov tudi ostale poslanske skupine takega predloga zakona ne boste
               podprle. Hvala.</p>
            </sp>
            <sp xml:id="SDZ6-Redna-25-2014-05-22.sp77">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednje poslansko stališče je poslansko stališče Poslanske skupine Državljanske
               liste.</p>
               <p>Gospod Marko Pavlišič, izvolite.</p>
            </sp>
            <sp xml:id="SDZ6-Redna-25-2014-05-22.sp78">

               <speaker>MARKO PAVLIŠIČ (PS DL):</speaker>

               <p> Hvala za besedo, predsedujoča. Spoštovani predstavniki ministrstva, spoštovane
               kolegice, spoštovani kolegi!</p>
               <p>Da je bila slovenska bančna luknja povzročena v veliki meri ravno zaradi vplivanja
               politike in politikov na upravljanje bank, je bolj ali manj že dejstvo, zato toliko
               težje razumemo predlog te spremembe, ki ne prinaša nič drugega, kot krepi vpliv
               politike v bančnem sistemu. Banka Slovenije in člani njenih organov so in morajo
               ostati neodvisni. S tega vidika je predlog o dvotretjinski večini poslancev za
               izvolitev guvernerja in viceguvernerjev dober predlog, kar je pa tudi edini dober
               predlog v tem predlogu zakona. Ena ključnih novosti pa je seveda povezana z bančno
               tajnostjo oziroma odpravo le-te. Predlagatelj to v tem mandatu predlaga drugič ali
               tretjič. Zanimivo, da se v času, ko so bili sami v vladni koaliciji in se je
               sprejemala ključna zakonodaja z bančnega področja, tako Zakon o bančništvu kot tudi
               Zakon o ukrepih Republike Slovenije za krepitev stabilnosti bank, tovrstni predlogi
               niso znašli v predlogih zakonov. Od kje ta dvoličnost? Iz tega lahko sklepamo, da
               predlagatelju dejansko ne gre za povečanje transparentnosti, ampak predvsem za
               politični cirkus v Državnem zboru, kjer na glas zagovarjajo razkritje podatkov,
               potihoma pa držijo fige v žepu, da se to ne bi zgodilo. In očitno so držali fige v
               žepu tudi takrat, ko smo v Državnem zboru na predlog Državljanske liste glasovali in
               izglasovali javnost podatkov o slabih kreditih, prenesenih na Družbo za upravljanje
               terjatev bank. Zaradi tega danes lahko javnost presoja, ali so večjo bančno luknjo
               povzročili levi tajkuni ali desni zvonovi. In jasno je le eno, v Državljanski listi
               nimamo ne enih ne drugih. Državni zbor sicer lahko preiskuje določene sume zlorabe
               političnega vpliva, vendar dostop do popolnoma vseh bančnih podatkov, kar predlaga
               predlagatelj, močno presega te okvire. Z namenom enkrat za vselej razčistiti, kaj se
               je v bančnem sistemu dogajalo in od kod izvira ta velika bančna luknja, je v
               Sloveniji treba izvesti javno preiskavo po islandskem vzoru. Smo pa v Državljanski
               listi v Državni zbor že vložili predlog zakona, ki na precej bolj smiseln način
               odpira tiste kreditne mape, ki so sicer ostale na bankah deležnih pomoči, pa vendar
               obstaja verjetnost, da so pripomogle k nastanku bančne luknje.</p>
               <p>Zato danes ponovno apeliram na predsednika Državnega zbora, da zagotovi pogoje, ki
               bodo omogočili, da ta zakon čim hitreje nadaljuje svojo zakonodajno pot.</p>
            </sp>
            <sp xml:id="SDZ6-Redna-25-2014-05-22.sp79">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil gospod
               Janez Ribič.</p>
            </sp>
            <sp xml:id="SDZ6-Redna-25-2014-05-22.sp80">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovana podpredsednica Državnega zbora, spoštovana državna
               sekretarka, poslanke in poslanci!</p>
               <p>Banka Slovenije je z vstopom v evro območje postala del Evrosistema kot ena izmed
               nacionalnih centralnih bank in na katerega je hkrati prenesla pristojnosti za vodenje
               denarne politike. Od takrat se tudi za Slovenijo odločitve sprejemajo centralizirano
               v Evropski centralni banki, izvajajo pa preko nacionalnih centralnih bank. Delo Banke
               Slovenije tako v veliki meri opredeljuje Statut Evropskega sistema centralnih bank in
               Evropske centralne banke.</p>
               <p>Predlagatelj zakona o spremembah in dopolnitvah Zakona o Banki Slovenije je tako
               prelagal kar nekaj sprememb, in sicer v zvezi s poročanjem naše nacionalne banke
               Državnemu zboru, v zvezi z imenovanjem zunanjega revizorja glede ugotavljanja
               opravljanja nezdružljivosti funkcije, v zvezi z možnostjo sodelovanja opozicijskega
               poslanca na sejah Sveta Banke Slovenije, v zvezi z imenovanjem guvernerja in članov
               Sveta Banke Slovenije ter glede ravnanja z zaupnimi podatki v povezavi z Državnim
               zborom Republike Slovenije.</p>
               <p>Če začnem na začetku. Interakcija izmenjave podatkov med našo centralno banko, Banko
               Slovenije, je tudi po mnenju Slovenske ljudske stranke skromna. Medtem ko preko
               delovnih teles sodelujemo z različnimi državnimi institucijami in dobivamo relevantne
               makroekonomske podatke, pa se predstavniki Banke Slovenije le redko vključujejo v
               tovrstne razprave. Glede na dikcijo v zakonu večjih ovir za to, da bi lahko Banka
               Slovenije poročala Državnemu zboru, tudi izven rednih okvirjev in še nekoliko bolj
               podrobno, ne vidimo. Tudi dejstvo, da si člani Sveta Banke Slovenije sami sebi
               določajo pravice iz delovnega razmerja, je nekoliko nenavadno in povzroča določeno
               moralno tveganje. V vsakem primeru bi moralo biti določanje teh pravic jasno zakonsko
               urejeno, predvsem pa bi morale biti vse pravice javno in transparentno na voljo
               javnosti. Konec koncev je centralna Banka Slovenije navkljub svoji samostojnosti v
               lasti državljank in državljanov.</p>
               <p>Na sejah Sveta Banke Slovenije danes lahko sodelujeta finančni minister in
               predstavnik Odbora Državnega zbora za finance in monetarno politiko. Predlog v zakonu
               predvideva tudi možnost prisotnosti poslanca Državnega zbora iz vrst opozicije,
               seveda brez pravice za glasovanje. Tudi v tem ne vidimo težav, saj to štejemo v okvir
               povečanja demokratičnosti in enake obravnave političnih pozicij. Je pa treba doreči
               na kakšen način bo predstavnik opozicije izbran. Ena izmed možnosti je, da ga določi
               Komisija za nadzor javnih financ, v kateri ima vedno večino opozicija.</p>
               <p>Potem je tukaj še imenovanje guvernerja in viceguvernerjev. Da je dva zaporedna
               mandata po šest let dovolj, ocenjujemo tudi v Slovenski ljudski stranki. V tem času
               lahko posamezni funkcionar Banke Slovenije izvede svoje načrte in vse načrtovane
               projekte. Daljše obdobje že lahko privede do določenih tveganj s področja
               učinkovitosti in transparentnosti delovanja institucije, zato tudi s tem predlogom
               glede omejitve mandatov nimamo večjih težav.</p>
               <p>Veliko bolj pa je problematičen predlog možnosti odpoklica. Da vodstvo Banke
               Slovenije ne sme biti vezano na vsakokratno politično situacijo, predvsem zaradi
               pomembnosti dela na področju ohranjanja finančne stabilnosti države, je najbrž jasno.
               Da bi zato sredi mandata lahko predsednik republike odpoklical guvernerja ali
               katerega od drugih članov Sveta banke pa je povezano s precejšnjim tveganjem, da bi
               to lahko pomenilo določen pritisk na neodvisnost tega organa. Res pa je, da bi
               izrazito slabo delo posameznega člana Sveta banke moralo biti tako ali drugače
               sankcionirano, vendar je to treba urediti na ravni Evropske centralne banke in
               možnosti njene intervencije. Zelo podobno je z imenovanji in razrešitvami direktorjev
               in namestnikov direktorjev posameznih oddelkov v Banki Slovenije. Da bi se z menjavo
               guvernerja začela tudi nova kadrovska postavitev je nekoliko nenavadno. Vendar tudi
               popolna odsotnost vpliva na izbiro sodelavcev ni ravno najboljša. Zato je tudi treba
               najti drugačno pot. Morda tako, da bi bilo tudi vodstvo posameznih oddelkov vezano na
               neko mandatno obdobje, po preteku tega obdobja pa bi se objavil nov javni razpis, na
               katerega bi se seveda lahko prijavili tudi obstoječi direktorji. Seveda ta mandat ne
               sme sovpadati z mandatom guvernerja in viceguvernerjev.</p>
               <p>In za konec še glede varovanja zaupnih bančnih podatkov. Glede tega smo imeli tudi
               tukaj v parlamentu že resne polemike in čeprav v celoti razumemo pomen bančne
               tajnosti za delovanje samega finančnega sistema, pa se je v zadnjem bančnem zlomu, ki
               ga je Slovenija doživela –sicer ne bi rabili reševati bank z milijardami evrov–
               znotraj bank zgodilo marsikaj. Tudi določene nečednosti in kriminalna dejanja. Zato
               smo v Slovenski ljudski stranki prepričani, da dokler se težave bank rešujejo z
               davkoplačevalskimi sredstvi, je javni interes nad bančno tajnostjo. Gre seveda za
               izjemno situacijo, vendar so glede na trenutno stanje določana razkritja za nazaj
               nujna. Nikakor pa ne smemo sprejeti kakšnih sprememb, kjer bi se Državni zbor in
               javnost vtikala v tajnost podatkov zasebnih in normalno delujočih bank v Sloveniji.
               To je pač evropski standard, ki ga ne moremo kar kršiti. Skratka, v Slovenski ljudski
               stranki na tem področju delamo zelo jasno ločnico. Pri podatkih, kaj se je dogajalo v
               preteklosti in kar je tudi privedlo do nujnosti državne intervencije, je bančna
               tajnost trenutno ovira za razčiščenje situacije. Medtem ko moramo pa za vnaprej
               bančno tajnost upoštevati in seveda spoštovati.</p>
               <p>Če zaključim, z nekaterimi predlogi sprememb v Slovenski ljudski stranki seveda
               nimamo težav, je pa tudi kar nekaj stvari, o katerih bi morala steči širša razprava,
               še posebej zato, ker jim nasprotuje tudi Evropska centralna banka kot osrednji
               nadzorni organ Evropske unije na tem področju.</p>
               <p>Poslanci Slovenske ljudske stranke bomo v prvi obravnavi zakon podprli, bo pa treba v
               nadaljevanju še doreči, katere rešitve so sprejemljive in katere pač ne. Hvala.</p>
            </sp>
            <sp xml:id="SDZ6-Redna-25-2014-05-22.sp81">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije bo stališče
               predstavila gospa Marija Plevčak.</p>
            </sp>
            <sp xml:id="SDZ6-Redna-25-2014-05-22.sp82">

               <speaker>MARIJA PLEVČAK (PS DeSUS):</speaker>

               <p>Hvala za besedo, predsedujoča. Pozdravljeni, prisotni!</p>
               <p>Pred seboj imamo predlog novele Zakona o Banki Slovenije, ki ga je vložila skupina
               poslanskih kolegov Slovenske demokratske stranke. Dopolnitve, ki jih navaja
               predlagatelj, so po našem mnenju neustrezne, tako z vidika nacionalne zakonodaje kot
               tudi evropskih predpisov in upoštevanja medsebojnih pogodbenih obveznosti poslovanja
               na bančnem nivoju. Kot ugotavljamo, predlagateljeve dopolnitve kršijo nacionalni in
               tudi evropski pravni red, še zlasti v tistem delu, ki se nanaša na učinkovito,
               neodvisno in strokovno opravljanje nalog nacionalnega bančnega regulatorja. V
               Poslanski skupini Demokratične stranke upokojencev menimo, da so predlagane rešitve
               neumestne, predvsem pa ne predstavljajo nekega doprinosa k preglednejšemu in
               demokratičnemu delovanju Banke Slovenije. Dodatno s takšnimi spremembami, ki jih
               predlagatelj poveličuje v tem predlogu, ne povečamo, še manj pa zagotavljamo ustavno
               določene institucionalne neodvisnosti centralne banke.</p>
               <p>Mnenje Vlade o tem predlogu je negativno. Tudi v mnenju Evropske centralne banke je
               zaslediti veliko mero kritičnosti, sploh v okviru generalnega načela, to pa je:
               osebna neodvisnost delovanja organa. Tako v Poslanski skupini DeSUS ocenjujemo, da je
               predlog neprimeren.</p>
               <p>Seveda se zavedamo, da so nekatere baze podatkov zaupne narave in tako javnosti
               nedostopne. V poslanski skupini menimo, da je tako tudi prav. In dejstvo je, da je
               Banka Slovenije ustavno in zakonsko določena neodvisna institucija, ki operira tudi s
               takšnimi baznimi podatki, ki se uvrščajo med zaupne. Zahteva po le-teh gre nekaterim
               očitno v nos. In srž vsega tiči prav v tem, da imajo vpogled do najbolj zaupnih baz
               podatkov le nekateri. V Poslanski skupini Demokratične stranke upokojencev menimo, da
               Banka Slovenije že ve, katere podatke lahko posreduje v javnost, kdo nosi odgovornost
               za poslovanje, katere revizijske hiše opravljajo revizijo poslovanja, kdo ugotavlja
               nezdružljivost opravljanja funkcije, kdo poroča naši hiši in kaj je vsebina poročila,
               kdo ima pristojnost v primeru razrešitve člana Sveta Banke Slovenije in kdo sodeluje
               na sejah Sveta Banke Slovenije. Dovolite mi, da samo opomnim, da se v tej
               instituciji, se pravi v Državnem zboru, moramo zavedati, da se pridobivanje podatkov
               izvršuje na podlagi zakonskih določil, na bančnem nivoju pa dodatno na podlagi
               spoštovanja celotne bančne regulative, absolutno tudi v okviru evropskih meril, saj
               je naša centralna banka članica Evropske centralne banke.</p>
               <p>V Poslanski skupini DeSUS zavračamo to noveliranje Zakona o Banki Slovenije.</p>
            </sp>
            <sp xml:id="SDZ6-Redna-25-2014-05-22.sp83">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Nove Slovenije gospod Jožef Horvat.</p>
            </sp>
            <sp xml:id="SDZ6-Redna-25-2014-05-22.sp84">

               <speaker>JOŽEF HORVAT (PS NSi):</speaker>

               <p>Hvala, spoštovana gospa podpredsednica. Gospa državna sekretarka, kolegice in
               kolegi!</p>
               <p>Seveda bi bilo najbolje in najlažje, po liniji najmanjšega odpora, reči: zavračamo,
               zakon ni primeren za nadaljnjo obravnavo, Vlada nasprotuje, Evropska centralna banka
               nasprotuje, ne smemo se dotikati bančne tajnosti in tako naprej. Ampak, gospe in
               gospodje, nekateri so nam v imenu bančne tajnosti, ki je osnovni postulat bančništva,
               vrtali bančno luknjo, veliko okrog 5 milijard. 5 milijard! In zdaj, ko poslušam
               nekatera stališča – ne smem sicer ta trenutek polemizirati – se mi zdi, da je samo še
               vprašanje časa, da bodo vrtalci bančnih lukenj razglašeni za nacionalne junake.</p>
               <p>Spoštovani kolegice in kolegi, v skladu z Zakonom o bančništvu je Banka Slovenije
               osrednja institucija, ki je pristojna za izvajanje nadzora nad bančnim sistemom.
               Stanje v slovenskem bančništvu, kjer je prišlo do skoraj 5 milijardne bančne luknje,
               je pokazalo, da je bil nadzor nad bančnim sistemom v zadnjih letih nezadosten ter da
               je treba na tem področju vzpostaviti strožje nadzorne mehanizme z dodatnimi
               pooblastili nadzornika. V tej smeri sta bili v lanskem letu sprejeti dve noveli
               Zakona o bančništvu, ki sta bistveno povečali pristojnosti in pooblastila Banke
               Slovenije v primerih ugotovljenih večjih nepravilnosti pri poslovanju bank. Treba pa
               je vzpostaviti tudi pravno podlago za večjo odgovornost nadzornika, to je Banke
               Slovenije. Po sedaj veljavnih predpisih niti guvernerja niti članov Sveta Banke
               Slovenije ni mogoče poklicati na odgovornost za njihove opustitve dolžnega nadzora
               nad poslovnimi bankami oziroma jih ni mogoče zaradi tega razloga predčasno razrešiti
               z njihove funkcije. Ta predlog zakona, tako imenovani poslanski zakon, želi na
               področju nadzora bančnega sistema nekaj izboljšati. Zakaj? Zato ker nas ljudje,
               državljanke in državljani, na pločniku in tukaj pred to zgradbo sprašujejo, kaj bomo
               naredili oziroma na nas – na državni zbor – kažejo s prstom, da smo mi krivi za
               bančno luknjo.</p>
               <p>Predlog zakona o Banki Slovenije je zato v tej smeri predlagal rešitve, ki bi
               omogočale večjo preglednost na delovanje Banke Slovenije in večjo odgovornost
               guvernerja in članov Sveta Banke Slovenije. Ena izmed predlaganih novosti je možnost
               sodelovanja predstavnika Državnega zbora, konkretno predsednika Komisije za nadzor
               javnih financ na sejah Sveta Banke Slovenije, seveda brez možnosti glasovanja. Druga
               bistvena novost je kvalificirana večina v Državnem zboru, ki se zahteva za imenovanje
               na mesto guvernerja Banke Slovenije ter možnost predčasne razrešitve guvernerja in
               članov Banke Slovenije, za katero je prav tako predpisana dvotretjinska večina
               poslancev Državnega zbora.</p>
               <p>Poslanci Poslanske skupine Nove Slovenije – krščanski demokrati bomo predlog zakona v
               prvem branju podprli, saj menimo, da je področje nadzora bančnega sistema ključno za
               izhod iz sedanje gospodarske in finančne krize, predvsem pa menimo, da je treba
               storiti vse, da ne bo prišlo do nove bančne luknje in posledično do novih potrebnih
               dokapitalizacij bank z davkoplačevalskim denarjem. Poudarek na odgovornosti
               nadzornikov je zato povsem na mestu, saj menimo, da je bil nastanek bančne luknje v
               veliki meri posledica nezadostnega nadzora in ukrepanja Banke Slovenije nad
               poslovnimi bankami v preteklosti, zlasti nad sistemskimi državnimi bankami.</p>
               <p>Bomo pa v nadaljnji obravnavi seveda podprli amandmaje k temu zakonu, ki sledijo
               mnenju Evropske centralne banke k temu predlogu zakona. Evropska centralna banka je
               namreč na vsebino zakona posredovala svoje mnenje in nekaterih zakonskih rešitev ni
               podprla oziroma jih ni podprla v celoti. Nekaterih zakonskih rešitev. Ker pač niso v
               skladu s statutom Evropske centralne banke. Ampak zato je zdaj javna razprava, zato
               imamo prvo branje in zato bomo tudi v nadaljevanju poslanci Nove Slovenije podrobneje
               preštudirali poročilo Evropske centralne banke in poskušali v obravnavi tega predlaga
               zakona na matičnem delovnem telesu s svojimi glasovi sanirati predlog zakona v smeri
               priporočil Evropske centralne banke. Hvala lepa.</p>
            </sp>
            <sp xml:id="SDZ6-Redna-25-2014-05-22.sp85">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Tako smo končali s predstavitvijo stališč poslanskih skupin.</p>
               <p>Prehajamo na splošno razpravo poslank in poslancev.</p>
               <p>Kot prvi pa se k besedi prijavlja v imenu predlagatelja mag. Andrej Šircelj.</p>
            </sp>
            <sp xml:id="SDZ6-Redna-25-2014-05-22.sp86">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Jaz se zahvaljujem predstavnikom vseh poslanskih skupin za mnenja, predvsem posebej
               tistim, ki niso izrazili odklonilnega mnenja, zaradi tega, ker menim, da je zakon, ki
               ga je predlagala Slovenska demokratska stranka, na nek način nujen. Nujen zaradi
               posebnosti finančnega in bančnega sistema. Nujen zaradi tega, ker je država oziroma
               Vlada Republike Slovenije sanirala bančni sistem – začela ga je sanirati z
               davkoplačevalskim denarjem, ni ga dokončala in pri tem ima zelo veliko vlogo tudi
               Banka Slovenije. Banka Slovenije je namreč tista, ki določa, da je treba določeno
               banko dokapitalizirati, zato lastnika pozove naj to naredi in lastnik je v tem
               primeru država – dejansko so vse slovenske banke že skoraj podržavljene in tukaj gre
               za davkoplačevalski denar in odgovornost za davkoplačevalski denar.</p>
               <p>Tudi zasebne banke so bile sanirane z davkoplačevalskim denarjem, tudi Factor banka
               in Probanka sta bili sanirani z davkoplačevalskim denarjem. Tam je šlo za neko
               konsolidacijo teh dveh bank, tako da dejansko še vedno obstajata, vendar se lahko ta
               davkoplačevalski denar preliva tudi v zasebne žepe.</p>
               <p>Mene seveda čudi, če nekatere stranke pojmujejo večjo odgovornost poslank in
               poslancev, če pojmujejo večjo odgovornost Državnega zbora, večjo odgovornost predvsem
               v tem, da bo nadziral porabo davkoplačevalskega denarja, za neko odvisnost. Pravijo,
               da mora biti Banka Slovenije neodvisna. Nadzor Državnega zbora pa po njihovem mnenju
               pomeni odvisnost. Ne, Banka Slovenije mora biti odgovorna in Banka Slovenije mora
               biti odgovorna tudi takrat, ko odloča o rešitvah, ki se nanašajo na davkoplačevalski
               denar. Nadzor Državnega zbora nad Banko Slovenije ni nič nenavadnega. In povečanje
               tega nadzora, kar je v bistvu duh tega zakona, je upravičeno. Gospe in gospodje, mi
               moramo odgovarjati za vsak evro davkoplačevalcem, kajti porablja se davkoplačevalski
               denar na podlagi odločitev Banke Slovenije, na podlagi odločitev Sveta Banke
               Slovenije, v katerem sedijo guverner, viceguvernerji. Nekaj ljudi, manj kot deset
               ljudi v Banki Slovenije odloča o tem, kako se bo porabil davkoplačevalski denar.</p>
               <p>In mi pravimo, ker hočemo večjo odgovornost teh ljudi, da bo zaradi tega Banka
               Slovenije odvisna od politike. Državni zbor je seveda političen organ, zaradi tega,
               ker imamo v Slovenji demokratičen političen sistem, kjer je v zadnjih dvajsetih letih
               možnih več strank. Ampak to, da je ta odgovornost Državnega zbora s tem zakonom
               večja, ne opravičuje tega, da se reče, da če bo večja odgovornost, Banka Slovenije
               potem ne bo neodvisna. Jaz tukaj ne vidim nobene povezave.</p>
               <p>In seveda posledično, ker je Banka Slovenije tako neodvisna, je morda tudi zaradi
               tega, ker je tako neodvisna, tudi nekoliko bolj neodgovorna, ker ni v letih 2004,
               2007 in 2008 opozarjala na ekspanzionistično monetarno politiko – in to je bila
               naloga Banka Slovenije to ni bila naloga Vlade, Vlada nima pristojnosti, da
               nadzoruje, da daje mnenja, da kakorkoli vpliva na Banko Slovenije, ima pa Državni
               zbor in Državni zbor je tisti, kateremu mora Banka Slovenije tudi poročati. Pa vendar
               so ta poročila nekoliko polakirana. Ta poročila dejansko niso izražala same vsebine,
               samih težav, v katerih je bila Slovenija od leta 2008 naprej, ko je nastala finančna
               kriza. Še nekaj mesecev pred izbruhom finančne krize je takratni guverner Banke
               Slovenije mirno v javnosti povedal, da je sistem pri nas popolnoma varen, da je
               popolnoma stabilen, da je vse v redu in da ni nikakršnih težav. Potem pa je
               izbruhnila finančna kriza, potem se je naprej nekoliko zavajalo in tudi informacij ni
               bilo dovolj iz Banke Slovenije, tudi Državni zbor, tudi v vseh poročilih, in na koncu
               je prišlo do tega, da so davkoplačevalci plačali 6 milijard evrov za bančni sistem.
               In temu še ni konec. Gospe in gospodje, jaz tukaj ne vidim nobenih razlogov, da ne bi
               povečali nadzora nad Banko Slovenije.</p>
               <p>Tudi mnenje Evropske centralne banke ni v celoti negativno in v celoti sploh ne
               govori, ali je nekaj dobro ali je nekaj slabo. Opozarja izključno na statut Evropske
               centralne banke in na zakonodajo, ki velja. To, kar nekateri govorite, da je to
               popolnoma negativno mnenje, v tem mnenju beseda negativno ne obstaja. Obstaja pa
               vsebina, ki opozarja na določene člene statuta, ki opozarja na določene člene
               evropske zakonodaje.</p>
               <p>In če smo v Sloveniji davkoplačevalci plačali milijarde, ki smo jih dali v banke, smo
               to naredili z zadolževanjem. Nikakor drugače tega nismo mogli narediti, kot da smo se
               zadolžili. In vlada Alenke Bratušek se je zadolžila za 11 milijard in 900 milijonov.
               V času, ko obstaja. Jaz ne vem, kaj bi se zgodilo, če bi ostajala še naprej. Ali bi
               se zadolžili za 15 milijard ali 20 milijard. Zaradi tega je v bistvu dobro, da ne
               obstaja več. Dobro za davkoplačevalce.</p>
               <p>Ko govorimo o javnem dolgu, govorimo o tem, da je ta javni dolg na račun
               davkoplačevalcev, na račun mladih. V letu 2014 bomo plačali samo obresti 1,2
               milijardi, da bomo lahko odplačali ta javni dolg, zraven pa še 4 milijarde ali dobre
               3 milijarde in pol anuitet poleg obresti. Gospe in gospodje, jaz mislim, da je na tej
               podlagi, če imajo odločitve Banke Slovenije takšne posledice za davkoplačevalce,
               nujen večji nadzor. Mi govorimo o javnem dolgu, nekateri pa govorite o bruto zunanjem
               dolgu. Razlika je v tem, da je bruto zunanji dolg – tisti, ki govorijo o tem, da je
               za bruto zunanji dolg odgovorna vlada Janeza Janše nikoli ne povedo, kaj je bruto
               zunanji dolg – je sestavljen iz dolga države, iz dolga prebivalstva in iz dolga
               gospodarstva. In sedaj mi povejte, katera vlada je odgovorna za kredite prebivalstva?
               Katera vlada je odgovorna za kredite gospodarstva? Nobena vlada. Razen če katerakoli
               vlada misli, da mora urejati, kakšen kredit bo dobila fizična oseba ali kakšen kredit
               bo dobilo neko podjetje. To pa se je dogajalo, ko so bili telefonski klici in so
               rekli: dajte ta in ta kredit temu in temu podjetju. Vendar mi želimo ravno z večjim
               nadzorom, ki ga bo imel Državni zbor, to preprečiti. In če je v letih 2004, 2008
               nastal bruto zunanji dolg, potem to ni odgovornost nobene vlade. Kadarkoli bi nastal
               takšen bruto zunanji dolg, nobena vlada, leva ali desna, ne bi bila za to odgovorna.
               In niti leva niti desna nista odgovorni, tudi danes ne, če ljudje jemljejo kredite,
               če gospodarstvo jemlje kredite in če jih banke seveda dajejo. Za to nobena vlada ni
               odgovorna in nima nobenih pristojnosti, da bi to karkoli urejala. In to je čisto
               zavajanje, ko se govori, da je v tistem obdobju vlade Janeza Janša prišlo do takšnega
               povečanja bruto zunanjega dolga. Kdo pa je odgovoren za ta bruto zunanji dolg? Banka
               Slovenije. Ker Banka Slovenije lahko vodi ali ekspanzionistično monetarno politiko
               ali restriktivno monetarno politiko. Seveda se danes večina odločitev sprejme v
               Frankfurtu na Evropski centralni banki, vendar je tudi Banka Slovenije tista, ki
               lahko vpliva na to, kakšna bo kreditna politika. Z različnimi mehanizmi lahko vpliva
               na poslovne banke in to Banka Slovenije ve in to Banka Slovenije dela. Če tega v
               tistem obdobju ni naredila, je potem to njena odgovornost. To ni odgovornost vlade
               Janeza Janše, ker nima nobenih pristojnosti. In vse ostalo, kar se tukaj govori, je
               čisto zavajanje. In ravno to, da se ne bi ponovila politika iz leta 2004 in leta
               2008, bi preprečevali ti amandmaji. Ravno to bi povečalo odgovornost Banke Slovenije
               do Državnega zbora in seveda tudi do tega, da bi lahko dejansko tudi predstavnik
               Komisije za nadzor javnih financ sodeloval na sejah Sveta Banke Slovenije. In kaj je
               tukaj narobe? Kaj je tukaj narobe? Nič ni tukaj narobe. Že danes lahko predsednik
               Odbora za finance sedi na tej seji in če bi še predstavnik opozicije tam sedel, ne bi
               bilo popolnoma nič narobe. Dobil bi pa podatke. In ker bi dobil podatke, bi lahko
               opozoril Banko Slovenije na to, kaj dela narobe in lahko bi vedel, kaj se dejansko
               tam dogaja. Kajti opozicija je tista, ki nadzoruje Vlado. Vedno. Ne glede na to, kdo
               je v Vladi.</p>
               <p>Če govorimo nadalje o tem, da bi nekoliko zmanjšali bančno tajnost – ampak bančno
               tajnost v tistih primerih, ko država dejansko poseže z ukrepi v banko, to pomeni, da
               banka slabo posluje, da banka slabo upravlja svoja sredstva – potem bi seveda
               naredili odgovornost in poslovanje Banke Slovenije transparentnejše. Transparentnejše
               v tem, da bi ljudje, davkoplačevalci vedeli, za kaj je porabljen njihov denar. Za kaj
               je porabljen denar, ki si ga je zaradi tega sposodila Vlada in zaradi katerega morajo
               davkoplačevalci plačevati obresti. Ne razumem, kaj je tukaj narobe. 6 milijard gre v
               banke in 6 milijard je skritih. Ne govorimo pa v tem amandmaju o zasebnih bankah, ne
               govorimo o tem, da bi to veljalo za zasebne banke. Tudi o tem ne govorimo, da bi to
               veljalo za tiste banke, ki niso deležne državne pomoči. Če pa je nekdo deležen
               državne pomoči, je pa seveda to popolnoma transparentno, da je treba vedeti.
               Državljani in državljanke imajo pravico vedeti. In mi smo tukaj njihovi predstavniki
               in nekatere politične stranke negirajo same sebe, ki kot njihovi predstavniki
               pravijo: mi ne želimo vedeti, kdo je odgovoren, mi ne želimo vedeti, za kaj je ta
               denar porabljen. Oprostite, gospe in gospodje, tukaj je nekaj nelogičnega. Ali pa je
               ta bančni sektor, ta bančni lobi tako močen, da ima dejansko vpliv, ne neposreden,
               ampak lahko posreden, kakršenkoli vpliv na poslanke in poslance tudi v tem državnem
               zboru, da enostavno ne dopusti, da bi ljudje preko poslank in poslancev vedeli.
               Vedeli, kam gre njihov denar. In mi smo tukaj zato, da povemo ljudem, za kaj je
               porabljen njihov denar, kdo je odgovoren, če je porabljen denar davkoplačevalcev in
               še huje, če se je bilo treba zaradi tega zadolžiti in plačevati obresti. Tukaj ne gre
               za nobeno dvoličnost in z nobeno figo v žepu ne deluje Slovenska demokratska
               stranka.</p>
               <p>Slovenska demokratska stranka je zahtevala transparentnost. Transparentnost tudi v
               zvezi s prenosi terjatev Družbe za upravljanje terjatev bank. Tudi v zvezi s tem.
               Trikrat je bilo že poudarjeno, da smo to zahtevali in trikrat je bilo dejansko
               zavrnjeno. Če govorimo o posameznih zakonih ali členih zakonov – tukaj ne gre za to,
               ne komentiram zdaj posamezno glasovanje ali kakorkoli že, to lahko seveda vi, ampak
               že tri predloge smo v zvezi z bančno tajnostjo predlagali v tem Državnem zboru.
               Zaradi tega tukaj ne gre za nobeno sprenevedanje.</p>
               <p>Gospe in gospodje, jaz predlagam, da se zakon ponovno prouči v povezavi z mnenjem
               Evropske centralne banke – še enkrat, beseda negativno mnenje ni vključena v
               dokument, ki ga je poslala Evropska centralna banka – da se na podlagi te proučitve
               dogovori o ukrepih, o spremembi Zakona o Banki Slovenije, predvsem z namenom, da se
               poveča odgovornost, poveča transparentnost, kjer je to možno in seveda na drugi
               strani tudi zagotovi večja odgovornost guvernerjev in viceguvernerjev. In da se da ne
               nazadnje guvernerju večjo možnost, več pooblastil pri vodenju centralne banke.</p>
            </sp>
            <sp xml:id="SDZ6-Redna-25-2014-05-22.sp87">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Kot prvi je k besedi od poslancev prijavljen mag. Stanko Stepišnik. Se odpoveduje.
               Gremo naprej. Ker je kar nekaj odpovedanih, je naslednji gospod Jožef Horvat.</p>
            </sp>
            <sp xml:id="SDZ6-Redna-25-2014-05-22.sp88">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Kolegice in kolegi, gospa državna sekretarka s
               sodelavko!</p>
               <p>Tudi sam moram najprej opozoriti, da moramo biti pri dokumentih, ki jih podpiše
               predsednik Evropske centralne banke, v tem primeru gospod Mario Draghi, natančni. Da
               moramo biti eksaktni. Jaz berem to poročilo, te pripombe, splošne pripombe in nikjer
               ne vidim, da bi gospod Mario Draghi napisal izjemno in samo negativno mnenje na
               predlog poslanskega zakona, ki ga danes obravnavamo.</p>
               <p>Ker potem tudi jaz lahko preberem samo prvi stavek in rečem: "Evropska centralna
               banka na splošno pozdravlja predlog zakona, saj ta krepi orodja in postopke, ki so na
               voljo Banki Slovenije za uspešno reorganizacijo bank v težavah." Pa tudi ne bi bilo
               korektno, če bi tukaj naredil piko, je treba prebrati celotno poročilo, ki smo ga
               dobili oziroma ga je dobila vlada oziroma minister Čufer od predsednika Evropske
               centralne banke. Jaz mislim, da imamo vse možnosti, da v današnji razpravi in potem –
               če bomo zakonu, kar bo seveda Nova Slovenija naredila, prižgali zeleno luč za
               nadaljnjo obravnavo – na matičnem delovnem telesu saniramo eventualne nepravilnosti
               oziroma neusklajenosti s statutom Evropske centralne banke, ki jih je Evropska
               centralna banka našla v tem predlogu zakona.</p>
               <p>Krepitev nadzora nad bančnim sistemom je seveda nujna, predvsem zaradi tega, ker je v
               Sloveniji tako kot v Šrilanki, Keniji, Siriji, Etiopiji in na Kubi tako, da ima
               država največje lastništvo v bankah. Največje. Pustimo tiste zasebne banke, ki so pri
               nas. Kdo je potem tukaj tisti, če ne prav Državni zbor, ki preko zakonodaje določi
               učinkovit nadzor nad bančnim sistemom? Da je bil ta do sedaj slab, je dejstvo,
               rezultat je velika bančna luknja, ki je s petimi milijardami, jaz pravim, da zaenkrat
               samo s petimi milijardami, udarila po davkoplačevalcih. Na žalost nam bančna unija še
               ne deluje. Na žalost. S 1. 1. 2015 naj bi bila ustanovljena in se izgrajuje izključno
               z namenom, da zaščiti davkoplačevalce pri reševanju problemov v bankah. Bančna unija,
               kot vemo, temelji na treh stebrih. Prvi steber je enotni sistem nadzora, drugi steber
               je enotni sistem reševanja bank, brez tega, da bi udaril po davkoplačevalcih, tretji
               steber bančne unije pa je enotni sistem jamstva za depozite. Na žalost tega zaenkrat
               še nimamo in zato je potrebno, da naredimo vse, da se nam nova bančna luknja spet v
               kratkem ne naredi.</p>
               <p>Na nek način moram povedati tudi, ne vem kolikič že, da me preseneča in na nek način
               tudi žalosti toliko neresnic in toliko nestrokovnih izjav, ko se vladi, kjer smo tudi
               bili koalicijski partner, v mandatu 2004–2008 očita, da je tista vlada kriva za velik
               porast zunanjega bruto dolga. To je nesprejemljivo, to je zavajanje in to so laži. To
               so laži. Vsakdo, ki je imel priložnost na parlamentarni preiskovalni komisiji, ki
               ugotavlja nepravilnosti v bankah, poslušati nekdanjega guvernerja Banke Slovenije,
               prav takratnega, v tistem obdobju, gospoda Mitjo Gasparija – ki, kolikor vem, ni
               krščanski demokrat – je povedal, da Banka Slovenije takrat pravzaprav ni imela
               instrumentov, s katerimi bi zajezila veliko kreditno ekspanzijo poslovnih bank.
               Želela je, da bi banke formirale tako imenovane dinamične rezervacije in gospod
               Gaspari je povedal, da so to preprečile Evropska komisija in nekatere mednarodne
               revizijske hiše. Mislim, da je omenjal revizijsko hišo PricewaterhouseCoopers. Ja,
               seveda, ker ne morete dejansko podjetju, v tem primeru banki, preprečiti, da bi
               izvajala svoj core business, svojo osnovno dejavnost. Kako boste preprečili banki, da
               ne bo dajala kreditov? Bili pa so časi, ko je bil denar poceni, ko so banke
               pravzaprav metale denar za fizičnimi osebami in tudi za gospodarskimi družbami in
               drugimi subjekti. In vlada takrat ni mogla ukrepati, ni imela instrumentov, ni smela
               ukrepati. Za to izjavo z vso odgovornostjo stojim. Seveda se pa danes lahko marsikaj
               obrne, resnica se lahko hitro obrne tudi v laž in nekaterim pač enostavno paše, da
               laž širijo. Ne nazadnje smo imeli takrat tudi ministra za finance, ki je dobil
               eminentno evropsko priznanje, to je bil dr. Andrej Bajuk, in mnogi strokovnjaki
               pravijo, da je bil do sedaj najboljši minister za finance v samostojni Sloveniji.</p>
               <p>Da nam bančni sistem ne deluje tako, kot bi moral, obstajajo podatki, ki pravijo, da
               so sedaj, ko smo bančno luknjo zakrpali, banke v prvem kvartalu letošnjega leta
               gospodarstvu dale manj kreditov kot v lanskem prvem kvartalu. Kje je tu logika? Banke
               torej ta trenutek ne opravljajo svojega osnovnega poslanstva, finančno ne spremljajo
               gospodarskih družb, zaradi tega imamo situacijo, da se je Slovenija na lestvici
               konkurenčnosti spet uvrstila še nižje kot recimo lansko leto. Še je padla na lestvici
               konkurenčnosti in med 60 državami, ki jih ocenjuje švicarski inštitut za razvoj
               menedžmenta, je Slovenija pristala na 55 mestu, kar pomeni še tri mesta nižje kot
               lansko leto. Ta analiza omenjenega inštituta je objavljena danes. Obžalujem, da prav
               na dan slovenske diplomacije. Res mi je žal, da pride taka negativna analiza, na
               žalost negativna, prav na, lahko bi rekli na nek način praznik, saj je bila prav na
               današnji dan, 22. maja, leta 1992, Slovenija sprejeta v Organizacijo združenih
               narodov. Ampak pustimo to. Tisto, kar me boli, je naslednje: medtem ko vzhodna Evropa
               naglo izboljšuje svojo globalno konkurenčnost, jo Slovenija izgublja – zaradi česa?
               Jasno, zaradi javnih financ, hitro naraščajočega dolga in poslovne neučinkovitosti.
               Saj to vsi vemo. Ali za to kaj naredimo, da bi odpravili vzroke, ki Slovenijo na
               lestvici konkurenčnosti vlečejo na dno? Ali za to kaj naredimo? Najbrž je tudi ta
               predlog zakona, ki bi povečal nadzor nad bančnim sistemom, nek prispevek k temu, da,
               kot rečeno, se nam ne bi ponovno zgodila bančna luknja. Nimamo garancij, gospe in
               gospodje, da nova bančna luknja že ne nastaja. Večkrat sem postavil to vprašanje
               raznim zasliševancem na omenjeni komisiji, ali nam garantirate, gospod predsednik
               uprave ali predsednik nadzornega sveta ali pa viceguverner, odgovoren za nadzor bank,
               pa dejansko nihče ni mogel garantirati, da nam nova bančna luknja že ne nastaja.</p>
               <p>Mislim, da je potreben dobronameren pristop, študijski pristop k temu predlogu
               zakona. Treba je seveda upoštevati priporočila in pripombe Evropske centralne banke
               in verjamem, da lahko v drugem branju besedilo izboljšamo, da bo sprejemljivo tudi za
               Evropsko centralno banko in bo gotovo tudi učinkovalo v pozitivno smer. Hvala
               lepa.</p>
            </sp>
            <sp xml:id="SDZ6-Redna-25-2014-05-22.sp89">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednji ima besedo Matevž Frangež.</p>
            </sp>
            <sp xml:id="SDZ6-Redna-25-2014-05-22.sp90">

               <speaker>MATEVŽ FRANGEŽ (PS SD):</speaker>

               <p>Ujet nepripravljen, gospa podpredsednica.</p>
               <p>Živahna razprava. Načeloma se lahko strinjam s tem, da pravzaprav Evropska centralna
               banka ni čisto vseh rešitev v tem zakonu ocenila kot neprimerne, ampak temeljno
               intenco – to je poseg v neodvisnost, ki mu predlagatelji sicer rečejo bolj odgovorno
               poročanje Državnemu zboru, pa je ocenila kot takega. Mislim, da je treba Banko
               Slovenije kot institucijo varovati, kajti njena neodvisnost ni neodvisnost kar tako,
               izmišljena brez razloga, ampak zato, da se v Sloveniji pa tudi v celotni monetarni
               uniji, ki jo Banka Slovenije kot članica Evrosistema soupravlja, zagotovi optimalno
               monetarno, denarno politiko.</p>
               <p>Že prej, v stališču poslanske skupine, smo grajali pravzaprav poskus, ki ga vidimo v
               ozadju tudi tega zakona, namreč težnjo po interpretaciji odgovornosti. Banka
               Slovenije je, kot kaže, tista, na katero v Slovenski demokratski stranki ciljajo, ko
               govorijo o odgovornosti za to, kar se je v slovenskem bančnem sistemu zgodilo. Moje
               osebno mnenje je, da Banka Slovenije pri tem gotovo ni brez odgovornosti. Kljub temu
               pa je mogoče ugotoviti, da so tudi v tistih letih izdali več opozoril, praviloma
               milejših ukrepov, zato da do takšnega drastičnega pregrevanja gospodarstva in tako
               velike izpostavljenosti bank ne bi prišlo. Lahko se strinjamo s tem, da so verjetno
               iz današnjega zornega kota vsi ti ukrepi, sklepi, opozorila Banke Slovenije
               neprimerna, daleč premila, ampak poglejmo to v kontekstu tistega časa. Res je, da je
               nekaj cenjenih ekonomistov že v letih 2005, 2006, 2007 opozarjalo na pregrevanje
               slovenskega gospodarstva, na to, da se ustvarja nevaren balon, ki bo počil. Ampak
               kontekst, duh časa pa je bil – zadolžujmo se, na veliko investirajmo in
               privatizirajmo. Danes, ko pogledamo obseg slabih naložb, in vemo, da ta izhaja deloma
               iz nepremičninskega trga, deloma iz prenapihnjenih, velikih gradbenih investicij,
               deloma iz privatizacije, le v bistvu manjši del odpade na to, da so takrat podjetja,
               ki so razumela, da morajo v dobrem času krepiti svojo sposobnost in vlagati v razvoj,
               vlagala tudi v raziskave in v razvoj, v krepitev svoje konkurenčnosti. Pri
               privatizaciji je pomembno povedati, da ni odgovornost samo banke, ki je dala kredit
               za tajkunizacijo, za privatizacijo. Odgovornost je tudi od države, ki je to
               premoženje prodajala očitno neprimernim lastnikom. Jaz razumem in delim jezo, da so
               banke na neodgovoren način s slabimi zavarovanji podeljevale kredite. Ampak sem pa še
               bolj jezen, da so predstavniki države in upravljavci državnih skladov državno
               premoženje prodajali neprimernim lastnikom, lastnikom brez denarja. Komu? Ja,
               menedžerjem teh podjetij, ki jih v Sloveniji poznamo pod popularnimi izrazom tajkuni.
               In kdo je takrat prodajal to premoženje? Vlada Republike Slovenije je bila očitno
               zelo zelo vpeta v ta proces, sodeč po tistem sestanku v pisarni predsednika Vlade
               posvečenemu Mercatorju, Laškemu, Delu, Večeru, ampak ne pozabite, da so takrat to
               premoženje prodajali tudi upravljavci državnih skladov. Neposredno. Oni so podpisani
               pod pogodbe o prodaji državnih deležev v podjetjih, ki so bila privatizirana oziroma
               tajkunizirana. Hočete podpise? Jaz vem za dva, ki sta bila v tistem obdobju in sta
               tudi danes v neposredni bližini Slovenske demokratske stranke. Kolega Marko Pogačnik
               je bil predsednik uprave Slovenske odškodninske družbe. Drugi je Tomaž Toplak, ki je
               bil predsednik uprave Kapitalske družbe. Jaz upam, da popkovine s svojimi ljudmi ne
               boste prerezali. Jaz verjamem, da sta oba svojo nalogo opravila z najboljšimi nameni,
               ampak z današnjega zornega kota je očitno, da pri tem ni bila izkazana skrbnost, ki
               bi jo jaz na prvem mestu terjal pri vsaki prodaji državnega premoženja. In to je
               vprašanje, komu prodajaš. Ker ne gre samo za kupnino, gre tudi za vprašanje, ali
               podjetje dobi dobrega lastnika, ki bo v to podjetje nadalje vlagal, ga razvijal,
               zagotavljal zaposlenost, in na prvem mestu bi me zagotovo zanimalo, ali se pogovarjam
               s kupcem, ki dejansko nima denarja. Ki kupuje premoženje samo zato, ker si je odprl
               prijateljske bančne linije dostopa do ugodnih in nezavarovanih kreditov. Ko govorimo
               o odgovornosti za to, kaj se je v Sloveniji zgodilo, verjetno moramo osvetliti tudi
               ta vidik. Tisti pa, ki se bojijo odgovornosti, tisti pa, ki vedo, da so tudi zaradi
               svojih političnih povezav, če odštejem vodenje popolnoma napačne ekonomske politike,
               globoko v tem, iščejo krivca, po tistem znanem principu, da bo "Primite tatu!"
               najprej kričal tat sam. In za tisto obdobje je seveda pripravna institucija, ki ima
               svojo odgovornost, ne nosi pa celotne krivde – Banka Slovenije.</p>
               <p>In to je eno od mojih razočaranj nad to vlado, potem ko smo se praktično vse
               politične sile v tem parlamentu zavzele za to, da Slovenija vzpostavi javno preiskavo
               po islandskem vzoru z neodvisno preiskovalko iz druge države. S preprostim jasnim
               zakonom, ki je dal tej neodvisni javni preiskavi vsa potrebna pooblastila, da
               fokusiramo to preiskavo na način, kot mora biti izpeljan. Veste, razkritja bančnih
               tajnosti, na katera se tako radi sklicujete in jih predlagate, na koncu ne prispevajo
               k ničemer drugemu kot temu, da dodatno destabiliziramo bančni sistem in dodatno
               omajemo zaupanje tistih, podjetij in ljudi, ki imajo svoj denar v teh bankah.
               Mimogrede, ali ni vaš kandidat za šefa Evropske komisije Jean Claude Juncker? Ali ni
               bil on praktično 20 let predsednik Vlade države, ki je mimogrede davčna oaza?
               Vprašajte se, ali je v Luksemburgu bančna tajnost zavarovana? Zelo visoko zavarovana,
               zato ker gradijo svoj tip ekonomije točno na tem, da dobijo bančne depozite iz vsega
               sveta. In zato razumejo, zakaj varujejo bančno tajnost. Predlagam torej, da nova
               vlada – ker dvomim, da bo ta parlament izpeljal to, kar smo pravzaprav vsi podpirali,
               da pridemo do neodvisne javne preiskave – da vendarle nov sklic parlamenta in nova
               vlada depolitizirata vprašanje odgovornosti in ga postavita v tiste strokovne
               institucije, jih oborožita z vsem znanjem, kadri in pooblastili, zato da bodo prišli
               tej stvari do dna. Jaz nisem med tistimi, ki bi menili, da je to, kar se je zgodilo v
               Sloveniji, v celoti posledica kriminala, ker pogosto zanemarimo učinek svetovne
               gospodarske in finančne krize. Dejstvo, da so vrednosti nepremičnin, vrednostnih
               papirjev padle. In jaz popolnoma verjamem, da so mnogi bančniki kredite podeljevali v
               dobri veri, ker so podeljevali kredite podjetjem z najvišjo boniteto. Istrabenz je
               imel v letih pred krizo boniteto triple A – AAA. Se pa je seveda potem izkazalo, da
               so ti krediti popolnoma drugačni. Da so ta podjetja popolnoma drugačna.</p>
               <p>Depolitizirati je treba to vprašanje, ker dvomim, da bomo na političen način, kjer
               slej ko prej pridemo na točno to debato, da mi obtožujemo vas za vaše napake, vi
               obtožujete nas za naše napake in pravzaprav ne pridemo drugam kot do tega, da
               pravzaprav ostajamo vsak pri sebi. Medtem pa, kot je opozorila ena od prič pred
               parlamentarno preiskovalno komisijo, Nacionalni preiskovalni urad nima zaposlenega
               niti enega izvedenca za bančništvo niti izvedenca za korporativno upravljanje. In
               tukaj manjka znanje. Če bi res imeli dobro voljo za to, da raziščemo, kaj se je v
               Sloveniji v bančnem sistemu zgodilo, je treba tem strokovnim institucijam dati orožje
               za to, da do ugotovitev pridejo in na podlagi tega sprožijo pregon kaznivih dejanj,
               ki mimogrede tudi sicer poteka, ampak bi bil verjetno učinkovitejši, če bi jim dali
               boljša pooblastila in predvsem vire za to, da bi zagotovijo kadre, ki jih pri takem
               učinkovitem delu potrebujejo. Ja, pregon pa poteka. Včasih se zdi, da je to
               dramatično tudi takrat, ko prihajajo v javnost zelo neprijetne informacije o tem, kaj
               so v vrhu stranke SDS v tistem času vedeli, recimo tudi očitno o 60 milijonskih
               poslih Nove Kreditne banke Maribor na Hrvaškem.</p>
               <p>Ampak da se ne bom skliceval na časopisne vire, ta zakon je treba zavrniti,
               zavarovati neodvisnost in integriteto Banke Slovenije, same institucije. Absolutno pa
               na odgovornost tudi danes poklicati tiste, ki so v njenem imenu opravljali … <stage xml:id="SDZ6-Redna-25-2014-05-22.stage4">/ znak
               za konec razprave/</stage> … naloge. Dobro pa bi bilo, da pred odgovornost pokličemo tudi
               nosilce ekonomske politike, ki se je izkazala kot neprimerna in ti nosilci ekonomske
               politike so takrat imeli iz ust dobrih slovenskih ekonomistov pa tudi primerjav o
               tem, kaj se dogaja v svetu in kako se pregreva svetovno gospodarstvo, več kot dovolj
               opozoril, da bi bilo treba takrat potegniti ročno zavoro.</p>
            </sp>
            <sp xml:id="SDZ6-Redna-25-2014-05-22.sp91">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednji ima besedo mag. Ivan Vogrin.</p>
               <p>Izvolite.</p>
            </sp>
            <sp xml:id="SDZ6-Redna-25-2014-05-22.sp92">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča. Spoštovani kolegice in kolegi!</p>
               <p>Ta zakon bi bilo vsekakor seveda dobro podpreti. Namreč zakaj? V parlamentu običajno
               seveda vsi govorimo oziroma veliko govorjenja je brez številk. Ker imam jaz
               naravoslovno izobrazbo, verjamem samo številkam in tako je prav. Številke je treba
               pogledati.</p>
               <p>Švicarski inštitut za razvoj menedžmenta je objavil rezultate o 60 državah sveta,
               kako konkurenčne so in do kje sežejo. Slovenija je med 60 državami uvrščena na 55.
               mesto, še pred 5 leti smo bili nekje na 35. V primerjavi z lansko lestvico smo za tri
               mesta nazadovali, kar je seveda v nasprotju s trditvami Urada za makroekonomske
               analize in razvoj, da se je stroškovna konkurenčnost Slovenije izboljšala in da se
               končno kažejo pozitivni premiki konkurenčnosti Slovenije. In Umar je še ena od
               takšnih inštitucij kot Banka Slovenije, ki ne opravlja svoje naloge. Če gremo
               pogledati 10 let nazaj, so njihove napovedi, prognoze pravzaprav tako kot da iščeš
               mrtvega za ovinkom – brez vrednosti. V splošni oceni gospodarskega okolja smo na 52.
               mestu med 60 državami, pa še to mesto nam popravlja izvoz. Še bolj klavrno sliko kaže
               ocena domačega gospodarskega okolja, slabšo oceno sta namreč dobili le še dve
               ocenjeni državi, to pomeni, da smo med 60 državami na 57. mestu. Najbolj pa smo padli
               v oceni učinkovitosti vlade in javne uprave, kjer smo se iz lanskega 53. mesta
               zavihteli na 56. mesto. Po oceni inštituta imamo najslabše javne finance med vsemi
               ocenjenimi državami. Pri tem se seveda postavlja vprašanje, kaj z denarjem
               davkoplačevalcev vlada in tako velika javna uprava sploh počneta, učinkovitost le-teh
               pa je na repu med ostalimi državami. Ocene kažejo, da so se poslabšale tudi razmere
               na področju tujih naložb, zaposlovanju tujih strokovnih delavcev, na področju
               brezposelnosti, davkov in, kot sem že napisal, proračunskega primanjkljaja in javnega
               dolga.</p>
               <p>Ta zakon je tretji v dveh dneh, ki pravzaprav resneje posega v tako imenovane
               strukturne reforme, ki jih bo Slovenija morala narediti, če se bo hotela počasi
               dvigovati. Ne gre za to, kar govori Ivan Vogrin ali kar govori predlagatelj, stranka
               SDS, ki je, kot zanimivo, za vse kriva v Sloveniji. 5 let v 23 letih je bila na
               oblasti, pa je, zanimivo, kriva za vse. To je zanimiva ugotovitev, da so v 5 letih v
               skupaj 23 letni zgodovini samostojne Slovenije uspeli čisto vse zavoziti in so za vse
               krivi. Pa nisem odvetnik SDS, ampak čakajte, bi se mi pogledali v ogledali? Bi se mi
               pogledali v ogledalo in upoštevali ocene švicarskega inštituta za razvoj menedžmenta,
               ki nam je povedal: Niste vredni, da ste v Evropski uniji. To nam je povedal. Počasi
               bomo prišli na 60. mesto, če ne bomo začeli sprejemati takšnih zakonov. Veste zakaj?
               Zdajšnji guverner je bil viceguverner in ko je zasedel guvernersko mesto je začel
               takoj pljuvati po prejšnjem guvernerju. To je nespodobno ravnanje, tudi zdajšnji
               guverner bi bilo … <stage xml:id="SDZ6-Redna-25-2014-05-22.stage5">/ znak za konec razprave/</stage> … da bi se pogledal v ogledalo, tako kot
               marsikdo. Hvala lepa.</p>
            </sp>
            <sp xml:id="SDZ6-Redna-25-2014-05-22.sp93">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospa Romana Tomc, izvolite.</p>
            </sp>
            <sp xml:id="SDZ6-Redna-25-2014-05-22.sp94">

               <speaker>ROMANA TOMC (PS SDS):</speaker>

               <p>Hvala lepa za besedo.</p>
               <p>Današnji dan oziroma ta zakon je predvsem preskus naše skupne sposobnosti ali smo
               pripravljeni priznati, da se Slovenija nahaja v tako slabem stanju, kot se, in
               predvsem, ali smo pripravljeni da nekaj naredimo drugače. Ampak, ko poslušam
               razprave, očitno te pripravljenosti seveda še ni. Jaz ne trdim, da je ta predlog
               zakona idealen, prav gotovo ga je mogoče z določenimi amandmaji še popraviti, ampak
               ima pa pravi namen. Vsi naši poskusi do zdaj, da bi poskušali vplivati na to, da bi
               vendarle prišli do tistih, ki so najbolj odgovorni, da smo morali z davkoplačevalskim
               denarjem pokriti vse napake bančnega sistema iz preteklosti, vsi ti poskusi so se
               izjalovili. In vedno je vlada in koalicija našla dovolj razlogov, po njihovem mnenju
               dovolj tehtnih razlogov, da rešitvam nasprotuje. Ampak poglejte, kaj ste v odgovoru,
               spoštovana vlada in koalicija, naprej zapisali, kot enega izmed tistih razlogov,
               zakaj temu predlogu tudi oporekate. "Ne vsebuje vseh zahtevanih sestavin iz 115.
               člena Poslovnika Državnega zbora." Poglejte. Mislim, to, da se najdejo neki
               postopkovni razlogi, ker seveda ne vsebuje primerjav, kako je sistem urejen v treh
               drugih državah, oziroma vsebuje, ampak niso to prave države. Tako za lase privlečeni
               razlogi, zakaj ni mogoče nekega dobrega predloga podpreti, seveda pokažejo samo na
               to, da v Sloveniji ni popolnoma nobene pripravljenosti, da bi karkoli spremenili na
               bolje. Ko smo ugotovili, koliko znaša bančna luknja in koliko denarja bomo morali
               davkoplačevalci prispevati, je bilo seveda zelo veliko obljub da bomo našli vse
               odgovorne. Ampak poglejte, kaj se danes dogaja. Ali sploh kaj vemo? Ali sploh kaj
               vemo? Razen tega, da se seveda zna vlada na vsakem koraku pohvaliti, da je odgovorna
               za sanacijo bančnega sistema. Seveda ni. Prvič ne zato, ker je nasprotovala zakonu,
               ki je sploh omogočil, da se sanacija prične in drugič, ker po mojem razlogu sanacija
               sploh ni narejena oziroma zaključena. Kajti smisel sanacije je, da banke pomagajo
               podjetjem, da jih kreditirajo, da prispevajo k temu, da se zažene gospodarska rast.
               Pa so res to naredile? Nič od tega. Nič od tega.</p>
               <p>In seveda, če preidem zdaj na vlogo Banke Slovenije, kaj je sploh Banka Slovenije,
               zakaj jo rabimo. Banka Slovenija ni neka institucija, za katero je najbolj pomembno,
               da je bila ustanovljena dne tega pa tega, da ima takšno pa takšno strukturo, ki jo
               upravlja, ampak je pomembno, kaj ta banka počne in zakaj jo sploh imamo. Ta banka
               nadzoruje naš bančni sistem oziroma bi ga morala nadzorovati, da bi deloval dobro,
               ampak kot se je izkazalo, ta sistem ne deluje dobro in ni deloval dobro. Se pravi je
               Banka Slovenije, ki je bila ravno temu namenjena, da to počne, nekaj naredila narobe.
               Leta 2009 je gospod Kranjec, ki je bil takrat guverner, na vprašanje, kako Banka
               Slovenije opravlja svojo nadzorno vlogo, odgovoril: "S kritikami, da pomanjkljivo
               opravlja svojo nalogo se ne strinjam. Imamo popoln nadzor." Tako leta 2009,
               spoštovani, ko se je kriza začela. In ko ste kolegi – kolega Frangež je to tudi
               omenjal danes – tako kritični do tega, kdaj so nastali vsi ti krediti, kdo je za to
               odgovoren, se resnično čudim, da nek tako izkušen politik, kot je gospod Frangež,
               meša pristojnosti zakonodajne, izvršilne, sodne oblasti in vlogo Banke Slovenije.
               Nobena vlada, niti vlada Alenke Bratušek, ni odgovorna za to, kakšni krediti se
               podeljujejo. In ker mešamo vse to, kaj kdo počne, kaj bi kdo lahko nadziral med
               seboj, smo v tako konfuznem stanju, kot smo. Vlada ne dodeljuje kreditov. Tudi
               zakonodajna oblast, mi, tu v državnem zboru, ne dodeljujemo kreditov in s tem nimamo
               nič oziroma – jaz sem poslanka šele tega sklica – tudi vi, ki ste bili včasih tukaj,
               nimate s tem nič. Smo pa odgovorni za to, da sprejemamo zakone, ki preprečijo, da bi
               se take nepravilnosti dogajale. In tega, spoštovani kolegi, nočete narediti. Nočete
               glasovati za zakone, ki bi takšne anomalije preprečevali.</p>
               <p>In Banka Slovenije je tista, ki bi morala nadzirati bančni sistem, kako banke
               dodelujejo kredite. Ne vsakega posameznega kredita, seveda, se strinjam s tem, saj
               nismo naivni, ampak sistem kot celoto. Pa ga ni! In je šlo zato vse narobe. In zakaj
               so se lahko dodeljevali takšni krediti in dajala takšna zavarovanja v bankah, kot so
               se dajala, da je gospod Frangež rekel, da so se lahko ljudje, ki niso imeli denarja,
               zakreditirali za to, da so kupili svoje podjetje. Najmanj dva razloga sta za to. Prvi
               razlog je slaba zakonodaja, ki je dovoljevala z Zakonom o gospodarskih družbah, to
               zakonodajo pa je sprejel Državni zbor, da se take stvari sploh lahko počne. In
               drugič, banka oziroma odgovorni v banki, ki so dali kredit na podlagi ničelnega
               zavarovanja. In danes smo tukaj, kjer smo, in stvari za nazaj ne moremo popraviti.
               Lahko pa jih popravimo za naprej. Lahko pa se enkrat nehamo pogovarjati samo o
               pravicah. O pravicah, da imajo v bankah takšno samostojnost, kot jo imajo. O
               pravicah, da se nihče ne vtika v delo Banke Slovenije. Ne nazadnje o pravicah, da
               imajo takšne plače, kot jih imajo. Ampak dajmo se še enkrat vprašati, pa dajte za te
               pravice, neskončno visoke in velike, ki jih imate, tudi odgovarjati. Ne, na nobenem
               področju tega ne počnemo, tudi na tem bančnem področju ne. In seveda smo zato najbrž
               na 55. mestu, še tri mesta slabe, kot smo bili lansko leto, glede ocene države kot
               celote. Kaj bomo na to komentirali? Pravzaprav nimamo ničesar komentirati. Te
               komentarje, ki sem jih prebrala v časopisih – " … smo pravzaprav pričakovali, še
               dobro, da ni slabše …" Lepo vas prosim! In kaj smo za to naredili, da bo bolje?</p>
               <p>Ja, seveda, tudi vlada Alenke Bratušek pri teh kreditih in sanaciji bančnega sistema
               nima kaj dosti zraven in ji zato pravzaprav tega niti ne zamerim. Zamerim pa ji, da
               ni naredila na drugi strani tistega, kar bi morala kot Vlada narediti – to pa so
               strukturne reforme, o katerih vseskozi govorimo. Pa na tem drugem področju ni bilo
               narejenega ničesar. To, da smo se zadolžili za ves potreben manko denarja, da smo ga
               lahko prelili v bančni sistem, ali je to naš uspeh? Ali je to naš uspeh? Seveda ni,
               ampak Vlada ga je tako prikazala. To je zelo, zelo žalostna zgodba. Bi pa lahko to
               zgodbo spremenili v uspeh, če bi šli po dveh vzporednih poteh in zraven tega, da
               rešujemo situacijo iz preteklosti, naredili tudi nekaj, da bo v nadaljevanju drugače.
               Ampak mi svoje miselnosti v glavah nismo spremenili oziroma nekateri je niso
               spremenili. In dokler je ne bodo, se bo zgodba ponavljala naprej.</p>
            </sp>
            <sp xml:id="SDZ6-Redna-25-2014-05-22.sp95">

               <speaker>PODPREDSEDNICA RENATA BRUNSKOLE:</speaker>

               <p>Gospa Tomc, naj povem, da smo pri Zakonu o Banki Slovenije.</p>
            </sp>
            <sp xml:id="SDZ6-Redna-25-2014-05-22.sp96">

               <speaker>ROMANA TOMC (PS SDS):</speaker>

               <p>Hvala lepa, spoštovana podpredsednica, ampak začudena sem nad tem. Veste, zakaj smo
               mi sploh predlagali ta zakon? Razlog, zakaj smo ga predlagali je seveda stanje, v
               katerem smo danes. In jaz to stanje opisujem. Če ga pač ne morete slišati in vas to v
               ušesih zaboli, ja, toliko bolj hudo. In dokler se bomo slepili, da je pri nas vse v
               redu. Poslušajte, kaj so rekli predstavniki vlade: saj je vse v redu, saj ni nič
               narobe, Zakon o Banki Slovenije – ali kakorkoli se že imenuje – je v redu, ni ga
               treba nič spreminjati. Govorimo to še naprej nekaj časa. Mene pravzaprav zanima, do
               kje lahko ta zgodba gre. Do kje lahko ta zgodba gre? Ampak se bojim zavoljo ljudi, da
               ta zgodba ne bo šla prav daleč in da bomo vse skupaj plačali mi, mi, ljudje. To
               slepljenje z realno situacijo, kakršno imamo v Sloveniji, je izjemno nevarno in to
               počnemo ves čas, na drugi strani se pa hvalimo, kako smo nekaj dobrega naredili, da
               smo se zadolžili in davke dvignili.</p>
               <p>Zelo skrbno sem prebrala to mnenje vlade, ki so ga pripravili kot odgovor na predlog
               zakona. Mislim, polno je enih takih nasprotujočih si misli in izjav. Na eni strani
               naj bi bil Zakon o Banki Slovenije, ki danes velja v skladu z načeli Evropske unije,
               ampak po drugi strani ne gre enačiti lokalnega nivoja s sistemom v Evropski uniji in
               takšne anomalije, tukaj se pojavljajo kar naprej. Tudi vlada ne pozna oziroma noče
               razumeti ločenosti med posameznimi vejami oblasti. Spoštovani kolegice in kolegi, to
               velja za vse nas – za vse napake, ki so se zgodile v tej državi, javnost obtožuje
               nas. Poslanci so krivi. Vse smo poslanci krivi. Ampak ne drži. Prav gotovo smo
               odgovorni za to, da je zakonodaja slaba, prav gotovo. Ampak za kakšne druge stvari,
               kot recimo, kaj se je konkretno dogajalo v bančnem sistemu, zakaj Banka Slovenije ni
               reagirala takrat, ko bi morala, je pa odgovorna Banka Slovenije. Mi smo pa seveda
               odgovorni, da vzpostavimo zakonodajo, ki bo na odgovornost poklicala tiste, ki tega
               niso naredili in točno to je tisto, kar mi danes predlagamo. Poglejte, če je mandat
               nekega guvernerja, z vsem spoštovanjem, lahko je fantastičen guverner, ampak
               guvernerski mandat traja 6 let. In 12 let guvernerskega mandata pravite, da ni
               dovolj, glejte, lahko je, kaj pa vem, mogoče toliko kot predsednik Olimpijskega
               komiteja Slovenije, to bo najboljše. Doživljenjski. Sam sebe skoraj imenuje, sam sebe
               razrešuje. Zakaj opozicija ne bi imel predstavnika v svetu banke? Zakaj ga ne bi
               imela? V Komisiji za nadzor javnih financ je vedno predstavnik opozicije. Če je lahko
               nekdo iz Odbora za finance kot predstavnik koalicije, kar vedno je, potem je lahko
               najbrž tudi nekdo iz Komisije za nadzor javnih financ kot predstavnik opozicije in je
               zadeva uravnotežena. Ne, ampak to pa ni mogoče. In ob tem seveda želimo opozoriti na
               to, da se vlade menjajo, koalicija in opozicija se menjata in to ni rešitev, ki samo
               nam odgovarja ta hip – tako ali tako je to rešitev zdaj za tri dni – to je rešitev za
               skoz. In to je rešitev, ki je zdrava, da so eni in drugi, enkrat paše nekomu malo
               bolj, drugič pa drugemu. Ampak to je zdrava rešitev, s katero pa se seveda sedanja
               koalicija ne more strinjati.</p>
               <p>Da zaključim, ni vse v redu, ne v bančnem sistemu ne v naši državi. Ampak mi se
               seveda še vedno slepimo, da je in mi se še vedno slepimo, da smo najboljši, da gremo
               po pravi poti in da naše gospodarstvo okreva. Vsi okoli nas, vsi podatki, vse tuje
               inštitucije pa vpijejo Zbudite se. Ampak mi še kar mižimo. Hvala lepa.</p>
            </sp>
            <sp xml:id="SDZ6-Redna-25-2014-05-22.sp97">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sedaj je na vrsti za razpravo gospod Jožef Jerovšek. Naj pa tudi povem, kdo so
               naslednji razpravljavci, saj je prišlo namreč do nekaj sprememb v prijavah.
               Naslednji, za gospodom Jerovškom, je gospod Bojan Starman, potem gospod Marijan
               Pojbič, gospod Jože Tanko, gospod Marko Pavlišič, potem mag. Marko Pogačnik,
               predstavnica Vlade ter predlagatelj.</p>
               <p>Izvolite, gospod Jožef Jerovšek.</p>
            </sp>
            <sp xml:id="SDZ6-Redna-25-2014-05-22.sp98">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa podpredsednica. Spoštovani kolegice in kolegi, državna
               sekretarka!</p>
               <p>Zakon, ki smo ga predlagali, je, kot je moja predgovornica povedala, reakcija na
               stanje, ki je v tej državi, ki je slabo. In naj ne rečem, predlog zakona je tudi
               poskus pomoči sedanjemu guvernerju, ki je malo časa na funkciji, ki se sedaj očitno
               zaveda in po teh reakcijah, kaj se v tej državi dogaja, se zaveda, da je Banka
               Slovenije letalonosilka v majhnem zalivu, ki jo je nemogoče hitro obrniti. Kjer vse
               službe delajo po inerciji in seveda branijo svojo neaktivnost v prejšnjih mandatih,
               ko kot regulator niso opravili svoje funkcije. In jaz upam, da si guverner želi te
               pomoči Državnega zbora.</p>
               <p>Jaz, ki nisem ekonomist kot Romana Tomc in se na te stvari ne spoznam tako, sem
               vesel, da je ona pred menoj na tako fantastičen način opisala stanje. Še bolj pa sem
               vesel, da bo ona naša poslanka v Evropskem parlamentu. In upam, da je njeno razpravo
               poslušalo čim več Slovencev. Kajti izjemno pomembno je, da imamo tudi poznavalca, ki
               zna s tako enostavnimi pa kljub temu ekspertnimi besedami razložiti stanje, da imamo
               takšnega predstavnika v evropskem parlamentu, kajti Evropski parlament bo sprejemal
               odločbe o skupnem bančnem nadzoru nad bankami, vsaj v evro območju, če ne v celi
               Evropski uniji. To je izjemno pomembno. In evropski poslanci in vsi, razen naše
               koalicije in naše vlade, se zavedajo, da je ta nadzor potreben. Tudi v drugih državah
               so. Tudi Evropska centralna banka je na nek način slonokoščeni stolp, v katerega
               težko posije sonce. Bančniki so se v Evropi organizirali kot nadkasta in v določenem
               obdobju tudi v Ameriki.</p>
               <p>Te dni je švicarska banka priznala, da je načrtno omogočala pranje denarja in davčne
               utaje in plačala milijardno odškodnino. Seveda tisti državi, ki ima to moč, da jo
               prisili. Naših več sto milijonov pa leži v švicarskih bankah, na računih roparjev iz
               naših bank in tistega denarja ne bodo dali v odškodnine in ne bodo dali podatkov, kot
               so to bili prisiljeni v slučaju Nemčije, kjer je Angela Merkel dosegla, da so se
               odrekli bančni tajnosti in povedali, kdo je pral denar skozi njihove banke.</p>
               <p>Naša vlada pa je največji borec proti temu, da bi mi vsaj v bodoče preprečili kaj
               takšnega. In zaradi tega je evropski skupni nadzor še kako pomemben in pomembno je,
               kdo bo prišel v evropski parlament. Jaz upam na glas reči, da upam, da to ne bo
               predstavnik tega slovenskega bančnega sektorja, teh oligarhov, finančne oligarhije –
               gospod Šoltes. On je njihov predstavnik in on bo branil, da se to nič ne razkrije.
               Jaz upam, da bodo ljudje toliko trezni, da vseh teh igric, ki se sedaj godijo,
               propagande za njega, hkrati pa ne zna …</p>
            </sp>
            <sp xml:id="SDZ6-Redna-25-2014-05-22.sp99">

               <speaker>PODPREDSEDNICA RENATA BRUNSKOLE:</speaker>

               <p>Gospod Jerovšek, sedaj pa sem se odločila, da vas opozorim, da ni treba delati
               volilne kampanje za Evropske volitve.</p>
            </sp>
            <sp xml:id="SDZ6-Redna-25-2014-05-22.sp100">

               <speaker>JOŽEF JEROVŠEK (PS SDS):</speaker>

               <p> Vem, da vas boli. Ja. In govorimo o bančnem nadzoru, nad bančnim in finančnim
               sektorjem. In danes piše v časopisih, da gospod Šoltes ne zna razložiti nobene
               transparentnosti, od kod mu neka sredstva. In to bo treba sprejeti. Pri nas je to
               nemogoče, s sedanjo vlado je to nemogoče, kajti sedanja vlada, tudi glede na mnenje
               in stališče, ki ga je zapisala o tem zakonu, jasno kaže, da vlada meni, da se v
               slovenskih državnih bankah po sedanji ponovni sanaciji in dokapitalizaciji, ko smo
               morali davkoplačevalci spet dati stotine milijonov , lahko začne in zgodi ponoven rop
               bank. Ker če ni ničesar pripravljena spremeniti, bo na tisti veliki letalonosilki, ki
               se ji reče Banka Slovenije, šlo po inerciji. Verjamem, da si guverner želi sprememb,
               samo mašinerija tam je takšna, mnogi so sodelovali in niso ukrepali. In bilo je že
               citirano, kako je prejšnji guverner gospod Kranjec rekel, da so odlično nadzirali.
               Odlično. Ob tem, da je bančna luknja – ne vem, ena tretjina je na družbi za
               opravljanje bank, tam je 6 milijard – preko 10 milijard je bančne luknje. In so
               odlično nadzirali in seveda še posebej cartali ene privatne banke, Factor banko,
               Probanko, kar delajo še naprej.</p>
               <p>Poglejte, marsikaj se je v tej državi dogajalo zavestno pod levo oblastjo. Jaz moram
               reči, da je tudi institut, ki ga je imel guverner gospod Arhar nekje do leta 2002, do
               novega poslovnika, da je prišel sem ob memorandumu proračuna, imel govor in smo v
               naknadnih razpravah na odborih lahko poslanci polemizirali z njegovimi stališči, ne
               direktno – to je bil tudi nek element nadzora in LDS je takrat v svoji objestnosti to
               ukinil. In ko predlagamo, da se jasno vidi, da Svet Banke Slovenije ne more sam
               odločati o svoji integriteti in o svojih pravicah. To mora biti jasno zapisano, kajti
               po sedanjem zakonu je, kot sem že rekel, Banka Slovenije slonokoščeni stolp in Svet
               banke, če uporabim to znano metaforo, so svete krave. Nedotakljivost, popolna. Nihče
               ne more zahtevati nobene odgovornosti za nazaj. In temu je treba na nek način
               narediti konec, narediti spremembe, zaradi državljanov, ki so že toliko denarja
               plačali in zmetali v te naše banke in bili vedno znova oropani. Vedno znova. In sedaj
               vidim, da vlada dela tehnologijo, kako se bo lahko ropalo naprej. Včeraj je prinesla,
               pa smo k sreči zavrnili. Za milijardo in sto bi bilo spet novega zadolževanja in tako
               naprej.</p>
               <p>Moram reči tudi, sicer ni od Socialnih demokratov nobenega v dvorani, gospod Frangež
               je prej govoril, da bi bil on za neodvisno javno preiskavo po islandskem vzorcu, kjer
               so, mimogrede, bankirji v zaporih, pri nas pa še v preiskavi nismo bili. Da on bi pa
               zdaj bil za to. Ja, dobro jutro, gospod Frangež. Ko je bila Pahorjeva vlada, so bili
               tajkunski krediti že vsi realizirani. Jaz vem, da v naslednji Janševi vladi banka ni
               hotela dati podatkov, čeprav je lastnik, ni mogla priti vlada do podatkov o dolgu. Če
               tudi politično bližnji Pahorjevi vladi bankirji niso dali podatkov, zakaj niste
               takrat predlagali neodvisne preiskave, gospod Frangež, ki zdaj na vratih gledate
               notri v dvorano? Zakaj niste predlagali takrat? Še enkrat dobro jutro. Poleg tega je
               večina kadrov v bankah iz prejšnjega režima, potem, ko so šli iz Udbe na banke in še
               danes jih imate v levici večino v kadru. Veliko, veliko večino kadrov in če tudi vam
               niso dali podatkov, ste bili s tem očitno zadovoljni. S tem ste bili zadovoljni. Mi
               pa zaradi davkoplačevalcev želimo, da se ta krinka, ki jo vlada smatra za absolutno,
               bančna tajnost, odškrne. Tudi decembra nas je Virant prepričeval, kako bo vse znano
               že januarja, kdo je kredite podeljeval. Za enega ne vemo, kdo je podpisal te kredite,
               ki so sedaj na slabi banki. Za enega še ne vemo, pa je konec maja. In kar naprej
               ministri in vlada obljubljajo nekega goloba na strehi, ki ga ni možno ujeti. Ponudite
               nam vsaj vrabca v roki. Mi to ponujamo in zavračate in kar naprej kažete na goloba na
               strehi. Sprašujem se, ali se bo moral pri nas ta revolt proti tem metodam izraziti
               drugače kot z debato v parlamentu. Saj ni ta leva opcija pripravljena ničesar, ker ta
               denar, ki je bil ukraden, izropan, ta opcija seveda kontrolira, tako v davčnih oazah,
               tako v švicarskih bankah, kot tudi preko tajkunskih podjetij in tajkunskih
               direktorjev. In ta denar tudi financira in bo financiral sedanjo kampanjo, brez skrbi
               bodite. Štiri volilne kampanje. Mi drugi bomo pa reveži, ko bomo lahko v nebo vpijoče
               kričali. Zato je več kot očitno, da nimate interesa, da bi se v tej državi oziroma v
               sektorju nadzor nad bančnim delovanjem, kar bi Banka Slovenija morala upravljati in
               ga v času prejšnjih dveh guvernerjev, Gasparija in Kranjca, ni upravljala, to ponovno
               vzpostavilo. Bojim se, četudi ima dobre namere, da sedanji guverner brez spremembe
               zakonodaje tega ne bo zmogel. Hvala.</p>
            </sp>
            <sp xml:id="SDZ6-Redna-25-2014-05-22.sp101">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Bojan Starman.</p>
               <p>Bi želeli prej? Mag. Andrej Šircelj, imate besedo.</p>
               <p>Oprostite, gospod Starman. Mag. Andrej Šircelj ima besedo kot predlagatelj.</p>
            </sp>
            <sp xml:id="SDZ6-Redna-25-2014-05-22.sp102">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovana podpredsednica.</p>
               <p>Želel bi povedati še en razlog, zakaj smo v Slovenski demokratski stranki predlagali
               spremembo Zakona o Banki Slovenije. Ta razlog je zelo enostaven. Sanacija bančnega
               sistema ni končana. Prejšnje leto smo zelo veliko govorili o sanaciji bančnega
               sistema in tudi o času, kdaj se bo to dejansko zgodilo. V letu 2013 je začela
               delovati Družba za upravljanje terjatev bank in po prvem predlogu, po tistem glavnem
               predlogu, je bilo rečeno, da bodo terjatve na družbo prenesene konec meseca junija,
               in sicer po prednostih, ki naj bi jih določili na podlagi podatkov Banke Slovenije,
               na podlagi podatkov bank, poslovnih bank in seveda tudi ob pomoči Ministrstva za
               finance. Z drugimi besedami – poslovne banke, te banke, ki smo jih danes
               dokapitalizirali, bi morale odpreti kreditne banke, morale bi ugotoviti, kolikšna so
               jamstva za te kredite, ki so jih dale in ali sploh so jamstva za te kredite, in na
               tej podlagi bi morale biti te kreditne mape konec junija prenesene na Družbo za
               upravljanje terjatev bank. Evropska komisija je takrat rekla: "Podatki so
               neverodostojni. Mi moramo še enkrat vse to narediti, ker ima Banka Slovenije, ker
               imajo poslovne banke napačne podatke." In prišli so svetovalci, prišle so svetovalne
               hiše, zaračunale za to 22 milijonov evrov in ponovno ocenile kreditne mape. Ponovno
               ocenile, kakšna jamstva so bila dana za te kredite, koliko so vredni posamezni
               projekti – koliko so vredne Stožice na trgu, koliko so vredne nepremičnine od
               Merkurja, Vegrada in tako naprej. In na koncu so ugotovili, da so vredni 70 %, 66 %
               manj, kot je bila vrednost po podatkih Banke Slovenije, po podatkih poslovnih bank in
               tako naprej. In Banka Slovenije je imela tukaj, pri neverodostojnih podatkih imela
               zelo veliko vlogo. Državni zbor pa nadzoruje Banko Slovenije, dobiva poročila o tem,
               vabi guvernerje, vabi viceguvernerje in zgodilo se ni nič. Ali je odgovornost dovolj
               dobro zapisana v vseh teh zakonih, ki jih sprejemamo, zato da Banka Slovenije nastopa
               v javnosti, v Evropi z verodostojnimi podatki? Ali je odgovornost guvernerja in
               viceguvernerjev dovolj dobro opredeljena v zakonu o Banki Slovenije, da imamo prave
               podatke? Ne, gospe in gospodje. In ta zakon želi doseči ravno to. Verodostojne
               podatke, podatke, ki bodo transparentni tudi v Evropski komisiji, tudi v Evropski
               centralni banki, ne samo za domačo rabo, kjer se lahko v javnost da takšne ali
               drugačne podatke.</p>
               <p>Potem so bile konec meseca decembra te terjatve prenesene na Družbo za upravljanje
               terjatev bank in kar je zaskrbljujoče je, da niso bile prenesene vse terjatve, ampak
               samo ena tretjina terjatev. Ena tretjina terjatev od Nove Ljubljanske banke, ena
               tretjina terjatev od Nove Kreditne banke Maribor, medtem ko imajo danes vse te banke
               še vedno slabe kredite in slabe terjatve, ki jih bo treba enkrat sanirati. Če ne,
               bomo spet davkoplačevalci dali denar za drugo, tretjo, četrto dokapitalizacijo. In
               Banka Slovenije ima tukaj svojo vlogo. Banka Slovenije ima to vlogo navsezadnje tudi
               v zakonu, ki določa poslovanje Družbe za upravljanje terjatev bank, in Banka
               Slovenije ima seveda tudi svoje predstavnike v medresorski komisiji, ki odloča,
               katere banke bodo dobile državno pomoč, katere terjatve se bodo prenesle in tako
               naprej. In ne razumem, zakaj ne bi povečali odgovornosti Banke Slovenije v tej smeri,
               ker sanacija ni končana, ker navsezadnje niti niso še vključene v sanacijo vse banke.
               Navsezadnje smo pred dvema, tremi dnevi izvedeli, da bomo dali za Abanko še 500
               milijonov, ker se je seveda vlada želela za to zadolžiti, da bomo dali za celjsko
               banko še 150 milijonov, in navsezadnje sploh ne vemo prav dobro, kje smo pri tej
               sanaciji. Tudi ne vemo, koliko denarja bo še treba vložiti v banko za sanacijo
               bančnega sistema. Ali bo enkrat šla ena banka v Sloveniji v stečaj ali bomo sanirali
               prav vse banke –Probanko, kot smo jo že, in Factor banko, vse privatne banke in tako
               naprej. Ne razumem, s kakšnim ciljem. Stabilnost bančnega in finančnega sistema. Jaz
               mislim, da če gre ena manjša banka v Sloveniji po gobe, bosta finančni in bančni
               sistem še bolj stabilen, če poslujeta slabo. Vprašanje pa je, do kdaj bodo
               davkoplačevalci pripravljeni plačevati za zablode in slabe odločitve bankirjev. In
               tudi tistih, ki bi morali nadzorovati te bankirje. Kajti to, da ti nekaj ne narediš,
               pomeni, da si ravno tako odgovoren in da je nadzor seveda slab.</p>
               <p>Če govorimo o tem, da banke dajejo kredite in da je bilo v nekem obdobju prodanih
               toliko in toliko podjetij – kar govori tudi gospod Frangež in omenja Sod in Kad in
               tako naprej – tajkunov ne bi bilo, če ne bi bilo kreditov, kredite pa so dali
               bankirji, to je popolnoma jasno. Te bankirje pa nadzoruje Banka Slovenije. In mi
               želimo povečati nadzor nad Banko Slovenije, zato da bo bolje nadzorovala poslovne
               banke. Zgodba je popolnoma enostavna. Seveda ne razumem koalicijskih strank, da se s
               tem ne morejo strinjati. Da tu lahko na različne načine opozarjajo na formalnosti,
               opozarjajo na mnenje ECB, ki ga interpretirajo po svoje. Tu je kolega Horvat odlično
               prebral prvi stavek, kako ECB pozdravlja večji nadzor nad bankami. Lahko preberemo
               samo ta stavek in bo zadeva odlično interpretirana. Pa vendar želimo v Slovenski
               demokratski stranki tudi vsebino predstaviti na način, kot dejansko je. Vprašanje je,
               do kdaj se bo ta zgodba še nadaljevala. Vprašanje je, kdaj bo nastopila naslednja
               sanacija bančnega sistema. Nekateri pravijo, da bo čez dve, tri leta treba ponovno
               dokapitalizirati Novo Ljubljansko banko in Novo Kreditno banko Maribor, predvsem
               zaradi tega, ker se dejansko ne naredi ničesar na upravljanju in se ničesar ne naredi
               na vodenju. In tu, da bi imel Državni zbor pri tem večjo vlogo, jaz ne vidim nobene
               težave. Državni zbor nadzoruje Vlado, Državni zbor nadzoruje posebej nekatere druge
               institucije, kot je SOD, ki nam predlaga svoja letna poročila, potem nam predlagajo
               letna poročila različne agencije za revizijo in tako naprej. In s tem, da si Državni
               zbor, da si poslanke in poslanci sami odgovorno naložimo večje delo, zato da bomo
               imeli boljši finančni sistem, da bomo imeli bolj zdrave banke, ker jih bo nadzorna
               institucija bolje nadzorovala, ni nič narobe. In to ne posega v neodvisnost Banke
               Slovenije. Ali zaradi tega, ker danes nadzorujemo Banko Slovenije, ta banka ni
               neodvisna? Ta banka je neodvisna. In dodaten nadzor glede na stanje, v katerem smo,
               glede na to, da imamo v Sloveniji vedno več državnih bank, da nas uvrščajo med
               države, ki imajo samo še državne banke poleg nekaj tujih bank, je dejansko
               nerazumljivo.</p>
               <p>Zaradi tega predlagam, da poslanke in poslanci iz sedanje koalicije oziroma prejšnje
               koalicije, če danes več ni te koalicije, razmislijo o tem, da se predlog zakona
               podpre, da se poiščejo skupne rešitve, da se upoštevajo rešitve iz mnenja Evropske
               centralne banke in da se v nadaljnjem postopku, v tako imenovanem drugem branju,
               predlagajo ustrezni amandmaji, ki bodo enostavno usklajeni med vsemi političnimi
               strankami ali vsaj med večino političnih strank. Mislim, da bi s tem naredili nekaj
               dobrega, ne le za državo, ne le za vlado, ampak predvsem za slovenske
               davkoplačevalce, kajti njihov denar gre v banke in zaradi tega se zadolžujemo. Zaradi
               tega bodo davkoplačevalci plačevali še obresti ali pa višje davke. To je pač
               »mojstrsko« naredila vlada Alenke Bratušek, drugega rezultata ni. Zadolžila je državo
               za 11,9 milijarde, pazite, skoraj 12 milijard v enem letu! To je ena milijarda na
               mesec! In povečala davke. Rezultat je padec konkurenčnosti. Gospe in gospodje, če bi
               se to še nadaljevalo, je vprašanje, kje bi ta država bila, če ne bi gospa Alenka
               Bratušek odstopila. Jaz mislim, da je to dobro za državo, odlično za državo.
               Blagoslov za državo. Kajti zadolžitev bi šla v 100 % bruto družbenega proizvoda. Če
               bi bila še eno leto in če bi se zadolževali v takšnem tempu, bi se zadolžili še za
               nadaljnjih 12 milijard in verjetno bi davke povečali v višave. Ne vem, koliko bi bil
               davek na dodano vrednost, 30 %, če bi še eno leto ona vladala.</p>
               <p>Tako da, gospe in gospodje, jaz mislim, da je treba zakon podpreti, da je treba dati
               nekatere skupne rešitve, ki bodo v dobrobit Slovenije in ki bodo v dobrobit
               državljanov in državljank.</p>
            </sp>
            <sp xml:id="SDZ6-Redna-25-2014-05-22.sp103">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Bojan Starman.</p>
            </sp>
            <sp xml:id="SDZ6-Redna-25-2014-05-22.sp104">

               <speaker>BOJAN STARMAN (PS DL):</speaker>

               <p>Hvala lepa za besedo in lep pozdrav vsem skupaj!</p>
               <p>Mene osebno ne bi bilo treba prepričevati, ker sem bil že zdavnaj prepričan, da bom
               pač to spremembo Zakona o Banki Slovenije podprl. Ne zaradi tega, ker me je nekdo
               prepričal, ampak zaradi tega, ker sem trdno prepričan, da Banka Slovenije ne opravlja
               svojega dela, tako kot bi ga morala, da je v veliki meri odgovorna za godljo, v
               kateri smo, za te milijardne luknje, samo zato, ker ni opravljala svojega dela, tako
               kot bi bilo potrebno.</p>
               <p>Mislim, da je nujno, kljub temu, da verjetno s temi spremembami ne bo dovolj, da se
               bo tam nekaj bistvenega spremenilo, verjetno bo treba v dodatnih obravnavah še res
               kaj dodati, da bi dejansko zagotovili, da bo Banka Slovenije opravljala tiste stvari
               v interesu nas vseh, kot bi jih morala. Povedati moram, da sem sam v letu 2006, 2007
               kot predsednik Odbora za finance odhajal na seje Sveta banke. Da sem se tam tudi
               marsikdaj oglasil in da sem sokrivec mogoče tudi zato, da je ta bančna luknja kljub
               ogromnim številkam zdaj manjša, kot bi bila, če ne bi odprl ust na tej seji.
               Povprašal sem, ali res dajemo tako imenovane tajkunske kredite za odkupe podjetij z
               zastavo nekih delnic, ki jih šele kupujejo. In po kakšni vrednosti se to zastavo
               upošteva v jamstvo tega kredita? In v kakšnem obsegu se to dogaja? To je bilo leta
               2007, edini, ki sem to naredil, ki nisem bil član sveta in seveda mi je kasneje tudi
               guverner Kranjc potrdil, da se je to res zgodilo. Takrat sem dobil odgovor, da je to
               malenkostno, zelo malo v nekem portfelju neke banke, skoraj nevredno, da sem to
               vprašal. Po drugi strani je pa temu sledilo, da se upošteva polna vrednost delnic na
               trgu za zastavo in da se upoštevajo tudi te delnice, ki so se kupovale. In po tem
               mojem vprašanju in tudi nadaljnjem vprašanju, ko sem rekel, kako mora biti delnica na
               trgu, če vemo – že takrat se je vedelo – da so bistveno precenjene nekatere vrednosti
               delnic, da se upošteva celotna tržna vrednost. Danes je to 100, jutri bo 10 in to se
               je tudi zgodilo. Vendar je temu sledila okrožnica guvernerja Banke Slovenije, kjer ni
               več dovolil zastavljati delnice, ki še niso v lasti tistega, ki kupuje delnice, in
               seveda tudi, da se upošteva za jamstvo samo 50 % takratne tržne vrednosti. Takrat se
               je ta velika stvar dogajala.</p>
               <p>Prej je bilo govora o tem zadolževanju privatnega sektorja v obdobju tako imenovane
               Janševe vlade 2004 in zadolževanje privatnega sektorja, predvsem bank v tujini,
               velike ponudbe denarja, predvsem takrat, ko smo postali, prevzeli evropsko valuto …
            </p>
            </sp>
            <sp xml:id="SDZ6-Redna-25-2014-05-22.sp105">

               <speaker>PODPREDSEDNICA RENATA BRUNSKOLE:</speaker>

               <p>Prosim za nekoliko reda v dvorani.</p>
            </sp>
            <sp xml:id="SDZ6-Redna-25-2014-05-22.sp106">

               <speaker>BOJAN STARMAN (PS DL):</speaker>

               <p>… denarja je bilo na pretek in banke so ga praktično dejansko ponujale. In tukaj se
               je pač Banka Slovenije znašla in bila dejansko edini nadzornik v tem sistemu, ki bi
               morala ugotoviti in morala ukrepati in morala zagotoviti, da se ne dajejo krediti,
               katerih verjetnost vračanja je zelo majhna. Imajo zelo slaba jamstva. Ne morem se
               izgovarjati na kasnejše krize ali karkoli. Dajali so kredite za popolnoma
               špekulativne namene raznim finančnim holdingom, finančnim družbam. Skratka, tukaj ni
               bilo omejitev. Privatnim osebam, v številkah stotine milijonov evrov, kjer bi morala
               banka ukrepati in seveda preprečiti takšno dejanje in dajanje kreditov, ki niso
               ustrezno zavarovani s poroštvi in jamstvi. To je bilo njeno delo in njena dolžnost in
               tega seveda niso opravili. Poleg tega tudi kot edini nadzornik bank sami posegi ob
               revizijah – ki jih je spet bila Banka Slovenije dolžna in je nadzirala banke – tudi v
               same bilance bank. Ni se ustrezno in pravočasno ukrepalo. Slabitve terjatev in
               podobno so začele prihajati štiri, pet let prepozno. Še zdaj nismo seznanjeni z vsemi
               pravilnimi podatki in pravilnimi ocenami teh terjatev. Mislim, da so bile pri
               nekaterih stvareh kar je bilo prej rečeno, napake v bilancah, da smo imeli napihnjene
               rezultate, premajhne slabitve, premalo rezervacij, to je bilo vse delo same Banke
               Slovenije.</p>
               <p>Poleg tega bi dodal še eno od stvari, ki bi jo Banka Slovenije morala narediti. Ko so
               se začele pojavljati težave v bankah, so se začele pojavljati izgube in pri vsem
               skupaj se praktično ni nič ukrepalo, edini ukrep je bil zmeraj opozorilo Vladi in
               lastnikom, tako rekoč, da morajo toliko dokapitalizirati banke. Zakaj je prišlo do
               teh potreb, zakaj so banke zašle v težave? Zato, ker so dajale slabe kredite, ker so
               se sprejemale nepravilne odločitve, škodljive odločitve in seveda Banka Slovenije tu
               ni bila več v drugačnem stanju, kot da pove lastnikom, v pretežni meri je to država,
               da morajo toliko dokapitalizirati. In tudi zdaj v zadnjih fazah je podobno.
               Dokapitalizirajte in dajte prevzeti slabe terjatve – to je zadeva, ki je bila
               sporočena. Da bi pa naredila tiste nujne stvari v bankah, že zdavnaj, da bi zamenjala
               uprave, zahtevala sanacijske postopke, prisilne poravnave in tako naprej, ostre
               ukrepe v bankah, ki bi morali biti nujno sprovedeni že 4, 5 let prej, če bi imeli
               tudi pravilno izkazane bilance, pravilno vrednotenje aktive in pasive in tako naprej.
               Nič od tega banka ni naredila in tudi zdaj se ni zgodilo nič. Še zdaj, pod novim
               vodstvom, se ne dogaja nič. Ne vidim. Saj mogoče sam ne poiščem ukrepov, ki jih
               izvaja banka, govorimo o razdolževanju gospodarstva, o pomočeh in tako naprej, o
               nekih tajnih stvareh. Ne dobimo pa odgovora na vprašanja kaj in kako. Ali se je kaj
               spremenilo glede dajanja kreditov? Kakšna so potrebna jamstva za to? Vemo, kaj
               Bruselj ugotovi in koliko je treba kapitala imeti v rezervi in tako naprej. O tem,
               kaj se je naredilo, da ne bi prišlo do tega, da se te bančne luknje ne bi ponavljale,
               da se to ne bi dogajalo kar naprej, pa seveda … Ob tem, da smo vsi pripravljeni
               govoriti, da smo za javnost podatkov, v končni fazi pa vsi držimo pesti, da se ne bi
               nikoli izvedelo, kaj je, da prenašamo ne vem kako selektivno, kako kdo dela. Skratka,
               igramo se z milijardami, igramo se in praktično dovolimo, da raznorazne mreže
               špekulantov barantajo po našem težko prigaranem denarju, ki ga plačujemo
               davkoplačevalci in ne naredi in ne zgodi se nič.</p>
               <p>Meni je dovolj tega in mislim, da bo treba narediti ne samo to, da se spremeni
               nekoliko Zakon o bančništvu. Še mnogo bolj. Nihče še ni nikjer odgovarjal za nobeno
               zadevo, verjetno tudi ne bo, verjetno bomo ugotovili, da je bilo vse lepo in prav,
               kljub temu pa seveda mene res ni treba prepričevati, da bi podprl ta zakon in ga bom
               podprl, ker bom s tem mogoče naredil v tej veliki barabiji vsaj en majhen korak, da
               bi se zmanjšala. Hvala lepa.</p>
            </sp>
            <sp xml:id="SDZ6-Redna-25-2014-05-22.sp107">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Marijan Pojbič, za njim se pripravijo gospod Jože Tanko, gospod
               Marko Pavlišič in potem mag. Marko Pogačnik.</p>
               <p>Izvolite, gospod Pojbič.</p>
            </sp>
            <sp xml:id="SDZ6-Redna-25-2014-05-22.sp108">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana gospa podpredsednica.</p>
               <p>Jaz bom ta zakon, ki smo ga v Slovenski demokratski stranki vložili, seveda podprl.
               Dejstvo je, da Banka Slovenije v preteklem času ni opravila svoje naloge. Če bi svojo
               nalogo opravila, mi ne bi imeli sedaj v bančnem sistemu luknje velike 5 milijard in
               davkoplačevalci ne bi potrebovali ponovno pokrivati tistega, kar se je v bankah
               zgodilo. In tukaj ima veliko veliko odgovornost banka Slovenije. Ona je glavni
               nadzornik in ona bi morala storiti vse, da bi takšne stvari, kot so se dogajale v
               bančen sistemu, preprečila. Gospod Bojan Starman je sedaj povedal veliko pomembnih
               resnic in v Slovenski demokratski stranki smo se odločili vložiti ta zakon, da bi na
               sistemski ravni odpravili določene pomanjkljivosti, ki so bile v preteklosti, in s
               tem omogočili, da bi Banka Slovenije lažje in bolj kvalitetno nadzirala delovanje
               bančnega sistema. Državnemu zboru pa bi morala odgovarjati na način, da bi s tem
               seveda tudi sama izboljšala kontroliranje bančnega sistema, če govorim o Banki
               Slovenije. Jaz sem prepričan, da se vsega tega, kar se je zgodilo v preteklosti, ko
               govorimo o tej bančni luknji, ne bi bilo, če bi glavni regulator v Republiki
               Sloveniji, torej Banka Slovenije, opravila svojo nalogo v skladu s svojimi
               odgovornostmi. In ker tega ni bilo, je treba pristopiti sistemsko in postaviti
               drugačne pogoje, kot so doslej veljali, da bo ta nadzor bolj kvalitetno izvršen.</p>
               <p>Jaz mislim, da morajo imeti davkoplačevalci pravico vedeti, kaj se dogaja z njihovim
               denarjem. 5 milijard evrov, to je velikanski znesek. Mi smo to sedaj storili že
               drugič v samostojni Sloveniji. Ob osamosvojitvi prvič in sedaj drugič. In bojimo se
               in v Slovenski demokratski stranki smo prepričani, da se ta zadeva ne sme ponoviti
               tretjič. Zato je treba na tem področju poiskati ustrezne rešitve, ki bodo drugačne,
               ki bodo preprečile, da bi se takšna situacija ponovila. Vseskozi poskuša koalicija
               prepričevati nas, da je to, kar delamo s tem zakonom, nedopustni poseg v neodvisnost
               Banke Slovenije. Če Banka Slovenije kot glavni nadzornik ni opravila svojega dela, za
               delovanje Banke Slovenije pa je odgovoren Državni zbor skozi zakonodajo, se pravi, je
               treba na sistemskem področju nekaj spremeniti in v Slovenski demokratski stranki se
               tega zavedamo in zato smo vložili ta zakon. In ne razumem ne koalicije in ne vlade,
               da tega zakona ne podprejo, ker je še kako pomemben. Še kako pomemben je. In jaz sem
               prepričan, da se ta zakon lahko tudi v drugi in tretji obravnavi še spremeni,
               prilagodi v tistem delu, kjer ocenjujeta koalicija in vlada, da določene rešitve ne
               gredo v pravo smer. Ampak prepričan sem, da je v temelju ta zakon dovolj kvaliteten,
               da bi se na njem lahko gradilo in zgradilo tisto, kar je potrebno za to, da bi v
               bodoče naš bančni sistem funkcioniral bistveno boljše kot doslej, bistveno bolj
               odgovorno in da se ne bi zgodila tretja dokapitalizacija, da bi ponovno obremenili
               slovenski narod, slovenskega človeka, slovensko ljudstvo. Ker ta problem se dotika
               vsakega posameznika v tej družbi, od prvega do zadnjega. In ne sme se več ponoviti
               to, kar se je zgodilo v preteklosti in ravno zato smo v Slovenski demokratski stranki
               vložili ta zakon. Prepričani smo, da je to področje treba urediti na drugačen način,
               kot je bilo doslej.</p>
               <p>Jaz upam, da bosta koalicija in vlada v nadaljevanju to razumeli. To razumeli in
               seveda tudi koalicija, ki ima možnost o tem zakonu v prvi obravnavi glasovati, tudi
               glasovala v tej smeri, da gre ta zakon v drugo obravnavo in da tukaj naredimo vsi
               skupaj en velik napor in korak naprej v dobro naših državljank in državljanov in
               mislim, da je to skrajni in zadnji čas.</p>
            </sp>
            <sp xml:id="SDZ6-Redna-25-2014-05-22.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko ima besedo.</p>
            </sp>
            <sp xml:id="SDZ6-Redna-25-2014-05-22.sp110">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Če pogledamo. kaj se je dogajalo na področju bančništva v zadnjih dveh letih. samo v
               tem mandatu, to se pravi za časa vlade predsednika Janše in predsednice Alenke
               Bratušek, potem vidimo, da smo se v tem obdobju srečevali z velikimi problemi,
               predvsem zaradi tega, ker pravzaprav nihče ni imel resnega pogleda v delovanje
               bančnega sistema.</p>
               <p>Mi smo bili tudi edina stranka, ki se je lotila priprave noveliranj zakonov, ki
               urejajo področje bančništva – kot veste, smo dvakrat ali trikrat predlagali popravke
               novele Zakona o bančništvu, kjer smo tudi predlagali, da se določene stvari drugače
               obravnavajo, da se tudi odpre vpogled v dogajanje v bančnem sistemu. Smo edini, ki
               smo na to temo predlagali izredne seje Državnega zbora, kjer smo ponovno predlagali,
               da se nekatere stvari, ki zadevajo nadzor nad bančnim sistemom, uredijo drugače, pa
               nič od tega ni bilo sprejeto.</p>
               <p>Sedaj predlagamo tudi tisto tretje področje, da se določene stvari izboljšajo tudi
               pri ključnem nadzorniku bančnega sistema, to je Banki Slovenije. Vse to, kar se je
               dogajalo v bančnem sistemu, se je namreč dogajalo samo zato, ker je prišlo do nekega
               čudnega incesta med tistimi, ki delujejo v bančnem sistemu. V obdobju po
               osamosvojitvi je prišlo do pretakanja kadrov med vodstvom v Banki Slovenije, med
               zasedanjem vodstvenih funkcij v Banki Slovenije, med opravljanjem političnih funkcij,
               med opravljanjem nadzorstvenih funkcij, med opravljanje vodenja poslovnih bank in
               tako naprej. V tem krogu, v tej spirali sodelovanja nekega zaprtega kroga ljudi so
               samo rotirali ljudje – enkrat so bili v svetu Banke Slovenije ali guvernerji, malo
               prej so bili ministri za finance, so sodelovali v nadzornih svetih pa so potem
               postali predsedniki Vlade – tak je primer gospe Alenke Bratušek, je bil nadzornik ali
               pa eden ključnih delavcev v Banki Slovenije ali v poslovni banki, pa je sedaj
               minister za finance in tako naprej. Ta zaprti krog teh rotacij, ki se dogaja, je
               pravzaprav tisti, ki preprečuje kakršnikoli pogled in kakršnikoli nadzor delovanja
               bančnega sistema. In na tem področju je zagotovo treba nekaj spremeniti.</p>
               <p>Državni zbor se v tej konstelaciji, v tej postavitvi, kakršna je, uporablja samo
               zato, da se zagotavljajo finančna sredstva in odobravajo pravice za nenadzorovano
               vlaganje državnih javnih sredstev, večina teh je pridobljenih z zadolževanjem na
               tujih trgih v sanaciji bančnega sistema. To, kar se dogaja, je pravzaprav neko
               nezdravo stanje, ko zelo ozek, zaprt krog, politično-menedžerskih oseb uporablja s
               celotnim premoženjem države. Tudi tisto, kar se je v nadaljevanju dogajalo v
               poslovnih sistemih, je pravzaprav posledica načina delovanja ljudi v bančništvu.</p>
               <p>In če se hoče prenesti odgovornost na politiko – politika je odgovorna zato, ker ne
               naredi nič – potem je treba dati tudi določena pooblastila politiki in pa predvsem
               zagotoviti nadzor nad tistimi, ki delujejo v temu segmentu, ki je daleč najbolj
               pogolten v tej državi in zgodovini te države. Še v noben projekt ta država ni vložila
               toliko, kot je v bančni sistem, pa naj bi deloval samo ali pa v bistvu na principu
               marž, to se pravi znanih dodanih pribitkov, pa se zadeva ne pokrije. Kar pomeni, da
               tisti, ki so tukaj nedotakljivi, katerih niti imena ne bi smeli vedeti, ki
               razpolagajo z enormnimi sredstvi, ne zagotavljajo niti izvrševanja zakonov. Vendar
               ker Banka Slovenije kot regulator ne ukrepa, se te stvari dogajajo naprej.</p>
               <p>V zgodovini Slovenije ni znan en sam primer, ko bi Banka Slovenije kakšnemu
               vrhunskemu bančniku oziroma bolje rečeno po funkciji vrhunskemu bančniku odvzela
               licenco. Niti en predsednik uprave katerekoli banke v Sloveniji ni izgubil licence,
               tudi če je imela ne vem kakšno izgubo, milijardo evrov izgube. Niti eden v zgodovini
               Slovenije. Zdaj pa samo sprašujem, ali res mislite, da nihče izmed bančnikov ni
               storil ničesar, kar bi bilo v nasprotju s pravili dobrega gospodarja, kar bi bilo v
               nasprotju z pravili poštenega ravnanja ali pa s pravili zakonitosti, ki so zapisane.
               To je vprašanje. Na to ne boste dobili nekega resnega odgovora.</p>
               <p>Ko smo obravnavali probleme bančnega sistema tudi na zahtevo Banke Slovenije v tem
               državnem zboru, pravzaprav nismo izvedeli ničesar. Guverner Kranjec je prišel v
               državni zbor, nekaj povedal, ko smo želeli na odprti ali zaprti seji kakšen podatek,
               tega ni bilo, samo da je zadeva "skoraj v redu". Ko je prišel sem povedat nekaj
               stvari guverner Jazbec, ki po moje niso bile dovolj natančno in precizno povedane, se
               je zgodilo, da se je saniralo dve privatni banki, dve povsem zasebni banki, z nekaj
               100 milijoni evrov – to se je zgodilo pomladi lansko leto, pred enim letom – iz teh
               vladnih depozitov na te dve banki so se izplačale dividende in nagrade in smo potem
               tisto lupino septembra sanirali še s poroštvenim zakonom v višini milijarde in 30
               milijonov evrov. To je bila naša naloga takrat, da smo zagotovili pravico
               zadolževanja vladi in da smo dali bianko majnico za to, da se je poroštveni denar dal
               za zavarovanje programirane likvidacije teh dveh bank. Zdaj so zadeve še nekoliko
               drugačne, pravzaprav je bančni sistem skoraj v celoti državen, za državo je odgovorna
               tudi politika, za premoženje države, navsezadnje sprejemamo številne zakone o tem,
               kaj bomo storili z državnim premoženjem in če je to tako, potem je prav, da se
               pooblastila tistih, ki so dolžni ali pa ki odobravajo te stvari, povečajo, da pridemo
               do povečane odgovornosti na eni strani in pa seveda tudi do možnosti pogleda in, če
               je treba, tudi kakšne dodatne odločitve.</p>
               <p>Kar zadeva mnenje Evropske centralne banke, to mnenje nima neke suspenzivne vloge, to
               ni veto. Rešitve zakona, ki jih predlagamo, je možno v skladu z mnenjem tudi urediti.
               Če bomo to spustili naprej, bomo dobili še mnenje Zakonodajno-pravne službe, tudi te
               popravke lahko naredimo, vendar če želite tiščati glavo v pesek še naprej, če se
               želite nojevsko obnašati, potem boste glasovali proti temu zakonu. Če pa želite, da
               se na tem področju nekaj korenitega spremeni, da se zadeve bistveno izboljšajo, pa je
               treba zakon podpreti. Ga je treba enostavno podpreti. In tisti, ki mislite, da je
               treba še naprej tiščati glavo v pesek, jo tiščite, tisti, ki pa želimo, da se na tem
               področju nekaj bistvenega spremeni, se pravi, da se odpravijo ključni problemi pri
               upravljanju z bankami in s potrebami po dokapitalizaciji bank, potem je treba tu
               nekaj storiti. Žal ste zavrnili vse rešitve, ki ste jih predlagali. Tudi to, kar se
               sedaj dogaja s slabo banko, ne vodi k razkritjem, ne vodi k preglednosti, ne vodi k
               transparentnosti, ne vodi k zaostritvi odgovornosti, ampak očitno slaba banka služi
               samo kot neka dodana deponija denarja, dodaten servis za tiste, ki so se do sedaj v
               svojem poslovanju izredno slabo izkazali. Žal sta vlada in koalicija, ki te rešitve
               podpirata, na tem področju padli v celoti, 100 % pokleknila in čas je, da se nekaj na
               tem področju naredi v povsem drugačno smer. Hvala lepa.</p>
            </sp>
            <sp xml:id="SDZ6-Redna-25-2014-05-22.sp111">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Marko Pavlišič, za njim naj se pripravi mag. Marko Pogačnik.</p>
            </sp>
            <sp xml:id="SDZ6-Redna-25-2014-05-22.sp112">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Nadzor nad Banko Slovenije je seveda nujen in potreben. Verjetno se vsi tu strinjamo,
               da Banka Slovenije v preteklih letih – od takrat, ko se je začela ta ekspanzivnost
               zadolževanja pa potem tudi, ko je prišlo do finančne krize – takrat ni ustrezno
               odigrala svoje vloge. Je pa večno vprašanje v tem državnem zboru, ali bo zakon res
               kaj spremenil. Ali pa je treba enostavno začeti delati drugače? Naj omenim, da imamo
               v tem državnem zboru oziroma v tej državi trenutno 1 tisoč 785 zakonov, ki veljajo,
               če dodamo zraven še novele teh zakonov, pa pridemo do številke 2 tisoč 890 trenutno
               veljavnih zakonov in novel zakonov. Pa smo zadovoljni s tem stanjem, ki ga imamo?
               Državni zbor producira zakone s hitrostjo par sto, dvesto, tristo zakonov na leto. In
               SDS tu dodaja še enega v ta mozaik. Ampak ali bomo res s tem naredili kaj bistveno
               boljšega ali pa je treba enostavno začeti delati drugače? V zadnjem času se je na
               področju bank začelo delati drugače. Izvedel se je zunanji nadzor sredstev v teh
               bankah. Začela se je sanacija bank, izveden je bil prenos na slabo banko, začelo se
               je z racionalizacijo dela v teh bankah, ne nazadnje se je pristopilo v nadzorovano
               likvidacijo dveh bank, kar pomeni, da se je začelo delati drugače. Žal gospoda
               Širclja ni več med nami, ker bi nam on lahko postregel z več podatki o tem, kako se
               lahko dela drugače. Ne nazadnje je bil gospod Šircelj v začetku delovanja slabe banke
               v tej banki. Bil je v vlogi neke vrste nadzornika. In bi nam lahko pojasnil, kaj je
               takrat naredil za večjo transparentnost delovanja Družbe za upravljanje terjatev
               bank. Ali je kaj naredil tudi za večjo transparentnost plač v slabi banki, ki jo
               sedaj tako rad kritizira in se zgraža nad tem? Takrat, ko je bil on sam tam in je
               vlekel to plačo, se ni pa čisto nič zgražal. Vendar ga žal tukaj ni zraven, da bi nam
               pojasnil to, kar se dogaja.</p>
               <p>Glede mnenja ECB bi jaz rad podal začudenje. Ne vem, od kje je gospod Horvat prebral
               tisti prvi stavek mnenja ECB, ker jaz berem tu prvi stavek in se glasi: "Uvod in
               pravna podlaga. Evropska centralna banka <stage xml:id="SDZ6-Redna-25-2014-05-22.stage6">(ECB)</stage> je dne 19. februarja 2014 prejela
               zahtevo predsednika slovenskega parlamenta …" in tako dalje. Popolnoma drugačen prvi
               stavek. Berem pa dokument z oznako CON/2014/25, da ne bo pomote, iz kje berem.
               Omenjeno je bilo tudi, da mnenje Evropske centralne banke ni negativno do predloga
               tega zakona, da se tudi besedica negativno sploh ne nahaja v tem predlogu. Prav imajo
               tisti, ki to omenjajo. Besedice negativno ni v tem poročilu. Vendar naj preberem en
               odstavek tega poročila: "V skladu z načelom institucionalne neodvisnosti centralnih
               bank, ki ga vsebujeta člen 130 Pogodbe in člen 7 Statuta ECB, je sodelovanje
               predstavnikov tretjih oseb v organu odločanja NCB s pravico glasovanja v zadevah v
               zvezi z opravljanjem nalog NCB, povezanih z ESCB, nezdružljivo s Pogodbo in Statutom
               ESCB, tudi če ta glas ni odločilen." Se pravi, niso uporabili besedice negativno
               mnenje, vendar so uporabili besedico "nezdružljivo" s Pogodbo in Statutom Evropske
               centralne banke. In potem v nadaljnjem odstavku še enkrat: "Predlagana sprememba je
               zato nezdružljiva s členom 27.1 Statuta ECSB …" in tako dalje. Ja, res niso uporabili
               besedice negativno. So pa uporabili besedico nezdružljivo, incompatible v angleškem
               jeziku. In to večkrat, ne samo enkrat ali dvakrat, kot sem jaz povedal.</p>
               <p>Najboljši finančni minister Bajuk, – pa o pokojnih vse najlepše – ampak to je ta
               minister, ki je takrat nasprotoval privatizaciji Nove Ljubljanske banke, ki je
               nasprotoval temu, da bi takratni tuj lastnik, ki je bil 25 % lastnik, postal večji
               lastnik, da bi recimo v rokah slovenske države ostalo zgolj 25 plus ena delnica, ker
               bi onemogočalo statutarne spremembe te banke in bi ta banka ostala v Sloveniji.
               Vendar je ta, bom rekel po mnenju nekaterih najboljši minister, to preprečil. In tudi
               zaradi tega se nam je zgodila ta zgodba, ker se takrat v tistem obdobju Janševe
               vlade, ko je bil gospod Bajuk finančni minister, to ni zgodilo. In upam, da bomo
               tokrat pametnejši in bomo pristopili na drugačen način k temu, da bomo enkrat končno
               te banke privatizirali, pa naj potem privatni kapital izgublja in pokriva te izgube,
               če bo pač do tega še enkrat prišlo.</p>
               <p>Strinjam se z gospodom Frangežem glede uvedbe javne preiskave bančne luknje oziroma,
               bolje rečeno, on se strinja z mojim mnenjem, pa ne bi zdaj tu cepidlačil okoli tega.
               Gospod Jerovšek pa ni vedel povedati, ali se strinja s tem ali se ne strinja, da bi
               izvedli javno preiskavo. Napadel je samo to, da se nič še ni zgodilo. Ko pride pa do
               točke, ko je treba nekaj konkretno podpreti, takrat se pa zgodi – kaj? Gospod
               Jerovšek je rekel, ponudite nam vrabca v roki, če nam že ne morete dati goloba.
               Glejte, dragi gospodje, mi smo vam ponudili vrabca v roki, takrat ko smo glasovali o
               Zakonu o dostopu do informacij javnega značaja. In takrat smo odprli to, da je zdaj
               možno pogledati te slabe kredite, ki so bili preneseni na slabo banko. In kako je
               gospod Jerovšek takrat glasoval? Tukaj imam izpisek takratnega glasovanja, piše:
               "Jerovšek, Jožef, kvorum, ni glasoval." Gospodu Jerovšku smo ponudili vrabca, pa ni
               glasoval. Saj lahko naštejem še druge, ki takrat tudi niso glasovali. In, ja, dober
               razlog je bil zato, ker takrat ni bil sprejet amandma, ki bi odpiral slabe kredite,
               tudi tiste, ki so ostali na banki. Ali veste, koliko glasov je takrat zmanjkalo za
               to, da bi to bilo izglasovano? En glas. In koliko jih ni prispevala SDS? Pet glasov.
               Dva sta bila v tujini na poti, trije so bili pa ne vem kje. Glejte, toliko vam je to
               pomembno. In takrat, ko pride do teh točk, pa pokažete, kar je z vami. <stage xml:id="SDZ6-Redna-25-2014-05-22.stage7">/ oglašanje v
               dvorani/</stage> Glejte, ne vem, kdo je bil, vem pa, da sta dva bila na Irskem skupaj s
               predsednikom Janšo. Tako da, glejte, gospodje, ko je treba nekaj konkretnega
               narediti, takrat pa stisnete rep med noge. Najlažje je pa predlagati zakone, za
               katere vi sami vnaprej veste, da enostavno niso sprejemljivi in ne bodo sprejeti. In
               potem imamo lahko ta cirkus v državnem zboru. Pa če ga želite imeti, ga bomo pač
               imeli.</p>
            </sp>
            <sp xml:id="SDZ6-Redna-25-2014-05-22.sp113">

               <speaker>PODPREDSEDNICA RENATA BRUNSKOLE:</speaker>

               <p>Gospod, ste zaključili? Hvala lepa. Sem vas hotela spomniti na zakon.</p>
               <p>Besedo ima mag. Marko Pogačnik, za njim predstavnica Vlade.</p>
            </sp>
            <sp xml:id="SDZ6-Redna-25-2014-05-22.sp114">

               <speaker>MAG. MARKO POGAČNIK (PS SDS):</speaker>

               <p>Predsedujoča, hvala za besedo.</p>
               <p>Težko, da ne bi podal kratkega komentarja na razpravo, ki jo je imel kolega Pavlišič.
               Vse lepo in prav, sanacijo bančnega sistema je omenil, omenil je kontrolirano
               likvidacijo bank, vendar je nekaj pozabil omeniti. Sanacijo bančnega sistema
               približno 6 milijard evrov na račun davkoplačevalcev, kontrolirano likvidacija dveh
               privatnih bank na račun davkoplačevalcev. In Slovenija je edina izmed tranzicijskih
               držav, ki že drugič sanira bančni sistem na račun davkoplačevalcev. In če kdaj,
               potem, spoštovani kolegice in kolegi, je zdaj čas, da naredimo novelo Zakona o Banki
               Slovenije. Predvsem v interesu, da se napake iz prve sanacije in druge sanacije
               bančnega sistema na račun davkoplačevalcev ne bodo ponovile. Izključno zaradi tega.
               Že v stališču SDS smo povedali, da je danes prvo branje tega zakona, ocenjujemo, da
               bi bilo nujno treba danes sprejeti sklep, da je zakon primeren za nadaljnjo
               obravnavo. Smo pa že povedali, da bomo seveda upoštevali vse pripombe, ki jih je dala
               Evropska centralna banka, ki jo moramo upoštevati. In Slovenska demokratska stranka
               pričakuje tudi od ostalih poslanskih skupin, da bodo sodelovale pri tem zakonu in da
               bo ta zakon na koncu izpadel čim boljši in čim kvalitetnejši, verjetno je vsem nam to
               v interesu. Ali pa je v interesu nekaterih posameznikov, da bomo čez leto ali dve
               ponovno govorili o sanaciji bančnega sistema na račun davkoplačevalcev. Omenjena je
               bila tudi Družba upravljanje terjatev bank, tako imenovana slaba banka. Pozabili ste
               povedati, da je vlada Janeza Janše pri tem zakonu povabila k sodelovanju vse
               poslanske skupine in vse poslanske skupine ste imele možnost sodelovati pri sprejemu
               in pri oblikovanju tega zakona. In zaradi česa sta še ta zakon in kolaps bančnega
               sistema pomembna? Slovenija je na lestvici konkurenčnosti, objavljeno je bilo pred
               nekaj dnevi, na 55. mestu od 60 držav. Jaz bi tukaj rad poudaril, da je bila ob koncu
               mandata vlade Janeza Janše Slovenija na 32. mestu. Potem sta pa prišla gospod Borut
               Pahor in gospa Alenka Bratušek in Slovenija je padla na 55. mesto.</p>
               <p>Velikokrat se je koalicija levice izgovarjala na finančno in pa gospodarsko krizo.
               Ampak te države, ki so na teh lestvicah, so vse doživele tako finančno kot
               gospodarsko krizo. In zakaj je samo Slovenija v mandatu Boruta Pahorja, v mandatu
               Alenka Bratušek padla na čisto dno lestvice? Verjetno pa je eden izmed vzrokov tudi
               bančni sistem in banke.</p>
               <p>In največ pripomb in največ negativnega mnenja prič, ki jih je zaslišala preiskovalna
               komisija, je bilo predvsem na račun obdobja 2009 in 2010. In jaz sem prepričan, da je
               najlažje reči, ta zakon ni dober, ta zakon ni primeren za nadaljnjo obravnavo, ECB
               vam govori svoje, kje ste kiksnili. Pa dajmo enkrat sesti skupaj in reči, tudi mi
               priznamo, v določenih delih bomo seveda upoštevali mnenje ECB.</p>
               <p>Vendar generalno pričakujem, da bo danes ta zakon dobil podporo in da ga bomo lahko v
               drugi in pa v tretji obravnavi izboljšali. Ali pa nekomu ni v interesu, da se na
               področju bančnega sistema naredijo korenite spremembe, ki so nujno potrebne.
               Slovenija je res verjetno ena izjema na tem področju. Že drugič bomo sanirali bančni
               sistem na račun davkoplačevalcev, imamo še vedno bančni sistem, kjer je lastništvo
               države eno izmed največjih na svetu, imamo eno banko, ki ima izrazito višji tržni
               delež in pa bilančno vsoto kot ostale konkurenčne banke, in jaz imam na koncu
               občutek, da je nekomu to všeč. In dajmo tukaj notri poskušati v nadaljevanju ta zakon
               narediti boljši. Se pa strinjam se tem, kar je rekel kolega Pavlišič, da je to res
               zaskrbljujoče, da ima Slovenija v danem trenutku približno 2 tisoč veljavnih zakonov.
               Ampak ta zakon, ki ga predlaga Slovenska demokratska stranka, ni nov. Ampak stremimo
               k temu, da bi ta zakon izboljšali in da bi zagotovili … <stage xml:id="SDZ6-Redna-25-2014-05-22.stage8">/ izklop mikrofona/</stage></p>
            </sp>
            <sp xml:id="SDZ6-Redna-25-2014-05-22.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Za repliko je prosil gospod Marko Pavlišič.</p>
            </sp>
            <sp xml:id="SDZ6-Redna-25-2014-05-22.sp116">

               <speaker>MARKO PAVLIŠIČ (PS DL):</speaker>

               <p>Hvala.</p>
               <p>Nujno je treba tukaj še dodati, da je bila med vlado Boruta Pahorja in vlado Alenke
               Bratušek tudi vlada Janeza Janše. Zdaj ne vem, ali se gospod Marko Pogačnik že
               sramuje te prejšnje vlade, ker jaz se čisto nič ne sramujem. Ne nazadnje je bilo
               omenjeno, da so bile tudi pri Zakonu o DUTB vključene vse poslanske skupine. Seveda
               so bile, saj je bil minister, ki je vse to skupaj vodil, gospod dr. Janez Šušteršič.
               Normalno, da so bili potem vsi zraven vključeni, ker to je način delovanja sredinskih
               strank in tako mi pač delujemo. Tako da se strinjam s tem, kar ste povedali,
               absolutno.</p>
               <p>Seveda lahko zakon še izboljšamo v drugem in tretjem branju, vendar smo mi že trikrat
               obravnavali nekaj podobnega v tem državnem zboru, pa vseh tistih pripomb niste
               vključili v ta predlog, tako da ne vem, kaj bomo tukaj še naredili.</p>
            </sp>
            <sp xml:id="SDZ6-Redna-25-2014-05-22.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vlada ne bo razpravljala. Potem je na vrsti še kot predlagatelj mag. Andrej Šircelj.
               Trenutno ga ni v dvorani. Na voljo je bilo tudi samo še 22 sekund.</p>
               <p>Ugotavljam, spoštovani kolegice poslanke in kolegi poslanci, da ste vsi prijavljeni
               razpravljavci, ki ste to želeli, dobili besedo. Ker čas določen za razpravo še ni
               potekel, sprašujem, ali želi na podlagi prvega odstavka 71. člena Poslovnika zbora še
               kdo razpravljati. Če želita razpravljati, tudi predstavnik predlagateljev mag. Andrej
               Šircelj in predstavnica Vlade mag. Mateja Vraničar, prosim, da se prijavita z dvigom
               roke. Ali želi še kdo razpravljati? Ne vidim želje po dodatni razpravi, zatorej
               zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali čez pol ure v okviru glasovanj.</p>
               <p>S tem prekinjam to točko dnevnega reda. Prekinjam tudi 25. sejo zbora, ki jo bomo z
               glasovanjem nadaljevali danes ob 14.45.</p>
               <stage xml:id="SDZ6-Redna-25-2014-05-22.stage9">(Seja je bila prekinjena ob 14.16 in se je nadaljevala ob 14.45.)</stage>
            </sp>
            <sp xml:id="SDZ6-Redna-25-2014-05-22.sp118">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje, nadaljujemo s
               prekinjeno sejo zbora.</p>
               <p>Prehajamo na glasovanje zbora o predlogih odločitev, zato vas prosim, da preverite
               delovanje glasovalnih naprav. Je vse v redu z glasovalnimi napravami? Lahko
               nadaljujemo z glasovanjem? Ugotavljam, da je z glasovalnimi napravami vse v redu.
                  <title xml:id="SDZ6-Redna-25-2014-05-22.title5">Nadaljujemo s prekinjeno 11. točko dnevnega reda, to je s ponovnim odločanjem
                  o Zakonu o spremembah in dopolnitvah Zakona o lastninskem preoblikovanju Loterije
                  Slovenije.</title>
               </p>
               <p>Prehajamo na ponovno odločanje. Ob tem vas želim opozoriti, da mora pri ponovnem
               odločanju v skladu z drugim odstavkom 91. člena Ustave Republike Slovenija za sprejem
               navedenega zakona glasovati večina vseh poslancev zbora, to je 46 ali več. Lahko
               odločimo?</p>
               <p>Glasujemo. Navzočih je 73 poslank in poslancev, za je glasovalo 35, proti 30.</p>
               <p><stage xml:id="SDZ6-Redna-25-2014-05-22.stage10">(Za je glasovalo 35.)</stage> <stage xml:id="SDZ6-Redna-25-2014-05-22.stage11">(Proti 30.)</stage></p>
               <p>Ugotavljam, da zakon ni sprejet. S tem zaključujem to točko dnevnega reda. <title xml:id="SDZ6-Redna-25-2014-05-22.title6">Nadaljujemo s prekinjeno 4. točko dnevnega reda, to je z obravnavo Predloga zakona o spremembah
                  in dopolnitvah Zakona o vodah, skrajšani postopek.</title>
               </p>
               <p>Prehajamo na <title xml:id="SDZ6-Redna-25-2014-05-22.title7">tretjo obravnavo</title> predloga zakona. Prosim za pozornost. Ker v
               drugi obravnavi amandmaji k dopolnjenemu predlogu zakona niso bili vloženi, prehajamo
               na odločanje o predlogu zakona. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev sprejetih na matičnem delovnem
               telesu predlog zakona neusklajen. Lahko odločimo?</p>
               <p>Glasujemo. Navzočih je 73 poslank in poslancev, za je glasovalo 51, proti nihče.</p>
               <p><stage xml:id="SDZ6-Redna-25-2014-05-22.stage12">(Za je glasovalo 51.)</stage> <stage xml:id="SDZ6-Redna-25-2014-05-22.stage13">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ6-Redna-25-2014-05-22.title8">Nadaljujemo s prekinjeno 5. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o inšpekcijskem nadzoru v okviru rednega
                  postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev sprejetih na
               matičnem delovnem telesu predlog zakona neusklajen. Lahko odločimo?</p>
               <p>Glasujemo. Navzočih je 74 poslank in poslancev, za je glasovalo 47, proti nihče.</p>
               <p><stage xml:id="SDZ6-Redna-25-2014-05-22.stage14">(Za je glasovalo 47.)</stage> <stage xml:id="SDZ6-Redna-25-2014-05-22.stage15">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ6-Redna-25-2014-05-22.title9">Nadaljujemo s prekinjeno 8. točko dnevnega reda, to je s prvo obravnavo Predloga zakona o spremembah in
                  dopolnitvah Zakona o Banki Slovenije</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o Banki Slovenije je primeren za nadaljnjo obravnavo. Lahko
               odločimo?</p>
               <p>Glasujemo. Navzočih 73 poslank in poslancev, za je glasovalo 35, proti 36.</p>
               <p><stage xml:id="SDZ6-Redna-25-2014-05-22.stage16">(Za je glasovalo 35.)</stage> <stage xml:id="SDZ6-Redna-25-2014-05-22.stage17">(Proti 36.)</stage></p>
               <p>Ugotavljam, da zbor ni sprejel sklepa, zato je zakonodajni postopek o predlogu zakona
               končan. S tem zaključujem to točko dnevnega reda. <title xml:id="SDZ6-Redna-25-2014-05-22.title10">Nadaljujemo s prekinjeno 9.
                  točko dnevnega reda, to je s prvo obravnavo Predloga zakona o spremembah in
                  dopolnitvi Zakona o dohodnini.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah zakona o dohodnini je primeren za nadaljnjo obravnavo. Lahko
               odločimo?</p>
               <p>Glasujemo. Navzočih 75 poslank in poslancev, za je glasovalo 57, proti 15.</p>
               <p><stage xml:id="SDZ6-Redna-25-2014-05-22.stage18">(Za je glasovalo 57.)</stage> <stage xml:id="SDZ6-Redna-25-2014-05-22.stage19">(Proti 15.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za finance in monetarno politiko kot matičnemu delovnemu telesu. S
               tem zaključujem to točko dnevnega reda. <title xml:id="SDZ6-Redna-25-2014-05-22.title11">Nadaljujemo s prekinjeno 10. točko
                  dnevnega reda, to je s prvo obravnavo Predloga zakona o spremembah in dopolnitvah
                  Zakona o davku od dohodkov pravnih oseb.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o davku od dohodkov pravnih oseb je primeren za nadaljnjo
               obravnavo. Lahko odločimo?</p>
               <p>Glasujemo. Navzočih 75 poslank in poslancev, za je glasovalo 59, proti 15.</p>
               <p><stage xml:id="SDZ6-Redna-25-2014-05-22.stage20">(Za je glasovalo 59.)</stage> <stage xml:id="SDZ6-Redna-25-2014-05-22.stage21">(Proti 15.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za finance in monetarno politiko kot matičnemu delovnemu telesu. S
               tem zaključujem to točko dnevnega reda.</p>
               <p>Prehajamo na <title xml:id="SDZ6-Redna-25-2014-05-22.title12">12. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE CIPER O
                  IZMENJAVI IN MEDSEBOJNEM VAROVANJU TAJNIH PODATKOV.</title>
               </p>
               <p>Predlog zakona je v obravnavo zboru predložila Vlada. Predlog zakona je v obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati, zato
               prehajamo na odločanje o predlogu zakona. Lahko odločimo? <stage xml:id="SDZ6-Redna-25-2014-05-22.stage22">/ oglašanje iz dvorane/</stage>
               Prosim? Obveščajo me, da imamo težave z glasovalno napravo. Zato prekinjam sejo za 15
               minut. Mislim, da je dobro, da vzpostavimo sistem za glasovanje. Obveščajo me o tem,
               da potrebujejo 15 minut in nadaljujemo s sejo ob 15.10.</p>
               <stage xml:id="SDZ6-Redna-25-2014-05-22.stage23">(Seja je bila prekinjena ob 14.54 in se nadaljevala ob 15.10.)</stage>
            </sp>
            <sp xml:id="SDZ6-Redna-25-2014-05-22.sp119">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje, nadaljujemo z
               delom.</p>
               <p>Vas pa ob tej priložnosti obveščam, da so službe ob prekinitvi seje ugotovile, da je
               glasovalna naprava delovala pravilno, da pa je do napake prišlo v sistemu za merjenje
               časa. Napaka je bila v odmoru odpravljena, tako da lahko nadaljujemo s sejo.</p>
               <p>Smo pri glasovanju o 12. točki dnevnega reda. Glasujemo o Predlogu zakona o
               ratifikaciji sporazuma med Vlado Republike Slovenije in Vlado Republike Ciper o
               izmenjavi in medsebojnem varovanju tajnih podatkov.</p>
               <p>Glasujemo. Navzočih je 68 poslank in poslancev, za je glasovalo 68, proti nihče.</p>
               <p><stage xml:id="SDZ6-Redna-25-2014-05-22.stage24">(Za je glasovalo 68.)</stage> <stage xml:id="SDZ6-Redna-25-2014-05-22.stage25">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title xml:id="SDZ6-Redna-25-2014-05-22.title13">13. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJA SPORAZUMA MED VLADO REPUBLIKE SLOVENIJE IN VLADO MADŽARSKE O
                  SPREMEMBI SPORAZUMA MED VLADO REPUBLIKE SLOVENIJE IN VLADO REPUBLIKE MADŽARSKE O
                  VOJAŠKEM SODELOVANJU NA PODROČJU LETALSTVA IN ZRAČNE OBRAMBE.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbor ni možno vlagati, zato prehajamo
               na odločanje o predlogu zakona. Lahko odločimo?</p>
               <p>Glasujemo. Navzočih je 68 poslank in poslancev, za je glasovalo 68, proti nihče.</p>
               <p><stage xml:id="SDZ6-Redna-25-2014-05-22.stage26">(Za je glasovalo 68.)</stage> <stage xml:id="SDZ6-Redna-25-2014-05-22.stage27">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title xml:id="SDZ6-Redna-25-2014-05-22.title14">15. TOČKO DNEVNEGA REDA, TO JE NA POTRDITEV URADNEGA PREČIŠČENEGA
                  BESEDILA ZAKONA O TUJCIH.</title>
               </p>
               <p>Uradno prečiščeno besedilo je pripravila Zakonodajno-pravna služba zbora in ga zbor
               potrdi brez razprave. Prehajamo na odločanje o naslednjem predlogu sklepa: Potrdi se
               uradno prečiščeno besedilo Zakona o tujcih.</p>
               <p>Glasujemo. Navzočih je 69 poslank in poslancev, za je glasovalo 68, proti nihče.</p>
               <p><stage xml:id="SDZ6-Redna-25-2014-05-22.stage28">(Za je glasovalo 68.)</stage> <stage xml:id="SDZ6-Redna-25-2014-05-22.stage29">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ6-Redna-25-2014-05-22.title15">16. TOČKO DNEVNEGA REDA, TO JE NA OBRAVNAVO MANDATNO-VOLILNIH ZADEV.</title>
               </p>
               <p>Pod točko a prehajamo na <title xml:id="SDZ6-Redna-25-2014-05-22.title16">Ugotovitev o prenehanju mandata članoma Programskega
                  sveta Radiotelevizije Slovenija.</title> Mandatno-volilna komisija je Državnemu zboru
               v seznanitev predložila dva sklepa, s katerima naj Državni zbor ugotovi, da članoma
               Programskega sveta Radiotelevizije Slovenija Matjažu Steržetu in Mihi Klunu preneha
               mandat.</p>
               <p>Prehajamo na predstavitev stališč poslanskih skupin.</p>
               <p>Gospod Jože Tanko bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-25-2014-05-22.sp120">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Pred seboj imamo predlog za prenehanje mandata. Programski svet Radiotelevizije je
               obvestil Državni zbor, da je pri enem izmed članov Programskega sveta, ki jih je
               Državni zbor potrdil, prišlo do suma, da ne izpolnjujejo pogojev in da teh pogojev ni
               izpolnjeval že ob nastopu mandata. Predsednik Državnega zbora, ki je to obvestilo
               prejel, je teden dni držal to obvestilo pri sebi in ga šele potem dal okoli in na
               osnovi tega obvestila smo tudi zahtevali sklic nujne seje Mandatno-volilne
               komisije.</p>
               <p>Na tej seji, ki je bila korektno sklicana, je prišlo do neke čudne širitve dnevnega
               reda z razširitvijo indicev na člana programskega sveta Miho Kluna. Tam se je očitalo
               Klunu, da je član Izvršilnega odbora Občinskega odbora, se pravi da je funkcionar, pa
               ni, ker ta ni funkcionar, da je namestnik predsednika regije, ki tudi ni po statutu
               funkcionar, da je član nekega odbora strokovnega sveta, kar tudi ni funkcionarski del
               oziroma funkcionarstvo, da je vodja svetniške skupine, kjer tudi ni funkcionar, in
               tako naprej. Da je član državne volilne komisije, kar bi po našem mnenju pomenilo, da
               po tem kriteriju pravzaprav tudi vsi, ki so člani volilnih odborov, ker so imenovani
               na osnovi istih določb, ne bi smeli biti v organih RTV.</p>
               <p>Zanimivo pri tej obravnavi je to, da je predsednica Mandatno-volilne komisije gospa
               Župevc zahtevala mnenje Zakonodajno-pravne službe za naš predlog sklepa, ki smo ga
               dali pri gospodu Steržetu. Ko smo dobili odgovore tudi Slovenske demokratske stranke
               in tudi videli predlog sklepa, ki ga je predlagala gospa Župevc, smo predlagali, da
               se tudi v tem primeru pridobi mnenje Zakonodajno-pravne službe, vendar je koalicija
               to glasovanje, ta procesni predlog zavrnila, kar kaže na to, da ni šlo v tem primeru
               za to, da bi se situacija razčistila, ampak za to, da se poleg tega, da se eliminira
               Matjaž Steržeta, eliminira tudi nekoga, ki je bil po našem mnenju korektno imenovan
               za člana Programskega sveta Radiotelevizije Slovenija. Če se ta koalicija ali ta tako
               imenovana koalicija reševanja stvari loteva na tak način, niti ni čudno, da se je
               zgodilo to, kar se je zgodilo. In v tem primeru, ko niste dopustili preverbe sklepa,
               ki ste ga predlagali isti Zakonodajno-pravni službi v isti točki dnevnega reda, se je
               pač nemogoče izogniti, da ste na osnovi te indične obtožbe, ki ste jo procesirali,
               izrekli tudi indično obsodbo, se pravi, da ste odvzeli mandat Mihi Klunu, ki je bil
               po našem mnenju korektno imenovan.</p>
               <p>Želja, da se zadeva uravnoteži, je pravzaprav čudna. Če bi želeli preverjati tudi pri
               ostalih članih Programskega sveta RTV, ki ste jih imenovali, bi lahko tudi to
               storili, lahko že prej kot pred imenovanjem, že meseca decembra, lahko pa tudi še
               kasneje. Kajti morda je v tem programskem svetu, ki ste ga izvolili z vašo večino, še
               kdo, ki po teh indičnih kriterijih ne izpolnjuje pogojev za člana Programskega sveta
               Radiotelevizije ali pa tudi Nadzornega sveta Radiotelevizije. In moram reči, da smo v
               naši poslanski skupini nad takšnim ravnanjem koalicije zgroženi, in po eni strani je
               pravzaprav v redu, da se te zgodbe, ki so nekorektne, nesistemske in tudi
               nesistematične, končujejo tudi z zaključkom vašega mandata. Hvala lepa.</p>
            </sp>
            <sp xml:id="SDZ6-Redna-25-2014-05-22.sp121">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jani Möderndorfer bo predstavil stališče Poslanske skupine Nepovezanih
               poslancev.</p>
               <p>Izvolite.</p>
            </sp>
            <sp xml:id="SDZ6-Redna-25-2014-05-22.sp122">

               <speaker>JANI MÖDERNDORFER (PS NP):</speaker>

               <p>Hvala lepa.</p>
               <p>Pred mano smo slišali mojega predgovornika, ki je povedal, da imamo pred sabo predlog
               sklepa. Jaz upam, da vodja največje opozicijske oziroma poslanske skupine – eno in
               drugo velja – ve, da se v resnici danes samo še seznanjamo s sklepom in ni več
               nobenega predloga, kajti ta predlog je sprejet.</p>
               <p>Ampak bolj pomembno od tega je seveda to, tako kot je bilo pravilno že povedano in
               večkrat tudi ponovljeno na Mandatno-volilni komisiji, da je ugotovila, da eden od
               članov Programskega sveta ne izpolnjuje več pogojev za to, da bi lahko bil član
               Programskega sveta. In ta ugotovitev je bila ugotovljena takoj na začetku na sami
               Mandatno-volilni komisiji, in mislim, da pravzaprav sploh nobenega ni bilo, ki bi
               temu vprašanju osporaval. Problem pa je seveda nekje drugje, tako kot je moj
               predgovornik ugotavljal, to pa je, da se je začel lov na čarovnice, kajti dejstvo je,
               da je že danes za tem govorniškim odrom v bistvu namignil, kaj bo njihovo delo. Celo
               napovedal je, da verjetno obstaja možnost, da je v tem Programskem svetu še nekdo ali
               še kdo, ki po takšnih merilih ne ustreza tem pogojem. Seveda se je to izkazalo zelo
               hitro tudi pri drugem članu in takrat so se stvari zelo močno spremenile. Temu rečejo
               v največji opozicijski stranki, da je enega kandidata našel Programski svet, drugi pa
               je bil politično eliminiran. In potem najdemo tisoč in en razlog, zakaj je temu tako.
               Dejstvo pa je, da če bi tisto, kar je bil problem v razpravi in pri odločitvi, to pa
               je, da se je na podlagi te razrešitve želelo ugotavljati, da v resnici vse odločitve,
               ki jih je ta Programski svet sprejemal za nazaj, so nelegitimne. Še več, Programski
               svet je naročil pravno mnenje, ki mu ni ustrezalo, in naročil je drugo pravno mnenje,
               ki mu je ustrezalo, in tako se je začel postopek. To pa je, da je treba ugotoviti,
               danes se pogovarjamo o dveh članih, v resnici pa se pogovarjamo o direktorici
               Radiotelevizije Slovenija, kajti cilj in namen tega je, kako že izglasovano dejstvo,
               to pa je, da imamo novo direktorico Radiotelevizije Slovenija, na nek način
               svojevrstno odpoklicati z ugotovitvijo, da nekdo ni imel možnosti glasovati že od
               samega začetka, kajti vse stvari veljajo za nazaj. Če je temu res tako, potem bi
               morala verjetno marsikatera odločitev v tej državi pasti, iz enega preprostega
               razloga, kajti upam, da ne živimo v državi, kjer ugotavljamo stvari za nazaj oziroma
               retroaktivno. Zato se mi zdi takšno namigovanje, prvič, nespodobno in eden od
               načinov, kako se politično obračunava.</p>
               <p>Za mene je pomembno samo dvoje. Prav je, da smo ugotovili, da tako oba kandidata ne
               izpolnjujeta pogojev in da ju je Mandatno-volilna komisija s sklepom tudi razrešila.
               In enako bomo ravnali v vseh enakih primerih, ki se bodo zgodili. Hvala lepa.</p>
            </sp>
            <sp xml:id="SDZ6-Redna-25-2014-05-22.sp123">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-25-2014-05-22.sp124">

               <speaker>FRANC JURŠA (PS DeSUS):</speaker>

               <p>Hvala za besedo, gospod predsednik. Spoštovani!</p>
               <p>Ob obravnavah mandatno-volilnih zadev, sploh v zvezi z imenovanji, volitvami in
               razrešitvami, Poslanska skupina DeSUS običajno ne predstavlja stališč in tudi ne
               razpravlja. Zakaj? Ker gre pri teh točkah v večini zadev za formalnosti, torej se
               seznanjamo oziroma glasujemo o sklepih, ki jih je predhodno obravnavala
               Mandatno-volilna komisija, in ker so praviloma ti predlogi vezani na izpolnjevanje
               točno določenih zakonskih pogojev, kar pomeni, konkretno pri imenovanjih, da če
               kandidat ne izpolnjuje že vnaprej določenih pogojev, se ga avtomatično izloči, kar je
               prav. Tako je konec koncev pri vseh kandidiranjih v organe, svete, odbore, uprave,
               komisije, na različne razpise, pozive na delovna mesta.</p>
               <p>Glede imenovanja članov Programskega sveta RTV Slovenija vsi vemo, kako je potekal
               razpis oziroma poziv na kandidiranje, kateri pogoji so bili določeni, kdaj, katere
               osebe in s kakšnimi kvalifikacijami smo imenovali v ta svet. Da smo dobili v
               proučitev dopis tega organa, ki je naknadno podvomil, da en član ne izpolnjuje
               zakonsko predpisanih pogojev in da se je tekom obravnave tega dopisa izkazalo, da še
               en član ne izpolnjuje pogojev. Na tem mestu ne bom operiral z imeni razrešenih, niti
               ne bom polemiziral o njuni strankarski pripadnosti, ker je to za nas res postranskega
               pomena. Prav tako se v Poslanski skupini Demokratične stranke upokojencev ne
               sprašujemo in polemiziramo, kaj naj bi ta odločitev pomenila za imenovanje
               generalnega direktorja RTV Slovenija. O tem mi ne odločamo, to je pristojnost
               Programskega sveta RTV Slovenija in v te odločitve ne posegamo. Ključna za nas je
               ugotovitev, da oba imenovana že pri kandidiranju nista izpolnjevala pogojev, in zato
               sem sam kot član Mandatno-volilne komisije glasoval za sklep o prenehanju
               mandata.</p>
               <p>Da se vrnem na začetek. Zakaj smo se odločili, da pri tej točki predstavljamo
               stališče naše poslanske skupine? Zato, da izrazimo globoko razočaranje in zgražanje.
               Do sedaj smo namreč verjeli dokumentaciji, ki so nam jo posredovali kandidati, in
               tudi oba, sedaj že bivša ali pa sedanja člana sveta, lastnoročno podpisala izjavo, da
               izpolnjujeta vse predpisane pogoje. Te izjave imam tu na pultu. Dejstvo je, da sta
               oba podala neresnično, lažno prijavo, kar je nedopustno, nemoralno, neetično in
               obsojanja vredno. Če bo sankcija za njuno dejanje zgolj prenehanje mandata v svetu,
               je to po naši oceni, izjemna mila sankcija, blažev žegen, saj gre za lažnivo dajanje
               podatkov, za krivo izpoved. Morebitni izgovori, da gre za nenamerno napako, so
               nesprejemljivo sprenevedanje. Eden izmed njiju je celo priznani pravni strokovnjak.
               Vsak sam pa zase že ve, ali izpolnjuje pogoje ali ne. Nihče ne ve, kolikokrat do
               danes smo slepo zaupali posredovanim lažnim dokazilom in izjavam. Nihče ne ve,
               kolikokrat smo bili mi, ki take osebe potrjujemo, v končni fazi država kot taka,
               izigrani. In to je zelo žalostno. Ali ta dva primera nakazujeta na to, da se poslej
               ne bo več zaupalo dokumentaciji, ki prispe v hram demokracije in da bo treba še
               dodatno preverjati?</p>
               <p>Naj zaključim. Veseli bomo, če se bodo te naše bojazni izkazale kot neutemeljene.
               Hvala lepa.</p>
            </sp>
            <sp xml:id="SDZ6-Redna-25-2014-05-22.sp125">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali s predstavitvijo stališč poslanskih skupin.</p>
               <p>Prehajamo na razpravo poslank in poslancev. Besedo ima mag. Melita Župevc.</p>
            </sp>
            <sp xml:id="SDZ6-Redna-25-2014-05-22.sp126">

               <speaker>MAG. MELITA ŽUPEVC (PS PS):</speaker>

               <p>Hvala lepa, gospod predsednik.</p>
               <p>Moram reči, da se globoko strinjam s predstavitvijo stališča poslanske skupine, ki jo
               je imel moj predhodnik, gospod Jurša. Tudi jaz si želim, da se v prihodnjem mandatu
               ta državni zbor ne bi srečeval s primeri, kot smo jih imeli v tem mandatu, ko smo se
               na Mandatno-volilni komisiji in posledično tudi na sejah Državnega zbora najprej
               ukvarjali z imenovanji, nekaj mesecev zatem pa z razrešitvami in posledično imamo
               tudi primere tožb posameznikov, ki so zoper odločitve Državnega zbora sprožili
               upravne spore. Tudi to, kar je dejal moj predhodnik oziroma kar dva, odgovornost
               tistega, ki se prijavi na nek javni razpis, je tisto, kar bi moralo biti v ospredju.
               Res je, v preteklosti zoper tiste, ki so lažno navajali podatke in zatrjevali s
               svojim podpisom na dokumentu, da izpolnjujejo vse pogoje za neko funkcijo, takšne
               odgovornosti ni bilo. Nihče izmed teh ljudi ni bil sankcioniran, če želite, ustrezno
               kaznovan. Če se nekdo prijavi za razpis in zatrdi lastnoročno s svojim podpisom, da
               izpolnjuje določene pogoje, mislim, da bi moralo to v neki pravni državi zadostovati.
               V tem državnem zboru pa, kot rečeno, smo bili prevečkrat v tem mandatu, pa tudi že
               kdaj prej, soočeni s primeri, ko posamezniki preprosto tega niso jemali dovolj
               resno.</p>
               <p>Ko govorimo o Programskem svetu RTV Slovenija, danes je bilo že nekaj govora o tem,
               da gre za vprašanje ali je nekdo funkcionar politične stranke. Ne gre za to, ali je
               bil nekdo v obdobju pred imenovanjem, torej v obdobju petih let, funkcionar politične
               stranke, ampak gre za vprašanje, ali je bil član organa politične stranke. V tem je
               velika razlika in do tega se je opredelila Zakonodajno-pravna služba Državnega zbora.
               Res je, da se je opredelila v tem konkretnem primeru samo do enega izmed primerov, do
               drugega pa ne, ampak to je bila odločitev Mandatno-volilne komisije, ki je o tem
               glasovala, in to ni bila odločitev predsednice Mandatno-volilne komisije. Zadnjič mi
               je ena izmed zaposlenih v tem državnem zboru v šali rekla: "Ja, bomo morali začeti s
               prakso Mandatno-volilna komisija pride tudi na dom." Upam, da nam tega res ne bo
               treba početi, zvoniti na vratih in preverjati, kaj dejansko kandidati, ki se
               prijavljajo na razne javne funkcije, izpolnjujejo. Hvala lepa.</p>
            </sp>
            <sp xml:id="SDZ6-Redna-25-2014-05-22.sp127">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima mag. Ivan Vogrin, pripravi pa se gospa Maša Kociper.</p>
               <p>Izvolite, gospod Vogrin.</p>
            </sp>
            <sp xml:id="SDZ6-Redna-25-2014-05-22.sp128">

               <speaker>MAG. IVAN VOGRIN (NeP):</speaker>

               <p> Hvala lepa, gospod predsednik. Spoštovani kolegice in kolegi.</p>
               <p>Kaj pravzaprav reči po tem, kar mi delamo? Najboljše bi bilo, da nič. Pa vendarle.
               Pred slabimi 30 leti sem poslušal predavanje dr. Vita Bobeka na Ekonomsko-poslovni
               fakulteti. Rekel je naslednje: "Vse odločitve, ki jih sprejemamo v življenju, so
               finančne odločitve." Tudi ta odločitev je finančna odločitev. Zaradi tako slabo
               vodenih postopkov, zaradi tako slabih odločitev je Slovenija predvsem finančno na
               dnu. To je posledica takšnih kolobocij, takšnih nekih pravniških, ne vem kakšnih
               driblingov, ki ne vodijo nikamor. In žalostno je, da to delajo, delamo. Samo to sem
               želel povedati.</p>
               <p>Prej sem že razpravljal o tem, da seveda je Slovenija na lestvici konkurenčnosti
               zadnja ali pa med zadnjimi. Tudi to vpliva na to, pa mi verjeli ali ne, ali vi
               verjeli ali ne, ker vsi družbeni podsistemi so med seboj močno prepleteni. In ko je
               moja predhodnica govorila o odgovornosti za to, da se nekdo prijavi na delovno mesto,
               pravilno, vendar se vi spomnite, da smo pred pol ure zavrnili Zakon o Banki
               Sloveniji, ki ne določa nič drugega kot samo večjo odgovornost Banke Slovenije za
               sprejete odločitve. Tam, kjer smo, smo predvsem zaradi tega, ker smo sprejemali
               napačne odločitve. Hvala lepa.</p>
            </sp>
            <sp xml:id="SDZ6-Redna-25-2014-05-22.sp129">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Vmes smo prejeli odpoved pri razpravi, tako da je na vrsti dr. Vinko Gorenak,
               pripravi pa se gospod Jani Möderndorfer.</p>
            </sp>
            <sp xml:id="SDZ6-Redna-25-2014-05-22.sp130">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>No, saj temu sklepu bi lahko rekli približno Saj ni res, pa je ali pa približno tako,
               da če bi ta koalicija dala na glasovanje, da zunaj pada toča, bi pač to
               izglasovali.</p>
               <p>Naj se vrnem k temi. Najprej je bilo gospodu Klunu očitano, da je član Strokovnega
               sveta SDS, in sicer po statutu iz leta 2009 je Strokovni svet SDS resnično organ
               stranke zadolžen za pravosodje, vendar gospod Klun nikoli ni bil član Strokovnega
               sveta. Strokovni svet SDS je oblikovan po načelu vlade, lahko bi rekli, da je vlada v
               senci. V Strokovnem svetu je toliko ljudi, kolikor je ministrstev v posameznem
               mandatu in vodi ga predsednik. Gospod Klun tam ni bil nikoli, član sem jaz. Koalicija
               je določila, da je član Strokovnega sveta, ker koalicija ve, kaj piše v našem statutu
               in mi ne vemo, kaj smo sami zapisali v ta statut. Koalicija pa ni bila pripravljena
               poslušati pravne službe odnosno zaprositi za pravno mnenje.</p>
               <p>Naprej. To seveda ni bilo dovolj, je bilo malo na trhlih temeljih, zato je koalicija
               med neko pavzo na Mandatno-volilni komisiji prinesla na plan fantastično uporabno
               ugotovitev. Torej, gospod Klun naj bi bil funkcionar, in sicer član Državne volilne
               komisije, kjer je že leta in leta. Kdo so funkcionarji, predpisuje zakon in zakon o
               Državni volilni komisiji ne predpisuje, da bi bili člani Državne volilne komisije
               funkcionarji. Še več, tudi njihov direktor je državni uslužbenec in ne funkcionar.
               Zakon pravi, da je njihovo delo častno, zato niso funkcionarji. Če bi bili
               funkcionarji, bi morali poročati Državni volilni komisiji o svojem premoženju, pa jim
               to ni treba. Torej niso funkcionarji. In še nekaj, koalicija si je pač za
               uravnoteženje Sveta RTV mogla najti eno žrtev in to je gospod Klun. Izglasovala je
               nekaj, kar ni res, kar nima podlage v realnosti. Popolnoma enako, kot da bi sedajle
               glasovali o tem, da zunaj pada toča. Ampak saj za to koalicijo lahko pada toča.</p>
               <p>Malo prej smo poslušali tudi jamranje in stokanje o tem, kako je kaznivo, če nekdo
               podpiše neke dokumente, ki niso točni. To je seveda kaznivo. Zato sem jaz na
               Mandatno-volilni komisiji predlagal, da bi vso dokumentacijo v primeru tega gospoda,
               ne gospoda Kluna, tega drugega, Stržeta, odstopili policiji. Ne boste verjeli,
               koalicija je bila proti. In tak sklep ni bil sprejet. Tak sklep ni bil sprejet. To
               pomeni, da koalicija za kamere in pa za ljudi govori, kako je poštena, kako
               pričakuje, da bi preganjali take, ki podpisujejo neke dokumente, ki nimajo podlage v
               realnosti, ki se torej zlažejo in pridejo na neko mesto, kar se jaz strinjam, da je
               kaznivo dejanje. Ko pa je treba pritisniti na gumb za, pa reči: "Policiji odstopite
               podatke", je pa koalicija proti.</p>
               <p>Gospe in gospodje, to je sprenevedanje. Gospe in gospodje, to je nekorektno, ampak ni
               pa kaznivo, če glasuješ po svoji vesti. Moraš glasovati po svoji vesti, ampak če
               glasuješ po svoji vesti, moraš imeti vest. Hvala lepa.</p>
            </sp>
            <sp xml:id="SDZ6-Redna-25-2014-05-22.sp131">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jani Möderndorfer, pripravi naj se gospod Matjaž Han.</p>
               <p>Izvolite, gospod Möderndorfer.</p>
            </sp>
            <sp xml:id="SDZ6-Redna-25-2014-05-22.sp132">

               <speaker>JANI MÖDERNDORFER (PS NP):</speaker>

               <p>Hvala lepa.</p>
               <p>Težko je danes razpravljati o tem, še posebej, ko poslušamo izseke razprav, ki so
               bili na Mandatno-volilni komisiji mnogo daljši, ob samem utemeljevanju, kdo je član
               organa posamezne stranke in kdo ne. Je pa res, da smo na tej isti MVK na začetku
               mandata že dobili ob nekem podobnem primeru mnenje Zakonodajno-pravne službe, ki je
               zelo jasno povedala naslednje. Povedala je, da je seveda treba vsak primer posamično
               obravnavati posebej in seveda pogledati statut, ki opredeljuje, kaj so njihovi
               organi. In jaz sem imel daljšo razpravo, kjer sem razložil – in danes je praktično
               nemogoče razložiti v petih minutah, kaj in kje se razlikuje znotraj tega statuta in
               ki opredeljuje, kdo je bil v tistem času član organa. Jaz na nek način sicer
               rešpektiram njihove ugotovitve, da danes razpravljajo v tej smeri, češ da ni bil
               nikoli član organa stranke, govorim pa o strokovnem svetu, ki je bil opredeljen v tem
               statutu kot organ stranke, ampak oni imajo, sedaj tako izgleda, dve vrsti članov.
               Člani organa Strokovnega sveta, ki so člani organa sveta. Kako do njih pridejo, niti
               ni pomembno. In nekako neki zunanji člani, nekaj v tem kontekstu, ki so tudi člani
               Strokovnega sveta, ampak niso člani. To so neki posebni člani, ki niso člani tega
               organa. Poglejte, seveda se MVK s tem ni ukvarjala, kajti to ni problem MVK.</p>
               <p>Je pa seveda problem nekje drugje. Za tiste, ki to spremljajo in ki ne razumejo, ko
               je gospod Gorenak omenil naslednje, da je celo članstvo v Državni volilni komisiji
               častno, pa niso funkcionarji. Pa bom šel na drug primer. Veste, v zakonu zelo jasno
               piše, da so državni svetniki častna funkcija, pa so funkcionarji. Torej, imamo en
               resen problem, enkrat je častno delo, ko nekdo opravlja funkcionarsko delo, drugič pa
               ne. Dejstvo je, da imamo profesionalne in neprofesionalne funkcionarje in tudi to
               dilemo smo odprli na MVK in seveda tudi priznam, da nismo imeli skupnega jezika okoli
               tega vprašanja. Vendar to za Državni zbor, še posebej za Mandatno-volilno komisijo,
               ni nič novega, je pa novo to, da obstajajo člani, ki jih je treba kazensko preganjati
               in člani, ki niso vedeli, da so člani in po vsej verjetnosti to ne bo potrebno.</p>
               <p>In zdaj odgovor na to, kar je rekel gospod Gorenak. MVK res ni sprejel tega sklepa,
               ki ste ga predlagali, vendar še vedno imate – in verjamem, da vas ta morala in etika
               drži – tudi dolžnost, da to sami storite. In verjamem, da boste to naredili za oba
               člana, ki sta razrešena. Hvala.</p>
            </sp>
            <sp xml:id="SDZ6-Redna-25-2014-05-22.sp133">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Matjaž Han, pripravi pa se gospod Jože Tanko.</p>
               <p>Izvolite, gospod Han.</p>
            </sp>
            <sp xml:id="SDZ6-Redna-25-2014-05-22.sp134">

               <speaker>MATJAŽ HAN (PS SD):</speaker>

               <p>Hvala lepa za besedo, spoštovani predsednik.</p>
               <p>Gospe in gospodje, lahko se še tako izvijate, ampak iz tega klopčiča se žal ne boste
               izvili, ker ste ga sami tako zavozlali, da je zdaj res težava ven priti. Če kaj, naj
               bi bil ta moment član SDS in gospod Klun, ki se ga po eni strani branite, kot da ni
               nič, po drugi strani pa je največji strokovnjak. Zakaj? Ker je bil na vseh možnih
               funkcija, ki ste ga imenovali. Na vseh funkcijah je ta gospod Klun že bil, od Soda
               ali Kada, do DVK, do Programskega sveta, v glavnem wunderkind SDS, ampak ni pa po
               statutu funkcionar. To je ena stvar.</p>
               <p>Druga stvar. Socialni demokrati smo na tej seji Mandatno-volilne komisije podprli
               sklep, na podlagi katerega je prenehal mandat članoma Programskega sveta RTV
               Slovenija, tako gospodu Steržetu kot gospodu Klunu. Dejstvo je, da oba ne
               izpolnjujeta zakonskega pogoja, ki prepoveduje članstvo v organih političnih strank
               za obdobje 5 let. Tako gospodu Steržetu kot gospodu Klunu, enemu v SDS, drugemu v
               Zares. In to so fakti.</p>
               <p>Drugo. Poleg tega gospod Miha Klun tudi ni izpolnjeval še drugega zakonskega pogoja,
               po katerem član Programskega sveta ne sme biti funkcionar v državnem organu, ki
               opravlja funkcijo nepoklicnega javnega funkcionarja v Državni volilni komisiji. Ne
               boste verjeli, to je zapisano v Zakonu o RTV. Idejni vodja Zakona o RTV je gospod
               mag. Grims. Gre pa za tretji odstavek 17. člena. Jasno piše, kdo je lahko v
               programskem svetu. Jože, ni res, kar govoriš, da izenačuješ volilne odbore in pa
               člane Državne volilne komisije. Volilni odbori v občinah ali pa na volitvah se
               menjajo za vsake volitve, za vsak referendum, pri DVK gre pa za cel mandat štirih let
               in mandat je na nek način bistvena značilnost za nosilca funkcij. Cel mandat. In je
               častno, tako kot je rekel Vinko, vendar dobijo tudi plačano.</p>
               <p>Ključno pa je, spoštovani gospodje iz SDS, da vam ne paše, da je direktorica RTV
               Slovenije postala Nataša Pirc Musar in ste nekaj našli. Našli ubogega Steržeta, ki se
               je narobe podpisal, ampak niste vedeli, da je v vaših vrstah oziroma Programskem
               svetu je še en tak, gospod Klun, in se zadeva na nek način izenači. Sedaj je to 1:1,
               zadeva je neodločena. Kaj bo sedaj Programski svet naredil, ne vemo. Najmanj pa je
               to, da je treba igrati po pravilih igre, ki veljajo za vse, za našo stranko, za vašo
               stranko, za bivši Zares in tako naprej.</p>
               <p>Mi v Poslanski skupini Socialnih demokratov smo z vsemi po načelih glasovali, da se
               oba kandidata razrešita. Kaj bo pa Programski svet naredil, je pa njihova avtonomna
               stvar. Hvala lepa.</p>
            </sp>
            <sp xml:id="SDZ6-Redna-25-2014-05-22.sp135">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Jože Tanko.</p>
            </sp>
            <sp xml:id="SDZ6-Redna-25-2014-05-22.sp136">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Gospoda Steržeta nismo mi našli, ampak je to ugotovil Programski svet RTV, ki je na
               vašega, ali pa tudi našega, predsednika Državnega zbora naslovil pisni predlog, ki je
               stal v predalih pri vašem predsedniku teden dni, preden smo to dobili. To je dejstvo,
               lahko vse datume preverite in blokada, da se to ni prej zgodilo, je bila povzročena
               pravzaprav v vaši poslanski skupini.</p>
               <p>Drugo. Gospod Klun je bil prvič imenovan v organe RTV v času Pahorjeve Vlade. Takrat
               sta Mandatno-volilno komisijo vodila dva vaša člana, gospod Kumer in gospod Kontič.
               Takrat je šel prvič v Nadzorni svet, to je bilo leta 2011. Drugi postopek imenovanja
               v organe RTV je bil izveden konec lanskega leta. Mandatno-volilno komisijo je spet
               vodil nekdo iz koalicije, to se pravi gospa Melita Župevc.</p>
               <p>In zdaj sprašujem, kdo je v tem primeru napravil napako, kajti predsednik delovnega
               telesa je vedno tisti, ki pripravi predlog za odločanje. In na Mandatno-volilni
               komisiji pri vsakem članu za Programski svet RTV piše, če ne izpolnjuje pogojev,
               piše, da ne izpolnjuje kriterija in to katerega. Niti takrat, niti sedaj, niti
               tedanji predsednik Mandatno-volilne komisije niti sedanja predsednica nista ugotovila
               pri kandidatu gospodu Klunu nič oporečnega. Nič, nobenega zaznamka ni bilo. In kot
               veste, najprej odločamo o tistih, ki ne izpolnjujejo pogojev in jih izločimo. To se v
               tem primeru ni zgodilo. In lahko samo ugotovim, da takrat, kadar vodijo
               Mandatno-volilno komisijo člani, ne vem, Socialnih demokratov ali Pozitivne Slovenije
               se delo v Mandatno-volilni komisiji ne opravlja tako, kot bi se moralo, ker se pri
               kandidatih, ki so predlagani, ne preverijo v celoti vsi pogoji o izpolnjevanju. In ne
               zdaj nekoga zdaj obremenjevati s tem, napaka je bila narejena pri vodenju
               Mandatno-volilne komisije, v sklicu, ko ste vi to vodili, ko je bil Kontič oziroma
               Kumer, in pa sedaj, ko je ta posel opravljala gospa Župevc.</p>
               <p>Da je problem z delom v Mandatno-volilni komisiji kaže tudi to, kar se je dogajalo s
               članico naše izbirne komisije za izbor KPK. Popolnoma enaka zgodba. Zato sta tudi dva
               člana odstopila. Dvakrat je bila članica izbirne komisije za izbor KPK, dvakrat
               afera.</p>
               <p>In ko že govorite o tem, gospod Han in gospod Möderndorfer, če bi bili korektni, če
               bi imeli tisto, kar je potrebno, bi predlog, da se preveri z mnenjem
               Zakonodajno-pravne službe izpolnjevanje pogojev pri gospodu Klunu podprli. Pa niste.
               Ne zdaj razlagati vaše interpretacije, kaj je izpolnjevanje pogojev ali ne, podprli
               bi sklep, tako kot ste ga v primeru gospoda Stržeta. Sami ste ga zahtevali,
               predsednica Mandatno-volilne komisije ga je zahtevala. Brez da je Mandatno-volilna
               komisija glasovala. In ko smo predlagali, da se preveri situacija tudi preko naše
               Zakonodajno-pravne službe, ste z večino ta predlog zavrnili.</p>
               <p>Jaz se samo vprašam, zakaj ste se bali mnenja Zakonodajno-pravne službe, ki bi bilo
               najbrž drugačno od teh vaših interpretacij tukaj. Ker če bi bili tako prepričani v
               predlog in v rešitev, ki ste jo predlagali in zagovarjali, potem bi najbrž dali to
               tudi v presojo Zakonodajno-pravni službi, pa tega niste storili. Niste storili.</p>
               <p>In ne mi razlagati ureditev izpolnjevanja pogojev in tako naprej, ko vam je Ustavno
               sodišče zdaj v nekaj mesecih štirikrat povedalo, da te interpretacije prava, ki si
               jih privoščite, ne stojijo. Pa imate celo predsednico Ustavne komisije, s pravosodnim
               izpitom, pa ne stojijo.</p>
               <p>In če bi bila koalicija korektna, tudi sedaj, ko odhaja,a bi to dopustili, bi
               naredili in v tem primeru noben izmed članov iz naše poslanske skupine pri tej točki
               dnevnega reda ne bi niti razpravljal. Tako pa smo dolžni opozoriti na dvoličnost, ko
               pri isti točki dnevnega reda enkrat prosite za mnenje Zakonodajno-pravne službe, pri
               drugem primeru ga pa nočete. In to kaže na to, da v svojo trditev niste prepričani,
               da je šlo za politični obračun. Se pravi na osnovo indicev, ki ste si jih izmislili,
               ste še nekoga zraven razrešili iz funkcije člana Programskega sveta. Hvala lepa.</p>
            </sp>
            <sp xml:id="SDZ6-Redna-25-2014-05-22.sp137">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Tanko, naj dam samo pojasnilo, da vedno ažurno podpišem vse dopise, ko so
               pripravljeni, in jih tudi posredujem naprej.</p>
               <p>Besedo ste dobili vsi, ki ste bili prijavljeni k razpravi, zato zaključujem
               razpravo.</p>
               <p>Pod točko 1 Mandatno-volilna komisija predlaga Državnemu zboru, da se na podlagi
               tretjega odstavka 18. člena v zvezi s prvo alinejo tretjega odstavka 17. člena Zakona
               o Radioteleviziji Slovenija in 112. člena Poslovnika Državnega zbora seznani z
               naslednjim sklepom: Ugotovi se, da Matjaž Sterže ne izpolnjuje pogojev za člana
               Programskega sveta RTV Slovenija, ker je bil v obdobju 5 let pred imenovanjem za
               člana Programskega sveta RTV Slovenija član organa politične stranke. Zato mu preneha
               mandat člana Programskega sveta RTV Slovenija imenovanega na podlagi sedme alineje
               šestega odstavka 17. člena Zakona o Radioteleviziji Slovenija.</p>
               <p>Pod točko 2 Mandatno-volilna komisija predlaga Državnemu zboru, da se na podlagi
               tretjega odstavka 18. člena v zvezi s prvo in tretjo alinejo tretjega odstavka 17.
               člena Zakona o Radioteleviziji Slovenija in 112. člena Poslovnika Državnega zbora
               seznani z naslednjim sklepom: Ugotovi se, da Miha Klun ne izpolnjuje pogojev za člana
               Programskega sveta RTV Slovenija, ker je bil v obdobju 5 let pred imenovanjem za
               člana Programskega sveta RTV Slovenija član organa politične stranke in ker je
               funkcionar v državnem organu. Zato mu preneha mandat člana Programskega sveta RTV
               Slovenija, imenovanega na podlagi šeste alineje šestega odstavka 17. člena Zakona o
               Radioteleviziji Slovenija.</p>
               <p>Ugotavljam, da se je Državni zbor s sklepoma seznanil.</p>
               <p>S tem zaključujem to točko dnevnega reda in zaključujem tudi 25. sejo Državnega
               zbora. Hvala in na svidenje! <title xml:id="SDZ6-Redna-25-2014-05-22.title17">Seja je bila končana dne 22. maja 2014 ob 15.53.</title>
               </p>
            </sp>
         </div>
      </body>
   </text>
</TEI>