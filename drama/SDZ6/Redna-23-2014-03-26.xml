<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-23-2014-03-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|91635ADE0F7DB1A3C1257CB000364340</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=91635ADE0F7DB1A3C1257CB000364340</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-23-2014-03-26.DZ" n="23">
               <name>Redna</name>
               <date when="2014-03-26"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-23-2014-03-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">23. seja</stage>
            <stage type="chairman">Sejo so vodili predsednik Državnega zbora Janko Veber ter podpredsednice
            Državnega zbora Renata Brunskole, Polonca Komar in Romana Tomc.</stage>
            <stage type="time">Seja se je začela ob 12. uri.</stage>


            <sp xml:id="SDZ6-Redna-23-2014-03-26.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 23. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora. Obveščen sem, da se današnje seje ne morejo
               udeležiti naslednje poslanke in poslanci: dr. Andreja Črnak Meglič, Irena Tavčar,
               Janja Napast, Dragutin Mate, Ivan Hršak in Bojan Starman.</p>
               <p>Na sejo sem vabil predsednico Vlade, ministrici in ministre ter generalno sekretarko
               Vlade k 1. točki dnevnega reda, predstavnika 5 tisoč volivk in volivcev k 13. točki
               dnevnega reda, ministra za izobraževanje, znanost in šport dr. Jerneja Pikala k 22.
               točki dnevnega reda, ministra za notranje zadeve dr. Gregorja Viranta k 23. točki
               dnevnega reda ter predstavnike Vlade k vsem točkam dnevnega reda. Vse prisotne lepo
               pozdravljam!</p>
               <p>Prehajamo na <title>določitev dnevnega reda</title> 23. seje Državnega zbora.</p>
               <p>Predlog dnevnega reda ste prejeli v sredo, 19. marca 2014, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora.</p>
               <p>Predlogov za umik posamezne točke z dnevnega reda nisem prejel, zato prehajamo na
               obravnavo in odločanje o predlogu za širitev dnevnega reda. Odbor za finance in
               monetarno politiko predlaga Državnemu zboru, da dnevni red 23. seje razširi z
               obravnavo Predloga zakona o spremembah Zakona o davku na nepremičnine, nujni
               postopek,  EPA 1857-VI . Predlog za širitev dnevnega reda ste prejeli v torek,
               25. marca 2014.</p>
               <p>Želi besedo predstavnik predlagatelja širitve? Predsednik Odbora za finance in
               monetarno politiko se je za to sejo opravičil, podpredsednik pa ni najavljen, da bi
               predstavil poročilo. Zato sprašujem, ali želi besedo predstavnik Vlade kot
               predlagateljice predloga zakona? Ne želi. Želi besedo predstavnik predlagatelja
               predloga zakona, skupine poslank in poslancev, s prvopodpisanim Jožetom Tankom? Želi.</p>
               <p>Gospod Tanko, imate besedo.</p>
            </sp>
            <sp xml:id="SDZ6-Redna-23-2014-03-26.sp2">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani predsednik Državnega zbora, spoštovana Vlada,
               kolegice poslanke in kolegi poslanci!</p>
               <p>Mi nasprotujemo, da se ta točka dnevnega reda uvrsti na to sejo Državnega zbora. Gre
               za zakon, ki ga je po neobičajnem postopku, z ignoriranjem vse civilne družbe, vseh
               tistih, ki so bili prizadeti z zakonom, in kljub nasprotovanju celotne opozicije v
               Državnem zboru, Vlada sprejela z rešitvami, ki so asimetrično prizadele številne
               gospodarske družbe, kmete, podeželje in tudi številne družbene skupine. Ta zakon je
               na Ustavnem sodišču na osnovi pobud oziroma zahtev številnih pobudnikov. In glede na
               to, da bo jutri ustna razglasitev odločitve Ustavnega sodišča, bi bilo modro, da bi
               Vlada in ostali počakali vsaj toliko, da bi vedeli in videli, kakšna bo odločitev
               Ustavnega sodišča in kje je predlog, ki ga je Vlada sforsirano sprejela, ustavno
               sporen. Šele na osnovi tega bi bilo smiselno pristopiti k noveli zakona. Vlada je
               očitno drugačnega mnenja. Žal predsednica Vlade ni pojasnila svoje odločitve, zakaj
               prihaja po nujnem postopku v Državni zbor z novelo zakona. Ampak tudi v tem postopku
               ni bilo upoštevano praktično popolnoma nič, nobene pripombe iz predhodne obravnave
               zakona, to se pravi tistega, ki je na Ustavnem sodišču, niso se upoštevala nobena
               dodatna mnenja, ignorirale so se pripombe Slovenske demokratske stranke in tudi
               drugih predlagateljev amandmajev. Sedaj smo tukaj, kjer smo, v situaciji, ko bomo
               lahko sprejeli zakon z določenimi rešitvami celo na člene, ki bodo morda v postopku
               razveljavljeni. Morda celo na člene, ki bodo v ustavnorevizijskem postopku
               razveljavljeni.</p>
               <p>Zato predlagamo, da se ta zakon ne uvrsti na dnevni red. Je pa problem pravzaprav v
               tem, da Vlada deluje zelo arogantno, ne upošteva nobenih mnenj, podobno ravna tudi
               koalicija v Državnem zboru. Velike besede, kar zadeva upoštevanja civilne družbe in
               javnosti na eni strani, ko pa pride do konkretnih predlogov na drugi strani, se
               pravzaprav ne upošteva nič. Moram reči, da smo tudi pri obravnavi tega zakona na
               odboru sejo na odboru obstruirali prav iz razlogov, ki sem jih povedal. To se pravi,
               da se počaka odločitev Ustavnega sodišča in pa tudi zato, ker niso bili sprejeti naši
               amandmaji. Hvala lepa.</p>
            </sp>
            <sp xml:id="SDZ6-Redna-23-2014-03-26.sp3">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V nadaljevanju sprašujem, če želite predstavniki poslanskih skupin besedo.
               Ugotavljam, da želi besedo v imenu Poslanske skupine Slovenske demokratske stranke
               mag. Andrej Šircelj.</p>
               <p>Izvolite, gospod Šircelj..</p>
            </sp>
            <sp xml:id="SDZ6-Redna-23-2014-03-26.sp4">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovana predsednica Vlade, ministri in
               ministrice!</p>
               <p>Zakon o davku na nepremičnine je bil predlagan s strani Vlade po nujnem postopku,
               brez splošne razprave v Državnem zboru. Državni zbor je tista inštitucija, ki ima
               vlogo, da sistemski zakon, kakršen je Zakon o davku na nepremičnine, presodi tudi s
               tega zornega kota. To se ni zgodilo in zaradi tega je bil ta zakon sprejet po nočni
               razpravi v zgodnjih jutranjih urah, sprejet na način glasovalnega stroja koalicije in
               ob neupoštevanju amandmajev opozicije in tudi neupoštevanju amandmajev Slovenske
               demokratske stranke. Opozarjali smo in še vedno mislimo, da je zakon neustaven, zato
               smo dali pobudo na Ustavno sodišče. Ustavno sodišče bo v petek razglasilo svojo
               odločitev. Danes smo dejansko v neki zakonodajnopravni praznini, ki je tudi s
               spremembo tega zakona po predlogu Vlade ne moremo rešiti. Ni v čast Državnemu zboru,
               da ne spoštuje Ustavnega sodišča v tolikšni meri, da bi počakal na odločitev
               Ustavnega sodišča. Ustavno sodišče ima v vsaki državi posebno vlogo in skrbi predvsem
               za to, da se ustava uresničuje. Na Ustavnem sodišču je šest pobud za to, da se ta
               zakon razglasi za neustavnega. To z drugimi besedami pomeni, da če se razglasi za
               neustavnega ali cel zakon ali del zakona, potem dejansko zakon ne bo veljal. In prav
               bi bilo, da Državni zbor spoštuje tudi pobude predlagateljev in ta zakon ne uvrsti na
               dnevni red danes oziroma jutri, da bi se obravnaval jutri.</p>
               <p>Naredili bomo zakonodajnopravni kaos in Slovenska demokratska stranka pri ustvarjanju
               tega kaosa ne želi sodelovati, zaradi tega predlagamo, da se ta zakon ne uvrsti na
               dnevni red in tudi ne obravnava na tej seji, ampak po odločitvi Ustavnega sodišča.
           </p>
            </sp>
            <sp xml:id="SDZ6-Redna-23-2014-03-26.sp5">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji bo predstavil stališče Poslanske skupine Slovenske ljudske stranke Franci
               Bogovič, potem pa sledi še stališče Poslanske skupine Pozitivne Slovenije.</p>
               <p>Izvolite, gospod Bogovič.</p>
            </sp>
            <sp xml:id="SDZ6-Redna-23-2014-03-26.sp6">

               <speaker>FRANC BOGOVIČ (PS SLS):</speaker>

               <p>Hvala lepa. Lep pozdrav spoštovani predsednik parlamenta, kolegice in kolegi,
               predsednica Vlade in pa celotni ministrski zbor!</p>
               <p>Tudi v Slovenski ljudski stranki smo podobnega stališča, da bi pri tem zakonu, ki
               mislim, da resnično že postaja prava nočna mora ne samo Vlade, ministrov, parlamenta,
               ampak tudi Slovenk in Slovencev, končno vzeli razum v roke in ta zakon sprejemali po
               postopku, ki bi ne povzročal novih zmed. Povedano je že bilo, da bo do konca marca
               Ustavno sodišče razsodilo o tem zakonu. Kot smo v ponedeljek po hitrem postopku na
               izredni seji umaknili z dnevnega reda predlog kolegov iz Nove Slovenije, kjer so
               želeli reševati gasilski problem, so se proceduralno očitno sprostili pogoji, da je
               Vlada, parlament zopet posilil Odbor za finance, da smo sprejemali neke čudne
               odločitve, poskušali narediti hibrid med dvema zakonoma, med zakonom, ki so ga
               vložili kolegi iz SDS, in pa vladnim zakonom, ki je v postopku po nujni proceduri.
               Bil je samo manever, da se z dnevnega reda umakne ta predlog opozicije, in da se na
               tej seji po nujnem postopku obravnava zakon, ki ga je predlagala Vlada. V Slovenski
               ljudski stranki se strinjamo z rešitvami, ki so v tej noveli, se pravi, da se
               izenačijo nerezidenčna in rezidenčna stanovanja. To smo konec koncev želeli tudi z
               amandmiranjem doseči. Prav tako se strinjamo s tem, da bo treba roke podaljšati,
               kajti vidimo, da so se nam sesuli vsi rokovniki pri tem zakonu. Nikakor se pa nismo
               strinjali, in se tudi danes ne strinjamo s tem, da se o tem odloča prej, preden
               razsodi Ustavno sodišče. Med vami je zadnji, ki je prišel v to ekipo med ministri,
               minister Dragonja, ki ima predloge glede obrtništva, kjer je treba rešitve narediti,
               da ne bo ta obdavčitev skoraj dva in polkrat večja, kot je bila v preteklosti.
               Predlogi so zagotovo tudi še glede drugih stvari na področju kmetijstva in podobno.
               Zato bi bilo prav, modro in tudi dostojno do Ustavnega sodišča, predvsem sedaj, ko
               imamo v rokah vabilo na ustno razglasitev odločitev v postopku za oceno Zakona o
               davku na nepremičnine s strani Ustavnega sodišča za v petek ob pol dvanajstih , da
               danes ne uvrstimo na dnevni red tega zakona. V samem rokovniku imamo torek predviden
               za izredno sejo, ko bomo imeli arhivsko zakonodajo, izkoristimo ta datum in dajmo na
               izredno sejo tudi ta zakon o davku na nepremičnine. In v torek, ko bomo imeli znano
               že odločitev Ustavnega sodišča, ko bomo več vedeli, kaj nam sporočajo ustavni
               sodniki, sprejmimo zakon, ki bo veljal. Jaz sem trdno prepričan ali mislim, da bo
               zakon vrnjen v neko drugo fazo, če bo pa potreben popravkov, popravimo ga po nujnem
               postopku, da bo lahko zakon sprejet. Sicer se bomo še enkrat ukvarjali s tem
               zakonom.</p>
            </sp>
            <sp xml:id="SDZ6-Redna-23-2014-03-26.sp7">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Stališče poslanske skuine pozitivne Slovenije bo predstavil gospod Jani Möderndorfer.
           </p>
            </sp>
            <sp xml:id="SDZ6-Redna-23-2014-03-26.sp8">

               <speaker>JANI MÖDERNDORFER (PS PS):</speaker>

               <p>Hvala lepa, predsednik.</p>
               <p>Glede na to, da v resnici tisti, ki nas gledajo, v resnici ne vedo, kaj pravzaprav
               predlaga gospod Tanko in o čem razpravlja opozicija. Gre v resnici za tako imenovani
               popolnoma legitimni korak, katerega ste se vi gospod Tanko večkrat poslužili takrat,
               ko ste bili v moji vlogi. Naj vas spomnim na primer eno leto in pol nazaj, ko smo
               vložili novelo zakona o upravljanju s premoženjem oziroma s kapitalom Republike
               Slovenije, ste vi oziroma takratni minister Šuštaršič je po istem postopku kot danes
               vložil novelo, pardon, ne novelo ampak zakon o SDH in s tem tudi naredil hibrid. Ne
               glede na to, kako pravzaprav vi to gledate, je pa ena naloga, ki je posebna in
               pomembna pri tej celi zadevi. Izvršna oblast ima vso pravico, da reagira hitro
               takrat, kadar gre za zadeve, pri katerih je treba odločati. Ne glede na to, kaj
               pravzaprav ste predlagali, da je treba počakati na Ustavno sodišče, vi veste, da je
               Ustavno sodišče danes objavilo, da bo javna ustna razglasitev v petek ob 11.30,
               vendar zraven tega pa so dodali naslednje, kar je zelo pomembno, da morebitno
               predhodno sprejetje novele Zakona o davku na nepremičnine v Državnem zboru objave
               odločbe po navedbah Ustavnega sodišča ne bo zamaknilo. Torej naša naloga je, da čim
               prej in hitro ukrepamo v Državnem zboru. Vse, kar pa bo Ustavno sodišče odločilo, bo
               tako in tako veljavno. Če pa bo naložilo še dodatne popravke, pa bo seveda ukrepalo
               še naprej. Zato ne vidim nobenega razloga.</p>
               <p>V poslanski skupini bomo zato takšen predlog podprli. Hvala lepa.</p>
            </sp>
            <sp xml:id="SDZ6-Redna-23-2014-03-26.sp9">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Nove Slovenije ima besedo gospod Jožef Horvat.</p>
            </sp>
            <sp xml:id="SDZ6-Redna-23-2014-03-26.sp10">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Drage kolegice, dragi kolegi, spoštovana gospa
               predsednica Vlade, spoštovani ministrski zbor!</p>
               <p>Poslanska skupina Nove Slovenije – krščanski demokrati bo glasovala proti širitvi
               dnevnega reda. Razlogi so več kot preprosti. Najbrž predsednik Ustavnega sodišča, ko
               javnosti nekaj sporoči, ima nek namen, kaj sporoča. In pred dnevi je sporočil, da bo
               Ustavno sodišče do konca meseca, sedaj vemo že bolj točno, v petek, objavilo svojo
               odločitev glede zakona o davku na nepremičnine. Na Odboru za finance, ko smo
               obravnavali hibridizacijo dveh predlogov novel zakona o davku na nepremičnine, smo na
               to opozarjali, a nismo bili uslišani. Celotna opozicija je govorila enotno v en glas,
               bili smo enostavno povoženi. Zaradi tega smo potem tudi sejo obstruirali. Zato res
               apeliram na zdrav razum, kolegice in kolegi, vklopimo razum in počakajmo na petkovo
               odločitev, objavo odločbe Ustavnega sodišča. Potem bomo vedeli nekoliko več in potem
               gremo vsi skupaj v neko izboljšavo, ki bo gotovo potrebna, zakona o davku na
               nepremičnine.</p>
               <p>Mi glasujemo proti.</p>
            </sp>
            <sp xml:id="SDZ6-Redna-23-2014-03-26.sp11">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ugotavljam, da smo … Prosim? Postopkovno.</p>
               <p>Gospod Jože Tanko, izvolite.</p>
            </sp>
            <sp xml:id="SDZ6-Redna-23-2014-03-26.sp12">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Sedaj sicer ne vem, kdo sejo vodi, ampak predpostavljam, da …</p>
            </sp>
            <sp xml:id="SDZ6-Redna-23-2014-03-26.sp13">

               <speaker>PREDSEDNIK JANKO VEBER:</speaker>

               <p>Jaz sem vam dal besedo. Izvolite.</p>
            </sp>
            <sp xml:id="SDZ6-Redna-23-2014-03-26.sp14">

               <speaker>JOŽE TANKO (PS SDS):</speaker>

               <p>Hvala.</p>
               <p>Spoštovani predsednik, jaz bi vam predlagal, da tokrat naredite eno izjemo in da
               daste predsednici Vlade, ki sicer redko pride v Državni zbor, pride enkrat na mesec,
               pa predvsem ob interpelacijah, da le pojasni razloge, zakaj je Vlada predlagala
               novelo Zakona o davku na nepremičnine po nujnem postopku. To mislim, da je ključno
               vprašanje. Sedi vsa vlada tukaj, vključno s predsednico Vlade in se vlada ne potrudi
               tudi takrat, ko ima možnost, da obrazloži predlog, zakaj je predlagala to novelo
               zakona, tik preden bo Ustavno sodišče razglasilo presojo osnovnega zakona, ki ga je
               vložila Vlada prav tako na nek čuden način v zakonodajni postopek. To je odgovornost
               Vlade, to je dolžnost Vlade, da pojasni razloge nam vsem. In predsednica Vlade bi
               morala biti zagotovo bolj zgovorna. Ni to, bom rekel, situacija, pozicija, ko bi
               lahko samo kimali in odkimavali, bomo ali ne bomo. Dolžni ste pri tako zablodeli
               zadevi, ko je uvedba davka na nepremičnine, pojasniti razloge, in to vlada, ker je
               izvorni predlagatelj novele zakona. Vlada je tista. Sedi vsa vlada tukaj, razen
               obolele ministrice, ki je v odstopu. V tej vladi ni nihče sposoben obrazložiti
               razloge, zakaj je predlagala zakon po nujnem postopku, ki ga je treba takoj sedajle
               uvrstiti na sejo in odločati o njem. Dva dni za tem je pa razglasitev sodbe Ustavnega
               sodišča, glede na zakon, ki je bil predhodno vložen. Predlagam, gospod predsednik, da
               predsednico Vlade, najvišjega predstavnika izvršne oblasti, pozovete, da končno pove
               tri, štiri stavke argumentov za to, kar je predlagala njena vlada z njenim podpisom,
               z njeno avtoriteto v zakonodajni postopek in s tem diskreditira postopek na Ustavnem
               sodišču. To mislim, da je primerno oziroma bi bil primeren odziv. Ampak očitno je
               vlada bolj za protokolarne zadeve v tej državi, nekaj na silo sprejme in potem se
               rešuje, kar se rešiti da. Tudi lahko pojasni razloge, zakaj ista skupina
               strokovnjakov, ki je zavozila prvi zakon o davku na nepremičnine, popravlja sedanji
               zakon o nepremičninah. In zakaj ga popravlja samo v enem ali dveh delih, ne pa v vseh
               ostalih, ki so bili tudi sporni in so tudi v ustavni presoji. Te razloge, to je
               minimalni standard v Državnem zboru, da predsednica Vlade odgovori na vprašanja in na
               priložnosti, ki so ji ponujene tukaj. Hvala lepa.</p>
            </sp>
            <sp xml:id="SDZ6-Redna-23-2014-03-26.sp15">

               <speaker>PREDSEDNIK JANKO VEBER:</speaker>

               <p>Hvala, gospod Tanko.</p>
               <p>Vaš predlog je v nasprotju s poslovnikom, zato ne morem spraševati predsednice Vlade,
               da pojasni te razloge. Je pa Vlada in tudi v imenu predsednice Vlade pojasnila
               razloge za nujni postopek na Kolegiju, kjer smo sprejemali to odločitev. Takrat je
               potekala kar obširna razprava, tako da ne držijo trditve, da se Vlada ni opredelila
               in ni povedala, zakaj gre za nujni postopek. Ne nazadnje je tudi matično delovno telo
               tisto, ki tehta vsebino in tudi razloge za in proti sprejetju tega zakona. Odbor je
               tudi predlagal, da danes razširimo dnevni red, tako da je glede tega vprašanja bilo
               resnično zelo veliko in jasno spregovorjeno na odboru.</p>
               <p>Predlagam, da preidemo na odločitev o predlogu za širitev dnevnega reda s Predlogom
               zakona o spremembah Zakona o davku na nepremičnine, nujni postopek,  EPA 1857-VI . Preden glasujemo, vas želim samo opozoriti, da
               preverite delovanje glasovalnih naprav.</p>
               <p>Postopkovno še kakšen drug predlog, gospod Tanko?</p>
               <p>Imate besedo, gospod Tanko.</p>
            </sp>
            <sp xml:id="SDZ6-Redna-23-2014-03-26.sp16">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Ne vem, očitno je tudi raven razprav oziroma obnašanja v Državnem zboru padla precej
               nizko. Če kot tisti, ki sem dobil besedo, ne more v miru obrazložiti in povedati, kaj
               želimo s tem proceduralnim predlogom, potem je …</p>
            </sp>
            <sp xml:id="SDZ6-Redna-23-2014-03-26.sp17">

               <speaker>PREDSEDNIK JANKO VEBER:</speaker>

               <p>Imate besedo, popoln mir je v dvorani, gospod Tanko. Izvolite.</p>
            </sp>
            <sp xml:id="SDZ6-Redna-23-2014-03-26.sp18">

               <speaker>JOŽE TANKO (PS SDS):</speaker>

               <p>Spoštovani predsednik!</p>
               <p>Vi ste v uvodu prebrali, če želijo besedo predstavniki predlagateljev in eden izmed
               predlagateljev točke dnevnega reda oziroma izvorni predlagatelj je Vlada. Vlada je
               obrazložitev za uvrstitev te točke dnevnega reda po postopku, naknadnem, na sejo
               Državnega zbora zavrnila oziroma odklonila. Razprava na Kolegiju je razprava na
               Kolegiju. Razprava na Odboru za finance je razprava na Odboru za finance. Po
               Poslovniku Državnega zbora pa ste prebrali …</p>
            </sp>
            <sp xml:id="SDZ6-Redna-23-2014-03-26.sp19">

               <speaker>PREDSEDNIK JANKO VEBER:</speaker>

               <p>In kakšen je vaš postopkovni predlog, gospod Tanko? Ker to, da se Vlada odpove
               možnosti razpravljati, je v skladu s Poslovnikom Državnega zbora.</p>
            </sp>
            <sp xml:id="SDZ6-Redna-23-2014-03-26.sp20">

               <speaker>JOŽE TANKO (PS SDS):</speaker>

               <p>Po Poslovniku Državnega zbora, gospod predsednik, pa je Vlada bila zaprošena oziroma
               pozvana, da obrazloži, zakaj predlaga zakon, da se uvrsti na dnevni red te seje
               Državnega zbora. In jaz sem vas prosil samo zato, da naredite izjemo, glede na to, da
               se Vlada brani kakršnihkoli pojasnil, da bi predsednica Vlade ali pa kdorkoli drug,
               dobil besedo naknadno in pojasnil, zakaj pri tem vztraja. Ampak očitno je, da to, bi
               rekel, molčeče nasilje, ki ga dela koalicija v Državnem zboru nad vsemi poslanci, se
               bo pač nadaljevalo. Nekaj se naredi, ne da bi kdorkoli ustrezno pojasnil, ne da bi
               kdorkoli pojasnil, zakaj se je to tako zgodilo in zakaj je to tako nujno. Če
               predsednica Vlade ne zmore pojasnila, lahko predstavnik Ministrstva za finance ali
               kdorkoli drug pove, zakaj je to tako nujno, da to ravno sedaj popravljamo, čez dva
               dni bo pa odločba Ustavnega sodišča, ki bo marsikaj lahko popravila, razveljavila,
               odpravila itn. In tisto, kar je bilo prej povedano …</p>
            </sp>
            <sp xml:id="SDZ6-Redna-23-2014-03-26.sp21">

               <speaker>PREDSEDNIK JANKO VEBER:</speaker>

               <p>Ali je še kakšen drug postopkovni razlog, gospod Tanko, ker ne govorite zdaj več o
               postopkovnem razlogu?</p>
            </sp>
            <sp xml:id="SDZ6-Redna-23-2014-03-26.sp22">

               <speaker>JOŽE TANKO (PS SDS):</speaker>

               <p>Gospod predsednik, je kar v kontekstu. In tisto, kar je prej napovedal vodja
               največje poslanske skupine, da bomo spet popravljali in ponavljali z novelo zakona,
               je nesprejemljivo. Koalicija si sama meče špice oziroma polena pod noge. Zato
               predlagam, da predsednica vsaj ustrezno pojasni, ker to sprenevedanje presega že vse
               meje. Hvala lepa.</p>
            </sp>
            <sp xml:id="SDZ6-Redna-23-2014-03-26.sp23">

               <speaker>PREDSEDNIK JANKO VEBER:</speaker>

               <p>Hvala, gospod Tanko.</p>
               <p>Ampak še enkrat vas moram opozoriti, da ste tokrat zlorabili poslovnik, ker sem vam
               na isto temo razložil, da ni mogoče kršitve poslovnika dovoljevati v tej fazi, pa
               tudi v poznejših ne, tako da je vaš postopkovni predlog bil dejansko v nasprotju s
               poslovnikom, ker sem vam vnaprej že povedal, da tega, kar predlagate, ni mogoče
               izvesti. Predlagam, da odločimo o predlogu za širitev dnevnega reda.</p>
               <p>Glasujemo. Navzočih je 77 poslank in poslancev. Za je glasovalo 41, proti 35.</p>
               <p><stage>(Za je glasovalo 41.)</stage> <stage>(Proti 35.)</stage></p>
               <p>Ugotavljam, da je predlog za širitev sprejet.</p>
               <p>Hkrati vas obveščam, da bo zbor predlog zakona kot 2.A točko dnevnega reda,
               obravnaval v četrtek, 27. marca 2014.</p>
               <p>Prehajamo še na glasovanje o določitvi dnevnega reda v celoti. Zboru predlagam, da
               za današnjo sejo določi dnevni red, ki ste ga prejeli s sklicem in s sprejeto
               dopolnitvijo. Lahko odločimo?</p>
               <p>Glasujemo. Navzočih je 77 poslank in poslancev. Za je glasovalo 49, proti 23.</p>
               <p><stage>(Za je glasovalo 49.)</stage> <stage>(Proti 23.)</stage></p>
               <p>Ugotavljam, da je dnevni red 23. seje zbora določen.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 41
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. ter 247. členom Poslovnika Državnega zbora. Na prva tri vprašanja
               poslancev opozicije in na poslansko vprašanje poslanca vladajoče koalicije bo
               odgovorila predsednica Vlade. Vsak poslanec oziroma poslanka ima za postavitev
               vprašanja na voljo tri minute. Predsednica Vlade, ministrica in ministri ter
               generalna sekretarka Vlade odgovorijo na vprašanja o največ 5 minutah. Če je
               vprašanje postavljeno več ministrom, imajo vsi skupaj na voljo 5 minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Poslanke in poslance prosim, da ste na to
               pozorni.</p>
               <p>Obrazložitev zahteve za dopolnitev odgovora poslanec predstavi v dveh minutah,
               dopolnitev odgovora pa sme trajati največ tri minute. Poslanec, ki je postavil
               vprašanje, lahko zahteva, da se na naslednji seji opravi razprava o odgovoru
               predsednice Vlade, ministrice, ministra ali generalne sekretarke Vlade. O tem odloči
               Državni zbor brez razprave. V primeru, da poslanec na postavljeno vprašanje danes ne
               bo dobil odgovora, mu morajo predsednica Vlade, ministrica, minister in generalne
               sekretarka Vlade v 30 dneh predložiti pisni odgovor. Poslanec, ki je postavil
               vprašanje, na katerega ni bilo odgovorjeno, lahko izjavi, da vztraja pri ustnem
               odgovoru. V tem primeru bom vprašanje uvrstil na naslednjo redno sejo Državnega
               zbora.</p>
               <p>Obveščam vas tudi, da so se v zvezi s to točko danes opravičili dr. Uroš Čufer,
               minister za finance, dr. Alenka Trop Skaza, ministrica za zdravje, ter gospod Roman
               Jakič, minister za obrambo od 16.20. Na e-klopi je objavljen pregled poslanskih
               vprašanj, na katera v poslovniškem roku ni bilo odgovorjeno.</p>
               <p>Preden pa preidemo na postavitev poslanskih vprašanj, želi postopkovni predlog podati
               gospod Prevc.</p>
            </sp>
            <sp xml:id="SDZ6-Redna-23-2014-03-26.sp24">

               <speaker>MIHAEL PREVC (PS SLS):</speaker>

               <p>Hvala za besedo, spoštovani predsednik. Spoštovane ministrice in ministri,
               spoštovane kolegice in kolegi!</p>
               <p>Veste, da nisem eden tistih poslancev, ki bi prav pogosto postavljal in podajal
               postopkovne predloge, tokrat pa se vendarle moram oglasiti. Prvič zaradi tega, ker se
               mi je že včeraj na samem Kolegiju šokiran nad vodenjem Kolegija, ko je predsednik
               Državnega zbora na vsak način hotel časovno omejiti predlagateljeinterpelacije.
               Nazadnje mu je to na koncu tudi uspelo, pa vendar sem hvaležen, da je upošteval naš
               predlog, da smo prvotni predlog, da bi obe interpelaciji obravnavali 26 ur v enem
               dnevu in eni noči, razdelili na dva dela. Drugič sem bil pa šokiran danes, ko v
               vrstnem redu postavljanja vprašanj ministrom nisem zasledil poslanskega vprašanja, ki
               ga je v roku posredoval naš poslanec gospod Franc Pukšič. Potem sem dobil
               obrazložitev z vaše strani, gospod predsednik, da ste to vprašanje našega poslanca
               zavrnili in ga niste poslali ministru, in sicer z obrazložitvijo, da je razlog za
               zavrnitev tega poslanskega vprašanja v tem, da se ne nanaša na področje delovanja
               ministrstva. Kljub temu menim, da ste s tem kršili poslovnik, da ste s tem ne
               nazadnje omejili pravico govora poslanca, omejili pravico instituta postavljanja
               poslanskih vprašanj. Mislim, spoštovani predsednik, da ste tu naredili napako, zato
               vam predlagam, da to vprašanje poslanca gospoda Pukšiča vendarle upoštevate in ga
               vključite v vrstni red postavljanja poslanskih vprašanj. Hvala.</p>
            </sp>
            <sp xml:id="SDZ6-Redna-23-2014-03-26.sp25">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Naj še enkrat pojasnim. Ko ste govorili o tem, da naj bi na vsak način želel
               preprečiti zadosten čas za razpravo pri interpelacijah, ni šlo za to, pač pa ima
               Kolegij pristojnost, da odloči o tem, koliko časa bo predlagatelj, Vlada ali
               poslanska skupina imela pri posamezni točki. Gre za pristojnost Kolegija. Kolegij je
               odločil tako, kot sem predlagal. Žal pa pri tej odločitvi ni bilo predstavnika
               Slovenske ljudske stranke v tem primeru, ker ste pač postavili to vprašanje.</p>
               <p>Glede poslanskega vprašanja gospoda Franca Pukšiča ste ravno tako pravilno
               ugotovili, da smo ga pisno obvestili o tem, da iz vprašanja, ki ga je postavil gospod
               Franc Pukšič, ne izhaja, da se le-to nanaša na področje delovanja ministrstva, zato
               nimam podlage za njegovo posredovanje ministru. Če bi ravnal drugače, bi kršil
               Poslovnik Državnega zbora. Tako vašega predloga, da uvrstim to vprašanje med ostala
               poslanska vprašanja, dejansko ni mogoče upoštevati, ker se to vprašanje resnično ne
               nanaša na delovno področje ministrstva. V skladu s Poslovnikom Državnega zbora imam
               kot predsednik Državnega zbora tudi pristojnost, da o tem obvestim poslanca in da se
               tudi držim poslovnika.</p>
               <p>Gospod Franc Pukšič, želite postopkovno?</p>
               <p>Izvolite, gospod Pukšič.</p>
            </sp>
            <sp xml:id="SDZ6-Redna-23-2014-03-26.sp26">

               <speaker>FRANC PUKŠIČ (PS SLS):</speaker>

               <p>Hvala lepa, gospod predsednik.</p>
               <p>Prvič, to, kar ste zdaj na koncu povedali, da se vprašanje ne nanaša na delo
               ministrstva, ni res. Da boste vsi vedeli, bom prebral, kaj sem zahteval in kaj ste vi
               odpisali. Odpisali ste popolnoma nekaj drugega. V najavi mojega ustnega poslanskega
               vprašanja ministru je bilo, da me zanima, kako komentira nedavne medijske objave, ki
               prikazujejo komuniciranje ministra Viranta z vodjo prodaje, torej z gospodom Tomažem
               Kostajnškom. Vi, gospod predsednik – dopis sem dobil danes na mizo, torej ne včeraj,
               danes – pa ste zapisali, da v zvezi z medijskimi objavami o pridobivanju popusta pri
               nakupu letalskih kart … Nikjer ne pišem o nobenem popustu in nič ga ne bi spraševal,
               kako je prišel do popusta pri nakupu letalskih kart, ampak bi ga vprašal samo tisto,
               kar sem najavil. To pomeni o komunikaciji med gospodom Virantom in med komercialnim
               direktorjem Tomažem Kostajnškom. Iz odgovora ministra na zadnjo interpelacijo, iz
               poročila protikorupcijske komisije je razvidno, da je minister eno govoril enkrat,
               pokazalo se je pa nekaj drugega. Običajno je, če želiš kupiti avionsko karto, da to
               narediš preko agencije. Če želiš nekaj …</p>
            </sp>
            <sp xml:id="SDZ6-Redna-23-2014-03-26.sp27">

               <speaker>PREDSEDNIK JANKO VEBER:</speaker>

               <p>Gospod Pukšič, kakšen je vaš postopkovni predlog?</p>
            </sp>
            <sp xml:id="SDZ6-Redna-23-2014-03-26.sp28">

               <speaker>FRANC PUKŠIČ (PS SLS):</speaker>

               <p>A lahko dokončam, pa povem svoj postopkovni predlog?</p>
            </sp>
            <sp xml:id="SDZ6-Redna-23-2014-03-26.sp29">

               <speaker>PREDSEDNIK JANKO VEBER:</speaker>

               <p>Zagotovo je nujno potrebno v tej fazi to narediti.</p>
            </sp>
            <sp xml:id="SDZ6-Redna-23-2014-03-26.sp30">

               <speaker>FRANC PUKŠIČ (PS SLS):</speaker>

               <p>Absolutno bom to naredil in ne jemljite mi teh sekund, ki so mi na razpolago. Če
               želiš dobiti privilegij za sebe ali podjetju, potem pišeš uradno nekemu direktorju,
               direktorju komerciale. V nasprotnem primeru, če pa želiš ekstra popust, ki ga pa
               lahko dobiš samo, če se z nekom osebno poznaš, potem pa si pišeš takole, kot sta si
               pisala komercialni direktor Tomaž Gregi, pa Grega Tomažu. To narediš takrat in samo
               takrat, ko pričakuješ posebne ugodnosti in v tem primeru seveda na račun
               davkoplačevalcev, ker je podjetje v večinski državni lasti.</p>
               <p>Moj postopkovni predlog je, gospod predsednik, ker ste se zlagali v odgovoru glede na
               mojo pisno poslansko vprašanje, da moje poslansko vprašanje uvrstite na današnji tok
               seje in da imam možnost gospodu Virantu postaviti svojo ustno poslansko
               vprašanje.</p>
            </sp>
            <sp xml:id="SDZ6-Redna-23-2014-03-26.sp31">

               <speaker>PREDSEDNIK JANKO VEBER:</speaker>

               <p>Hvala, gospod Pukšič.</p>
               <p>Še enkrat bom zelo jasno pojasnil in kar izhaja ne nazadnje tudi iz vaše razlage. Šlo
               je za zasebno komunikacijo v času, ko gospod Virant ni opravljal ministrske funkcije.
               Prebral vam bom tudi razlago 240. člena Poslovnika, ki govori natančno o tem. Skladno
               z določbo odstavka 240. člena Poslovnika lahko Vladi, posameznemu ministru ali
               generalnemu sekretarju Vlade vsak poslanec postavi vprašanje ali poda pobuda, s
               katero predlaga ureditev posameznih zadev oziroma predlaga sprejetje določenih
               ukrepov, ki se nanašajo na delovno področje Vlade, posameznega ministra ali vladne
               službe, ki ga urejata ustava in zakon. Tukaj resnično ne obstaja prav noben dvom
               glede tega, ali gre za pristojnost pri zasebni komunikaciji za delo Vlade, ali gre za
               zasebno komunikacijo.</p>
               <p>Vaše vprašanje pa, dovolite, da tudi za javnost povem natančno, kako se glasi vaše
               vprašanje, gospod Pukšič, ker tega niste storili v času vašega postopkovnega
               predloga, se pa glasi: "Spoštovani minister! Zanima me, kako komentirate nedavne
               medijske objave, ki prikazujejo vaše komuniciranje z vodjo prodaje pri letalskem
               prevozniku v zvezi s pridobivanjem popustov pri nakupu letalskih kart za vas in za
               vaše družinske člane." Torej poglejte, gre za komuniciranje z vodjo prodaje pri
               letalskem prevozniku v času, ko gospod Virant ni bil minister. Upam, da se vsi
               strinjamo, da tudi to ni naloga, ki bi bila v okviru Ministrstva za notranje zadeve.
               To so razlogi, zaradi katerih menim, da je poslovnik zelo jasen in zaradi katerih
               tega vprašanja nisem mogel uvrstiti na sejo Državnega zbora, sicer bi dejansko kršil
               poslovnik in v nadaljevanju postavljanja poslanskih vprašanj ne bi veljali nobeni
               kriteriji več, kakšno vprašanje se lahko postavi kateremu od ministrov. Bil bi
               porušen popoln sistem delovanja Državnega zbora in mislim, da sem kot predsednik več
               kot dolžan ravno na tej točki spoštovati poslovnik.</p>
               <p>Postopkovno še enkrat gospod Pukšič. Imate kakšen drug postopkovni predlog?</p>
            </sp>
            <sp xml:id="SDZ6-Redna-23-2014-03-26.sp32">

               <speaker>FRANC PUKŠIČ (PS SLS):</speaker>

               <p>Gospod predsednik, moj postopkovni predlog je, da mi daste možnost, da danes postavim
               ustno poslansko vprašanje, zato ker ste zavajali že v odgovoru, ki sem ga navedel, in
               ker ste zavajali tudi zdaj slovensko javnost.</p>
               <p>Gospod predsednik, ne gre za zasebno komunikacijo, ki je bila opravljena, ko ni
               opravljal ministrske funkcije. Gospod predsednik, ni res to, kar ste rekli. Gre za
               komunikacijo, ki jo je dajal gospod minister prav zdaj in tukaj v tem času in v tem
               prostoru, ko je minister za notranje zadeve. In ni res, da ni koristil uslug Adrie
               Airways, ko je bil minister. Tudi takrat je bil minister. KPK je ugotovila, prebral
               bom: Ugotovljeno je bilo, da je v času funkcije ministra za javno upravo med drugim
               letel 4. 4. 2008 s soprogo in 29. 10. 2008 z družino. Torej je bil takrat minister in
               komunikacijo, ki jo je zdaj izvajal po izbruhu te afere, mimogrede, predsednici Vlade
               smo postavili oziroma sam sem postavil pisno poslansko vprašanje lanskega leta maja,
               in ni bila tako arogantna, da bi napisala, ne bom na to odgovorila, ker se to nas ne
               tiče, ampak je odgovorila tudi na dopolnjeno poslansko vprašanje. Danes pa želim od
               gospoda ministra Viranta jasno in glasno, da se opredeli, ali se je zlagal, ko je
               odgovarjal na interpelacijo, ali se je zlagal, ko je govoril na KPK in njegovo jasno
               opredelitev. Dejstvo je, da tako v poročilu kot tudi v časopisju, tudi v Dnevniku so
               napisali ugotovitve in njegove odgovore. Vendar tisto je v medijih, tukaj v Državnem
               zboru je pa pred slovensko javnostjo, je pod zaprisego ministra in tukaj bi moral
               govoriti resnico.</p>
               <p>Gospod predsednik, imam pravico, da postavim ministru poslansko vprašanje, tako kot
               sem ga zastavil. Ni res, da sem pisal karkoli o popustu pri nakupu letalskih kart. Ni
               res. Govorim samo o komunikaciji, ki jo je gospod minister izvajal, sicer takrat ko
               je zanikal, da ni bilo pisne komunikacije med komercialnim direktorjem, zdaj pa to
               komunikacijo kot minister izvajal med njim in slovensko javnostjo. Jaz nisem tukaj
               zaradi sebe, ampak mene so tukaj izvolili. In naši ljudje imajo pravico vedeti, zakaj
               smo plačali 50 milijonov v Adrio Airways.</p>
            </sp>
            <sp xml:id="SDZ6-Redna-23-2014-03-26.sp33">

               <speaker>PREDSEDNIK JANKO VEBER:</speaker>

               <p>Gospod Pukšič, namenoma sem prebral razlago Poslovnika in 240. člena, da boste
               razumeli, da se poslansko vprašanje mora nanašati na področje delovanja ministrstva,
               za katerega je dotični minister odgovoren. Tukaj je poslovnik več kot jasen.</p>
               <p>Hkrati pa upam, da vas ni treba spomniti, da imamo na tej seji Državnega zbora tudi
               interpelacijo proti dr. Gregorju Virantu, kjer se pa lahko tudi dejansko nekoliko
               širše govori o vseh teh zadevah. Pri poslanskem vprašanju pa je poslovnik zelo jasen,
               tako da vašega postopkovnega vprašanja nikakor ni mogoče upoštevati.</p>
               <p>Postopkovni predlog je imel pred tem še gospod Tanko, potem pa mislim, da še gospod
               Möderndorfer.</p>
               <p>Izvolite, gospod Tanko.</p>
            </sp>
            <sp xml:id="SDZ6-Redna-23-2014-03-26.sp34">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Poslanci predhodno najavimo ustna poslanska vprašanja. Vsa poslanska vprašanja
               pridejo v službe Državnega zbora in tam v primeru, da gre za neprimerno poslansko
               vprašanje, po navadi službe opozorijo tistega, ki je poslansko vprašanje predlagal in
               ga pozovejo k spremembi ali popravku poslanskega vprašanja. V tem mandatu ste tudi
               meni to že storili, ko sem pač nekaj hotel vprašati predsednico Vlade in je generalna
               sekretarka Vlade zavrnila moje poslansko vprašanje.</p>
               <p>Zanima me, zakaj se poslanca, ki je vložil poslansko vprašanje, recimo na po vašem
               mnenju neprimeren način, ne opozori pravočasno. Na prejšnji seji Državnega zbora se
               je podobno zgodilo mojemu poslanskemu kolegu Lahu. Vi takrat, ko je prepozno,
               opozorite poslanca, da je vložil poslansko vprašanje na neprimeren način ali pa ni
               pravilno oblikovano. Zakaj tega vi ali vaše službe Državnega zbora ne storijo takrat,
               ko bi lahko poslanec, za katerega domnevate, tako kot ste povedali, da ni postavil
               poslanskega vprašanja v skladu s poslovnikom, to popravil in to pomanjkljivost
               odpravil, saniral. To se mi zdi nekorektno ravnanje vas, kot predsednika Državnega
               zbora in služb Državnega zbora, ki jih vodi generalna sekretarka Državnega zbora. To
               je pač primer, ko se zlorablja institut zadnjega v vrsti, tako da se onemogoči
               poslanca pri postavljanju poslanskega vprašanja. Te pomanjkljivosti ste nekoč
               odpravljali, opozorili poslance, sedaj očitno je to postala praksa in uživajo tisti v
               službah Državnega zbora, in očitno tudi predsednik, ko se poslanec tako na javni seji
               onemogoči in diskreditira. Tak način dela, gospod predsednik, pomeni diskreditacijo
               poslanca. Če ste v službah pravočasno ugotovili, in tudi vi osebno, da poslansko
               vprašanje ni primerno, ste po mojem mnenju, proaktivno dolžni poslanca opozoriti, da
               naredi vprašanje tako, da bo poslovniško skladno. Če pa vi to počakate in naslednji
               dan preberete, da teh in teh vprašanj na tej seji ne bo ali pa da poslanec postavi
               vprašanje ministru, na katerega se naj ne bi nanašalo, potem pa pomeni to
               diskreditacijo. Služb Državnega zbora in tudi predsednika nimamo zato , da bo to
               počel.</p>
               <p>Predlagam, da se take stvari uredijo. Hvala lepa.</p>
            </sp>
            <sp xml:id="SDZ6-Redna-23-2014-03-26.sp35">

               <speaker>PREDSEDNIK JANKO VEBER:</speaker>

               <p>Hvala, gospod Tanko. Ampak tudi vam želim zelo jasno še enkrat pojasniti, da tako za
               vas kot tudi za vse kolegice in kolege velja, da morajo spoštovati poslovnik. Tudi
               gospod Pukšič, ko je pripravljal poslansko vprašanje in se sklicuje na 240. in 242.
               člen Poslovnika Državnega zbora, pričakujem, da bo prebral te določbe poslovnika.</p>
               <p>Ker me že opozarjate glede tega, da bi morali opozoriti. Jaz sem že večkrat opozoril
               v dosedanji praksi poslanca, da naj dopolni vprašanje, ker je bilo vprašanje nejasno
               zastavljeno. 240. člen v tretjem odstavku zelo jasno govori o tem, da poslansko
               vprašanje ali pobuda morata biti kratka in jedrnata ter izražena tako, da je njuna
               vsebina jasno razvidna. Če izhaja iz poslanskega vprašanja, da vsebina ni jasno
               razvidna, to vedno naredimo v službah, in tudi jaz, da se opozori poslanca, da
               poskuša jasneje oblikovati vprašanje. Iz vprašanja gospoda Pukšiča pa je jasno
               razvidno, da se ne nanaša na področje delovanja ministrstva, za katerega je odgovoren
               dr. Virant. Poslovnik je tukaj zelo jasen. Poslansko vprašanje se mora nanašati na
               področje delovanja. Zato je prejel tudi gospod Pukšič obvestilo, da tega vprašanja ni
               mogoče uvrstiti na dnevni red.</p>
               <p>Postopkovno ima še gospod Jani Möderndorfer.</p>
            </sp>
            <sp xml:id="SDZ6-Redna-23-2014-03-26.sp36">

               <speaker>JANI MÖDERNDORFER (PS PS):</speaker>

               <p>Spoštovani predsednik, glede na to, da smo imeli ta amaterski dramaturški vložek
               glede teh vprašanj, je seveda vprašanje oziroma proceduralni predlog predvsem
               namenjen vam. Vi veste, da kar naprej, in to zavestno, dopuščate zlorabo vseh
               proceduralnih postopkov, ker nihče na začetku ne pove, kaj je njegov predlog. Zato je
               prav, da vam predlagam, to pristojnost imate, da kot predsednik vedno pozovete na
               začetku, ne glede na njihovo mantro, da bodo tri minute razlagali in na koncu
               povedali predlog, da povedo, kaj je njihov proceduralni predlog.</p>
               <p>Predlagam vam pa tudi, da dopustite to poslansko vprašanje gospodu Pukšiču in če se
               bo zgodilo to, kar on sam predlaga, ker tako ceni priporočila KPK, da potem tudi sam
               odstopi, ker je dobil tudi on svoje mnenje od KPK in bomo zadostili in videli, koliko
               daleč ta iskren njegov odgovor tudi seže. Hvala lepa.</p>
            </sp>
            <sp xml:id="SDZ6-Redna-23-2014-03-26.sp37">

               <speaker>PREDSEDNIK JANKO VEBER:</speaker>

               <p>Hvala, gospod Möderndorfer, ampak ponovno moram tudi vas opozoriti, da triminutni
               čas, ki je določen za postopkovno vprašanje, omogoča, da lahko na začetku teh treh
               minut postavi jasen postopkovni predlog in potem izkoristi ostali čas za obrazložitev
               tega postopkovnega predloga ali pa v obratnem vrstnem redu. Poslovnik tukaj žal ni
               tako jasen, da bi bila obvezna postavitev prav na začetku in potem obrazložitev tega
               postopkovnega predloga.</p>
               <p>Glede vašega postopkovnega predloga, da bi pa uvrstil vprašanje gospoda Pukšiča na
               dnevni red, pa enako pojasnilo, kot sem dal že tudi kolegu Pukšiču, Tanku, gospodu
               Prevcu. Žal je to vprašanje v nasprotju s poslovnikom in ga ne morem uvrstiti na
               dnevni red.</p>
               <p>Postopkovni predlog ima gospod Jože Tanko.</p>
            </sp>
            <sp xml:id="SDZ6-Redna-23-2014-03-26.sp38">

               <speaker>JOŽE TANKO (PS SDS):</speaker>

               <p>Hvala lepa. Spoštovani predsednik!</p>
               <p>Po Poslovniku Državnega zbora je lahko minister s seje Državnega zbora odsoten v
               primeru, ko opravlja evropske obveznosti. Tako nalaga 235. člen Poslovnika Državnega
               zbora. Tukaj pa imamo opravičilo gospoda Romana Jakiča, ki je napisal v obrazložitvi
               odsotnosti, da bo odsoten od 16.20 dalje, ker bo spremljal predsednika Republike
               Slovenije na obeležitvi 20. obletnice združenja Sever. Sedaj pa sprašujem. Ali je ta
               obveznost evropska obveznost ali je to lokalna, državna obveznost. In drugič. Ali
               združenje Sever sodi v resor obrambe ali notranjih zadev, bom rekel po funkciji, ker
               združenje Sever je pač policijsko združenje? Glede na to, da se v zvezi s tem tudi
               črtajo nekatera poslanska vprašanja ali pa poslansko vprašanje, ki bo se moralo
               postaviti ministru za notranje zadeve, ga sprašujem: Kaj je pomembnejše, ali to, da
               je butler predsednika republike, ali to, da odgovori poslancu na postavljeno
               poslansko vprašanje na seji Državnega zbora pri točki Poslanska vprašanja, ki je samo
               enkrat na mesec?</p>
               <p>Menim, gospod predsednik, da toleriranje tovrstnih odsotnosti, ki si jih privoščijo
               ministri mimo Poslovnika Državnega zbora, ko niso odsotni zaradi evropskih
               obveznosti, ampak zaradi drugih obveznosti, ki se jih dogovorijo s predsednikom ali
               komerkoli drugim, in to na področjih, ki niso njihova izvorna področja, pomeni to
               zavestno ignoriranje točke dnevnega reda in ignoriranje poslancev in se na ta način
               izogibajo odgovorom na postavljena poslanska vprašanja. Ta praksa, ki si jo je
               privoščil minister Jakič, je nedopustna.</p>
               <p>Predlagam, gospod predsednik, da uporabite institut predsednika Državnega zbora in
               ugotovite ali gre pri butlerstvu predsednika republike na proslavi združenja Sever za
               mednarodno dejavnost ali gre za kakšno drugo dejavnost. In če ne gre za mednarodno
               dejavnost, potem predlagam, da minister ostane v dvorani Državnega zbora in odgovarja
               na postavljeno poslansko vprašanje. In tako tudi v vseh nadaljnjih primerih, dokler
               bo ta sklic Državnega zbora deloval. Hvala lepa.</p>
            </sp>
            <sp xml:id="SDZ6-Redna-23-2014-03-26.sp39">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Lahko samo še enkrat ponovim, da sem vas obvestil o tem, da je minister najavil
               svojo odsotnost od 16.20 dalje in tudi navedel razloge za to.</p>
               <p>Postopkovni predlog ima gospod Tanko.</p>
            </sp>
            <sp xml:id="SDZ6-Redna-23-2014-03-26.sp40">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Prej, ko ste zavrnili gospoda Pukšiča, ste se sklicevali na poslovnik. Jaz sem se v
               tem konkretnem primeru tudi skliceval na določbo Poslovnika Državnega zbora, 235.
               člen. Predlagam, da v tem konkretnem primeru odločite enako, kot ste v primeru
               gospoda Pukšiča. To, kar si je dovolil minister te vlade, gospod Jakič, ni mednarodna
               dejavnost, in gre na proslavo, ki ne sodi v njegov delokrog. To je ljubiteljski del,
               osebni del, ni pa to področje, ki bi sodilo v resor ministra Jakiča, sodi v resor
               kolega gospoda Viranta. Predlagam, da upoštevamo poslovnik tako pri gospodu Pukšiču
               kot pri gospodu Jakiču. Nobene razlike ni. In poglejte, saj ste lahko neresni.
               Neresni ste že … <stage>/ nemir v dvorani/</stage> Ali lahko predsednik?</p>
            </sp>
            <sp xml:id="SDZ6-Redna-23-2014-03-26.sp41">

               <speaker>PREDSEDNIK JANKO VEBER:</speaker>

               <p>Imate besedo, gospod Tanko, izvolite.</p>
            </sp>
            <sp xml:id="SDZ6-Redna-23-2014-03-26.sp42">

               <speaker>JOŽE TANKO (PS SDS):</speaker>

               <p>Ja, očitno ne, ker Jakič in ostali tukaj komunicirajo, ne da bi poslušali, za kaj
               gre. Mislim, da bi gospodje, ko načrtujete sejo Državnega zbora, ko sprejemate razna
               obvestila ministrov in ostalih, dolžni bili to preveriti. Zato imamo službe Državnega
               zbora, zato ste predsednik Državnega zbora in zato imate tukaj vse tiste specialiste
               v Državnem zboru v okviru koalicije, ki poslovnik najbrž poznajo. Tudi tisti, ki so
               ministri z dolgoletno parlamentarno prakso, bi najbrž morali to poznati. To pa je
               očitno podrejeno samo službenim potovanjem in nekim kameram, delo v Državnem zboru
               ali v Vladi pa je sekundarnega pomena. Predlagam, gospod predsednik, da zadevo
               uredite tako, da bo skladna s poslovnikom. Hvala lepa.</p>
            </sp>
            <sp xml:id="SDZ6-Redna-23-2014-03-26.sp43">

               <speaker>PREDSEDNIK JANKO VEBER:</speaker>

               <p>Hvala tudi vam, gospod Tanko.</p>
               <p>Poglejte, če bi me pozorno poslušali, sem v svojem uvodnem nagovoru prebral naslednji
               tekst, ki ga bom še enkrat prebral in se glasi: V primeru, da poslanec na postavljeno
               vprašanje danes ne bo dobil odgovora, mu morajo predsednica Vlade, ministrica,
               minister ali generalna sekretarka Vlade v 30 dneh predložiti pisni odgovor. Poslanec,
               ki je postavil vprašanje, na katerega ni bilo odgovorjeno, lahko izjavi, da vztraja
               pri ustnem odgovoru. O tem govori poslovnik. V vsakem primeru se poslansko vprašanje
               lahko postavi ministru. Če danes poslanec ne dobi odgovora, ima pravico zahtevati, da
               dobi ustni odgovor na naslednji seji. Ravno zato je tudi ta določba Poslovnika
               Državnega zbora.</p>
               <p>Lahko preidemo na postavljanje poslanskih vprašanj? Postopkovno.</p>
               <p>Gospod Tanko, izvolite.</p>
            </sp>
            <sp xml:id="SDZ6-Redna-23-2014-03-26.sp44">

               <speaker>JOŽE TANKO (PS SDS):</speaker>

               <p>Poglejte, gospod predsednik, to, kar ste prebrali, je v primeru opravičene
               odsotnosti s seje Državnega zbora, ki je napisana v 235. členu Poslovnika Državnega
               zbora. To, da pa nekdo zavestno ignorira sejo Državnega zbora, da se zavestno izogiba
               odgovorom na poslansko vprašanje, pa ne sodi v to kategorijo. 235. člen Poslovnika
               Državnega zbora ima tam določbo v petem odstavku, ki natančno ureja, kdaj je lahko
               minister s seje Državnega zbora odsoten. Pri poslanskem vprašanju ni nadomestila. In
               udeležba na združenju Sever ni mednarodna dejavnost. Če predsednik Državnega zbora
               tega ne more ugotoviti, potem ne potrebujemo v Državnemu zboru nobenih pravil več.
               Nič več. Bo pač teklo tako, kot teče, kaotično, da bomo petkrat isti zakon sprejemali
               v treh mesecih. Vmes bo trikrat odločalo Ustavno sodišče in tako naprej. Predlagam,
               gospod predsednik, da jasno ugotovite, da razlog za opravičilo s seje od 14.20 ni
               poslovniški razlog ministra za obrambo gospoda Jakiča, ampak je pač neka osebna
               odločitev. In gre v tem primeru za očitno izigravanje pravil Državnega zbora. Očitno
               gre za to. Če boste vi to tolerirali, potem ne vem, zakaj sklicujete točko ena mesec
               dni vnaprej, poslanska vprašanja in odgovore. Vsi so vnaprej obveščeni. Edina
               okoliščina, ki lahko spremeni to dejstvo, je mednarodna dejavnost. Gospoda Čuferja
               ni, ker ima mednarodne obveznosti, išče denar po evropskih prestolnicah za naslednjo
               zadolžitev. Ampak gospoda Jakiča tam ni zraven.</p>
               <p>Predlagam, da uredite ravnanje oziroma odgovore in prisotnost vladnih predstavnikov,
               tako da bodo skladni s Poslovnikom Državnega zbora.</p>
            </sp>
            <sp xml:id="SDZ6-Redna-23-2014-03-26.sp45">

               <speaker>PREDSEDNIK JANKO VEBER:</speaker>

               <p>Hvala, gospod Tanko.</p>
               <p>Poglejte, sedaj bom pa še enkrat prebral ta peti odstavek 235. člena Poslovnika, na
               katerega se sklicujete, in opozoril na tisto določbo, ki ste jo v svojem nastopu,
               žal, izpustil, kar pa je seveda nekorektno, ker se zavlačuje sejo po nepotrebnem.
               Peti odstavek 235. člena Poslovnika govori o tem. Če sta minister in državni sekretar
               zadržana zaradi obveznosti v inštitucijah Evropske unije ali zaradi mednarodnih
               obveznosti, ju lahko na seji delovnega telesa nadomešča generalni direktor
               direktorata v ministrstvu, tako nadomeščanje pa je na seji Državnega zbora mogoče le,
               če tako odloči Kolegij predsednika Državnega zbora. Poskušali ste opozoriti na
               problem, ampak na nekorekten način, ker niste prebrali do konca te določbe. Povedal
               sem vam, kaj govori poslovnik o tem, če minister na seji ni prisoten, in dejansko
               poslanec lahko postavi vprašanje, če ne dobi odgovora, pa bo na njegovo zahtevo
               takšen odgovor dobil v ustni obliki na naslednji seji.</p>
               <p>Gospod Bogovič, potem gospod Meh. Je bil Bogovič prej, sem ga zasledil takoj za
               gospodom Tankom, in potem je bil gospod Srečko Meh. Vsaj tako sem jaz zasledil.</p>
               <p>Izvolite, gospod Bogovič.</p>
            </sp>
            <sp xml:id="SDZ6-Redna-23-2014-03-26.sp46">

               <speaker>FRANC BOGOVIČ (PS SLS):</speaker>

               <p>Hvala za besedo.</p>
               <p>Zelo enostaven poslovniški predlog. Vi ste pri vprašanju kolega Pukšiča odločili, da
               zadeva ne sodi na sejo Državnega zbora. Prepričan sem, da sta tako kolega Prevc kakor
               tudi kolega Pukšič pojasnila, kaj želita vprašati in da se to nanaša na čas, ko je
               minister za notranje zadeve določene zadeve izjavil, da se želi okoli tega govoriti.
               Zato predlagam, da ne tratimo časa, ker smo ga že za troje teh vprašanj, da enostavno
               Državni zbor glasuje o tej vaši odločitvi, se pravi da se Državni zbor opredeli do
               tega, ali bo to poslansko vprašanje danes prišlo na dnevni red ali ne, da torej o tem
               odloči Državni zbor.</p>
               <p>Upam, da se ne bodo začele res neke nove navade v Državnem zboru, ko se bodo jemale
               besede poslancem oziroma pravica do govora, kar je naša osnovna pravica pa tudi
               dolžnost v tem Državnem zboru.</p>
            </sp>
            <sp xml:id="SDZ6-Redna-23-2014-03-26.sp47">

               <speaker>PREDSEDNIK JANKO VEBER:</speaker>

               <p>Hvala, gospod Bogovič.</p>
               <p>Poglejte, vaš predlog ne morem dati na glasovanje, ker je dejansko v nasprotju s
               poslovnikom in je potem tudi popolno, bom rekel, ignoriranje vsega, kar imamo
               zapisano v poslovniku. Poslovnik zelo jasno govori, če se poslansko vprašanje ne
               nanaša na področje delovanja ministrstva, tega vprašanja ni mogoče postaviti. Če bi
               danes Državni zbor izglasoval ali če bi sploh dal to na glasovanje, potem bi dejansko
               dopustil to možnost, da kdorkoli kadarkoli postavlja vprašanja, ki ne sodijo v
               področje delovanja ministrstva. Tako da vašega vprašanja v skladu s poslovnikom ne
               morem dati na glasovanje.</p>
               <p>Postopkovni predlog ima gospod Srečko Meh.</p>
               <p>Izvolite, gospod Meh.</p>
            </sp>
            <sp xml:id="SDZ6-Redna-23-2014-03-26.sp48">

               <speaker>SREČKO MEH (PS SD):</speaker>

               <p>Gospod predsednik, gospe in gospodje!</p>
               <p>Moj postopkovni predlog je, da s to glumo, farso nehamo. Ni v čast Državnemu zboru,
               da ravnate, gospe in gospodje, tako, da izigravate poslovnik, da izigravate tudi
               poslušalce in slovensko vlado. Državo Slovenijo dajete s tem v slabo luč.</p>
               <p>Predlagam, predsednik, da spremenimo poslovnik, tako ni možno delati, ne verjamem, da
               je kakršenkoli občinski svet takšen, kot je danes tukaj, izrabljen poslovniško, kot
               je danes bil tukaj izrabljen. Če mislite, da bomo s tem, ko bomo danes slovensko
               vlado držali eno uro in tri minute tukaj, da nima kaj bolj pametnega delati, kot da
               posluša napenjanje mišic in nastope pred kamerami, potem se mi zdi, da to ni prav.</p>
               <p>Prekinimo, gospod predsednik, na kakršenkoli način s tem izigravanjem poslovnika. In
               še podlo se mi zdi. Meni pa se zdi zelo pomembno, da je obrambni minister na
               združenju Sever. Da je to izjemno pomembno, da dajemo tistim, ki so v preteklosti
               vodili osamosvojitveno vojno, da jim dajemo pravi pomen. Ne da nekomu rečemo, da je
               to nepomembno dejanje. 20. obletnica je izjemno pomembno dejanje.</p>
               <p>Gospe in gospodje, prekinimo s tem, ni prav, ni v duhu! Sicer pa, če mislimo
               nadaljevati, predlagam predstavnikom Vlade in tudi predsednici, pojdite ven, ni vam
               treba tega poslušati in ni treba dajati legitimitete temu, kar se tukaj dogaja, ker
               se mi zdi res izpod kakršnegakoli nivoja poslancev Državnega zbora. Zato vas pozivam,
               nehajte, postavite vprašanja. Mogoče bi ministru za obrambo edino vprašanje lahko
               postavili že zdavnaj. Hvala lepa.</p>
            </sp>
            <sp xml:id="SDZ6-Redna-23-2014-03-26.sp49">

               <speaker>PREDSEDNIK JANKO VEBER:</speaker>

               <p>Hvala, gospod Meh.</p>
               <p>Jaz upam, da ste razumeli postopkovni predlog gospoda Meha. Hkrati pa moram tudi še
               enkrat zelo jasno opozoriti, da glede spremembe poslovnika si tukaj ne predstavljam,
               kako bi lahko jasneje zapisali v poslovnik, kot je ravno v tem primeru zelo jasno
               zapisano, tako da predlogi, s katerimi se srečujemo, gredo dejansko v smer, da naj
               predsednik Državnega zbora krši Poslovnik Državnega zbora. Mislim, da resnično po
               nepotrebnem zapravljamo čas.</p>
               <p>Gospod Bogovič, imate še postopkovni predlog.</p>
            </sp>
            <sp xml:id="SDZ6-Redna-23-2014-03-26.sp50">

               <speaker>FRANC BOGOVIČ (PS SLS):</speaker>

               <p>O kršenju poslovnika govorimo in zlorabi poslovnika. V ponedeljek, ko smo govorili o
               davku na nepremičnine, smo ga ta teden prvič. Po svoje smo si ga razlagali in pa tudi
               kreativno ustvarili ta hibrid, ki je danes. Drugič se je zlorabil in poskušal
               zlorabljati in tudi interpretirati po svoje na Kolegiju, kot je danes dejal gospod
               Miha Prevc. In tretjič sedaj, ko se poskuša na tak način jemati besedo, kot ste sami
               dejali, saj boste o tem govorili pri interpelaciji, zakaj bi sedaj. Prenehajmo s to
               farso. Naj se postavljajo vprašanja, zato so poslanci tu, in predlagam, da naredimo
               drugače. Oglašam se pa zadnjič pri tej točki.</p>
            </sp>
            <sp xml:id="SDZ6-Redna-23-2014-03-26.sp51">

               <speaker>PREDSEDNIK JANKO VEBER:</speaker>

               <p>Hvala za razumevanje, gospod Bogovič, da prenehamo s temi postopkovnimi predlogi.
               Gospodu Prevcu sem pojasnil, da dejansko je pristojnost Kolegija, da odloči o času,
               in to je tudi naredil, ni šlo za kršenje poslovnika. Pri vseh ostalih vprašanjih pa,
               vsaj upam tako oziroma v odgovorih sem bil dovolj jasen, za kaj gre pri tem in da ni
               mogoče uvrstiti vprašanja gospoda Pukšiča na dnevni red današnje seje.</p>
               <p>Mogoče bi bilo smiselno, da gospoda Pukšiča, ker želi postopkovno, opozorite na vaš
               predlog, da prenehamo s tem, ampak gospod Pukšič vztraja.</p>
               <p>Imate postopkovni predlog, gospod Pukšič, izvolite.</p>
            </sp>
            <sp xml:id="SDZ6-Redna-23-2014-03-26.sp52">

               <speaker>FRANC PUKŠIČ (PS SLS):</speaker>

               <p>Ne bom nesramen, pa bi z veseljem nekaj povedal kolegu Mehu, ampak ne bom.</p>
               <p>Gospod predsednik, dejstvo je, da pri vodenju seje Državnega zbora razlagate
               poslovnik vi, prvič. Drugič, redkokdaj se zgodi, ampak resnično redkokdaj, da
               opozicija in del koalicije mislita približno v isti smeri. Gospod Möderndorfer je
               rekel, dajte to na glasovanje in dajte možnost. Vi razlagate poslovnik in vi mislite,
               če bi jaz imel besedo pri postavljanju poslanskega vprašanja gospodu ministru, bi vi
               kršili poslovnik. Če bo Državni zbor drugače odločil, je to odločitev Državnega
               zbora. Gospod predsednik Državnega zbora, nobene napake, nobene kršitve poslovnika ne
               naredite v trenutku, če daste odločanje Državnemu zboru. Državni zbor se bo odločil.
               In naj se odloči kakorkoli. Kako se bo odločil, to bom sprejel. To, kar pa vi delate,
               je pa aroganca, politična aroganca, ki si jo privoščite s pozicije predsednika
               Državnega zbora. Gospod predsednik, te pravice vam pa poslovnik ne daje. Imate
               pravico razlagati poslovnik in če vidite, da v Državnem zboru tako opozicija kot del
               koalicije želi o nečem odločiti, morate to možnost dati. Ni v nasprotju, ni v
               nasprotju. Vi samo razlagate poslovnik, ne odločate pa o tem, kaj je prav in kaj ni.
               Res pa je, da je to precej vroča tema in o tej temi so že bila poslanska vprašanja,
               takšna ali drugačna. Ampak jaz želim ministra vprašati,, ker njegove izjave še kako
               vplivajo na integriteto dela ministrstva, tako pomembnega, kot je notranje
               ministrstvo. Kaj pa nam ostane opozicijskim poslancem? Samo to. Samo mikrofon.
               Razlika med mano in katerimkoli državljanom in državljanko je samo v tem, da imam
               enkrat na mesec možnost javno vprašati predsednico Vlade ali kateregakoli ministra.
               In te pravice, predsednik Državnega zbora, ne morete mi vzeti, nimate pravice, da jo
               kršite. Državni zbor naj odloči, ali je bilo moje poslansko vprašanje napačno ali ne.
           </p>
            </sp>
            <sp xml:id="SDZ6-Redna-23-2014-03-26.sp53">

               <speaker>PREDSEDNIK JANKO VEBER:</speaker>

               <p>Hvala, gospod Pukšič.</p>
               <p>Ne bom še enkrat ponavljal odgovora, ki sem ga, mislim, da vsaj že trikrat ali
               štirikrat danes podal, zato prehajamo na postavitev poslanskih vprašanj predsednici
               Vlade. Na prva štiri vprašanja bo odgovarjala predsednica Vlade mag. Alenka Bratušek.</p>
               <p>Prvi bo postavil vprašanje mag. Matej Tonin, Nova Slovenija.</p>
            </sp>
            <sp xml:id="SDZ6-Redna-23-2014-03-26.sp54">

               <speaker>MAG. MATEJ TONIN (PS NSi):</speaker>

               <p>Spoštovana predsednica Vlade, drage kolegice in kolegi! Po več kot uri proceduralnih
               zapletov bom poskušal postaviti poslansko vprašanje, za katerega mislim, da je v tem
               trenutku bistveno za Slovenijo.</p>
               <p>Upam, da se v tej dvorani vsi strinjamo, da je od števila ljudi, ki imajo delo,
               odvisen nivo socialne države. Od števila zaposlenih ljudi je odvisno, ali bodo imeli
               mladi, ki so bili prej na balkonu, še brezplačno univerzo. Od števila zaposlenih je
               odvisno, kakšne bodo pokojnine. Ne od glasnosti Karla Erjavca, ne od tega, kolikokrat
               bo DeSUS zagrozil z izstopom, pač pa je od števila zaposlenih ljudi je odvisna
               pokojnina. Od števila zaposlenih ljudi je odvisno tudi, kakšno zdravstveno varstvo
               bomo imeli. Zato je prav, da bi se v parlamentu zavedali, da z vsakim novim delovnim
               mestom država pridobi dvakrat. Najprej, ker ni treba več plačevati socialnih
               nadomestil, in drugič, ker zaposleni ljudje vplačujejo v najrazličnejše državne
               blagajne.</p>
               <p>Številni strokovnjaki pravijo, da je za nova delovna mesta predvsem ključna sanacija
               bančnega sistema in razdolžitev slovenskih podjetij. Če se lahko strinjamo, da
               sanacija bančnega sistema kakorkoli že, na nek način že teče, je pa druga stvar bolj
               ključna in problematična: razdolžitev slovenskih podjetij. Ker kaj nam pomaga, če
               vložimo milijarde evrov v sanacijo bančnega sistema, če pa nimamo zdravih podjetij,
               ki bodo gospodarstvo zagnala. Vsi trdijo, da so hrbtenica slovenskega gospodarstva
               mala in srednje velika podjetja, da s temi Slovenija pade ali zraste. In da je
               največji problem, s katerim se Slovenija danes sooča, ta, da so ta mala podjetja
               prezadolžena. Prezadolžena pa niso zaradi tega, ker bi mali pleskarji, obrtniki in
               drugi tako negospodarno ravnali, ampak predvsem zaradi plačilne nediscipline, ker so
               propadla velika podjetja, kjer so bili podizvajalci. In ker so ta podjetja
               prezadolžena, ne morejo dobiti kreditov, ker ne morejo dobiti kreditov, ne morejo iti
               v nove projekte, ker nimajo denarja, ne morejo vlagati v razvoj. Na nek način je
               Slovenija polna klinično mrtvih podjetij.</p>
               <p>Zato vas sprašujem, spoštovana predsednica Vlade:</p>
               <p>Kaj boste vi in vaša vlada storili za to, da se bodo slovenska podjetja lažje in
               hitreje razdolževala?</p>
            </sp>
            <sp xml:id="SDZ6-Redna-23-2014-03-26.sp55">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem predsednici Vlade.</p>
            </sp>
            <sp xml:id="SDZ6-Redna-23-2014-03-26.sp56">

               <speaker>MAG. ALENKA BRATUŠEK:</speaker>

               <p>Najlepša hvala.</p>
               <p>Upam, da vsi poznamo star slovenski pregovor Čas je denar. In mi je res žal za tole
               uro farse, ki smo jo v Državnem zboru izgubili, preden smo lahko šli k vsebinskim
               vprašanjem in odgovorom.</p>
               <p>Spoštovani poslanec, gospod Tonin, lahko rečem, da se v celoti strinjam s tem, kar
               ste povedali. Prvi korak k boljšemu stanju našega gospodarstva je bila in je sanacija
               bančnega sistema. Se pa zavedam, in to sem vedno poudarjala, da samo sanacija bank
               nikakor ne bo dovolj. Je pa treba povedati, da so se pravzaprav tudi problemi v naših
               bankah ustvarili zato, ker so podjetja prezadolžena. Ta prezadolžena podjetja so se
               znašla v težavah in niso mogla več vračati kreditov, krediti so postali slabi krediti
               in zdaj moramo to reševati z davkoplačevalskim denarjem. Včeraj je potekala v
               Državnem zboru – mislim, da ste tudi sami sodelovali pri tem – seja Odbora za
               gospodarstvo prav tako na temo razdolževanja podjetij. Lahko vam povem, da je to
               absolutno naša prioriteta. Povedala vam bom samo, kdaj je bil Zakon o finančnem
               poslovanju, postopkih zaradi insolventnosti in prisilnem prenehanju sprejet. To je
               bil 7. december 2013. Lahko vam povem, da je pri pripravi tega zakona sodelovalo
               veliko deležnikov, med njimi tudi veliko ali pa kar nekaj tujih strokovnjakov iz IMF,
               EBRD in ECB. Tudi moja želja je, da bi postopki pri razdruževanju podjetij lahko
               tekli hitreje. Lahko vam povem, da je Družba za upravljanje terjatev bank aktivno
               udeležena v 43 večjih primerih razdolževanja podjetij in devetih manjših. 43 večjih
               pomeni tam, kjer je ta družba izpostavljena za več kot 10 milijoni evrov. Skupna
               izpostavljenost v teh 43 podjetjih je ena milijarda evrov. Verjamem pa, da se oba
               strinjava, da je treba te postopke peljati tako, da se napake iz preteklosti ne bodo
               ponavljale. Če bomo to fazo izpeljali slabo, netransparentno, se nam čez nekaj let
               lahko zgodi, da se bomo ponovno ukvarjali z istimi težavami. Verjamem, da si tega ne
               želiva ne jaz in ne vi. Kar pa se tiče ostalih ukrepov za zagon gospodarstva in nova
               delovna mesta, vam lahko povem in prepričana sem, da bo v kratkem predstavljen tudi,
               vsaj na Odboru za gospodarstvo, program, ki ga je pripravil minister za gospodarstvo
               gospod Dragonja. To je program ukrepov za zagon gospodarstva in nova delovna mesta,
               ki vključuje poleg razdolževanja in celovitega prestrukturiranja, upravljanja
               podjetij in odprodajo državnega premoženja, skladno s strategijo, ki bo po moji oceni
               zelo kmalu na vaših mizah, tudi zagotavljanje dostopnosti do ugodnih virov, vlaganja
               v raziskave in razvoj, povečanje, kolikor se seveda da, investicij največ iz
               evropskih sredstev, izobraževanja in zaposlovanje, priprava analize reforme trga
               dela, da ugotovimo, kaj je bilo na tem področju narejeno dobro, kaj je bilo narejeno
               malo manj dobro in bo mogoče treba popraviti. Pospešeno pripravljamo dokument za novo
               programsko obdobje črpanja evropskih sredstev za leto 2014 in do leta 2020 .Tudi v
               naslednjih mesecih bomo nadaljevali z aktivnim bojem proti sivi ekonomiji.</p>
            </sp>
            <sp xml:id="SDZ6-Redna-23-2014-03-26.sp57">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima mag. Tonin.</p>
            </sp>
            <sp xml:id="SDZ6-Redna-23-2014-03-26.sp58">

               <speaker>MAG. MATEJ TONIN (PS NSi):</speaker>

               <p>Spoštovana predsednica, dejali ste, da ne smemo ponavljati starih napak. S tem se
               strinjam. Če pogledate, da mala podjetja v Sloveniji ustvarijo večino BDP, potem je
               osnovno in ključno, da naredimo vse, da ustvarimo kot politika pogoje, da bodo ta
               mala podjetja čim prej in čim bolj zaživela. V javnosti se govori o dveh orodjih, ki
               naj bi prispevala k razdolževanju teh malih podjetij. Eno je insolventna zakonodaja
               in drugo je slaba banka.</p>
               <p>Ne pozabite, da smo pri insolventni zakonodaji oziroma ste pri insolventni zakonodaji
               namerno in načrtno izključili iz tega zakona prav mala podjetja. Moje vprašanje je -
               zakaj?</p>
               <p>Primer slabe banke. Obstajajo podjetja, ki so jim banke zasegle deleže. Ta podjetja
               se iz bank prenašajo na slabo banko in ti deleži so vredni 100 enot, na slabo banko
               so se pa prenesli po 30 enot. Teh 70 enot, ki vmes manjkajo, pa plačujemo
               davkoplačevalci. To so vprašanja, ki nas zanimajo, to so vprašanja, ki terjajo zelo
               jasne odgovore, da iz te slabe banke ne bo nastala za nekoga zelo dobra banka.</p>
               <p>In samo še zadnja stvar. Banka Slovenije je rekla, da potrebujejo mala podjetja več
               lastniškega kapitala. Do več lastniškega kapitala pa lahko pridejo samo, če jih
               odprodajo, torej s privatizacijo ali pa z davčno razbremenitvijo, da jim po
               obračunanih davkih ostane več za razdolževanje in za vlaganje v razvoj.</p>
               <p>Zato vas sprašujem predsednica Vlade:</p>
               <p>Kaj boste naredili za davčno razbremenitev, ker prav to je ključno za razdolževanje
               malih podjetij in za njihov prihodnji razvoj?</p>
            </sp>
            <sp xml:id="SDZ6-Redna-23-2014-03-26.sp59">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi predsednica dopolniti odgovor?</p>
               <p>Predsednica Vlade, imate besedo.</p>
            </sp>
            <sp xml:id="SDZ6-Redna-23-2014-03-26.sp60">

               <speaker>MAG. ALENKA BRATUŠEK:</speaker>

               <p>Me sprašujete o razdolževanju ali davčni razbremenitvi? Razumela sem, da je vprašanje
               davčna razbremenitev in najprej želim povedati, da ni res, da so ta podjetja, mala
               podjetja, o katerih govorite, bila izključena iz zakona. Za njih smo poenostavili
               postopek prisilne poravnave. Res pa je, da v spremembi zakona o kateri sem govorila,
               je bil velik pomen ali pa glavna točka na podjetjih, na večjih podjetjih, ker konec
               koncev so ta bila z vidika države, z vidika slabe banke tudi v znesku ko govorimo,
               največji problem. Če bo treba zakon spreminjati, in tukaj vse deležnike, ki
               sodelujejo v postopkih, prosimo, da takoj, ko ugotovijo, da je v zakonu karkoli
               pomanjkljivo urejeno, sporočijo, se bomo usedli, pogledali in zakon po potrebi tudi
               spremenili.</p>
               <p>Še enkrat pa želim poudariti, da postopki mogoče res ne tečejo tako hitro, kot bi si
               jaz in vi, pa verjetno še kdo v naši državi želeli, ampak meni je ključno, da
               postopki tečejo tako, kot morajo teči, in da bo rezultat tega razdolženost naših
               podjetij, od velikih do malih, in na koncu tudi rezultat, o katerem ste govorili na
               začetku, to je povečanje števila delovnih mest. Jaz sem prepričana, da cilj, ki smo
               si ga zadali, ta je seveda srednjeročni, čeprav včasih želite obračati, da je to
               napisano za eno leto. Srednji rok, verjamem, da vemo, kaj je, in to je 60 tisoč
               delovnih mest. In se strinjam z vsem, kar ste prej povedali, samo nova delovna mesta
               bodo posledično zagotavljala tudi socialno državo, tudi vzdržnost pokojninske
               blagajne. Tato ukrepe, ki jih izvajamo, ne vodimo skozi, bom rekla, brezglavo
               varčevanje, kot je bilo to v letu 2012, kjer smo z vsem, kar smo lahko, od investicij
               do potrošnje še dodatno zniževali gospodarsko rast. Verjamem, da lahko pogledate, v
               kakšni situaciji je takrat bila država.</p>
               <p>Kar pa se tiče davčne obremenitve, sta pa dve stari. Eno je DDV, ki nikakor, in to
               se tudi kaže, ni obremenil gospodarstva, to je davek na potrošnjo. In drugo je davek
               na nepremičnine, kjer sem pa že neštetokrat povedala, da bo gospodarstvo v povprečju
               obdavčeno popolnoma enako, kot je bilo z nadomestilom za uporabo stavbnega zemljišča.
           </p>
            </sp>
            <sp xml:id="SDZ6-Redna-23-2014-03-26.sp61">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo o odgovoru ima mag. Tonin.</p>
            </sp>
            <sp xml:id="SDZ6-Redna-23-2014-03-26.sp62">

               <speaker>MAG. MATEJ TONIN (PS NSi):</speaker>

               <p>Poglejte, jaz v skladu s poslovnikom predlagam, da o odgovoru predsednice Vlade ta
               parlament, ta hiša opravi razpravo. Dober razlog za to je tudi včerajšnja razprava na
               odboru, kjer so vsi, ki so sodelovali pri tej razpravi, poudarjali, da je razprava
               nujna, da je pogovor o teh temah pomemben, da se vsi te problematike zavedamo in da
               vsi iščemo rešitve, kaj bi naredili, da bi se gospodarsko kolesje v Sloveniji čim
               prej zavrtelo. Predsednica Vlade, sami ste dejali, da če so se pokazale kakšne napake
               v obstoječi zakonodaji, potem je treba to povedati in odpraviti. Včeraj so na odboru
               predstavniki Obrtne zbornice jasno povedali, da za mala podjetja in obrti jih je
               insolventna zakonodaja izključila, zaradi tega imajo težave pri razdolževanju, in da
               je ključno, da se jih na nek način v to insolventno zakonodajo tudi vključi. Se
               pravi, en konkreten predlog, ki ga ni dala Poslanska skupine Nove Slovenije, ampak
               podjetnik iz terena, ki bi ga veljalo upoštevati.</p>
               <p>Druga stvar, na kar nas tudi opozarja Evropska komisija, če hočete, opozarja vašo
               vlado, da smo na nek način plafon, ko lahko povišujemo davke, zdaj presegli, in da bo
               potrebno tudi marsikaj narediti na odhodkovni strani. Banka Slovenije, spet
               institucija države, opozarja, da je treba narediti vse, da bodo mala podjetja prišla
               do več lastniškega kapitala. To se sliši zelo učeno, pomeni pa to, kako bodo prišla
               ali pa kako jim bo ostalo več svojega lastnega denarja. To lahko storijo samo z dvema
               stvarema. Eno je, da dobijo strateškega partnerja, da v lastništvo podjetja še nekoga
               povabijo, da se na nek način sproži proces privatizacije, ki vem, da ji vaša vlada
               zelo nasprotuje, in če bi jo želela iskreno izvajati, bi bilo treba ustvariti tudi
               kakšne pogoje, da bi bilo naše okolje zanimivo za kakšne tuje partnerje. In druga, še
               bolj pomembna in ključna stvar pa je davčna razbremenitev. En primer, ki ga vedno
               ponavljam in ga bom zdaj tudi ponovil, da če delavcu daste neto plačo v Sloveniji
               tisoč evrov, mora delodajalec zanj plačati tisoč 950 evrov. Na Slovaškem za delavca,
               ki mu daste tisoč evrov plače, delodajalec plača tisoč 300 evrov. To je tista
               razlika, ki nam v Sloveniji onemogoča, da bi iz te krize izplavali hitreje. Namesto
               da bi imeli več delovnih mest, več tistih, ki vi vplačevali v državni proračun, imamo
               zaradi visoke obdavčitve več tistih, ki delajo na črno oziroma tistih, ki dobijo
               minimalno plačo na račun, preostali del plače pa v kuverto. Na takšen način potekajo
               ogromne količine denarja mimo državnega proračuna.</p>
               <p>Predlagam, da v skladu s poslovnikom o teh stvareh, ki se mi zdijo ključne in
               bistvene za Slovenijo, opravimo tudi širšo razpravo, seveda s konkretnimi zaključki,
               ne tako, kot imamo včasih prakso, da imamo sejo brez konkretnih sklepov.</p>
            </sp>
            <sp xml:id="SDZ6-Redna-23-2014-03-26.sp63">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Tonin, samo toliko bi dopolnil. Vaše vprašanje se je dejansko nanašalo na
               vprašanje razdolževanja v podjetjih, tako da davčna razbremenitev je druga tema. Tudi
               če bi prišlo do izglasovanja, da Državni zbor odloči o tej razpravi, se ne more
               opraviti razprava o tem, za kar ni bilo postavljeno vprašanje.</p>
               <p>O vašem predlogu bo pa Državni zbor odločil v četrtek, 27. marca 2014, v okviru
               glasovanj.</p>
               <p>Drugi bo postavil vprašanje mag. Andrej Šircelj, Slovenska demokratska stranka.</p>
            </sp>
            <sp xml:id="SDZ6-Redna-23-2014-03-26.sp64">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Spoštovana predsednica Vlade! Moje vprašanje se nanaša na stanje v javnih financah.
               Oba veva, da je tukaj več področij in vsekakor je eno izmed področij zadolževanje
               države, drugo izmed področij je primanjkljaj države in tretje področje je sanacija
               bančnega sistema.</p>
               <p>V zvezi z zadolževanjem bi vas rad spomnil na vaše besede decembra 2012, ko ste
               rekli: Pokojninsko blagajno rešujete z izčrpavanjem Kapitalske družbe. Obseg
               zadolževanja je določen v višini 4 milijarde evrov. Kje so zdaj vaša dejanja, ene
               same besede, ampak dejanja o koncu zadolževanja? Država bo po zaključku vašega
               mandata zadolžena s 70 % BDP. Ja, 70 %. Ko ste si vzeli vlado v roke, je bila naša
               država zadolžena s 46,9, v štirih letih boste to povečali za 50 %. Govorili pa ste o
               tem, da bo zadolževanja konec.</p>
               <p>To so vaše besede in danes ugotavljajo mednarodne institucije, da pod vašo vlado ne
               bo zadolžitev Slovenije le 70 %, ampak 75 % bruto družbenega proizvoda. To seveda
               pomeni, da bo še posebej nevarno leto 2016. Takrat bo treba ogromno vračati. In ne
               samo to. V letu 2015 nastopi uredba, določba uredbe o tem, da bo morala vsaka država,
               ki je zadolžena več kot 60 %, vračati neto, zmanjševati neto ta dolg.</p>
               <p>Kje smo danes pri tem?</p>
               <p>Drugo vprašanje se nanaša na primanjkljaj v državnem proračunu. Odhodki po naših
               informacijah so na letni ravni za 500 milijonov večji, kot bi smeli biti. To seveda
               pomeni, da bo primanjkljaj med 4,7 do 5 % bruto družbenega proizvoda. Kaj se dogaja
               tukaj?</p>
               <p>Kje so ukrepi na odhodkovni strani?</p>
               <p>Kako bomo prišli do tega, kar ste obljubili Državnemu zboru s proračunom 2014 in
               proračunom 2015 ter tudi Evropski komisiji, čeprav vem, da ne daste veliko na mnenje
               Evropske komisije?</p>
               <p>Sanacija bančnega sistema. Davkoplačevalci smo plačali 3,2 milijardi, vendar 6
               milijard slabih terjatev je ostalo na državnih bankah. Po mnenju Umarja celo 8,2. To
               seveda hromi bančni sistem, še posebej ker se bo povečala večja kapitalska
               ustreznost. To pomeni, da nas skrbi.</p>
               <p>Zaradi tega, spoštovana predsednica, predlagam, da nam nalijete čistega vina v vašem
               odgovoru, kje smo na področju javnih financ in kako jih vodite.</p>
            </sp>
            <sp xml:id="SDZ6-Redna-23-2014-03-26.sp65">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem predsednici Vlade.</p>
            </sp>
            <sp xml:id="SDZ6-Redna-23-2014-03-26.sp66">

               <speaker>MAG. ALENKA BRATUŠEK:</speaker>

               <p>Najlepša hvala, spoštovani poslanec. Z vso odgovornostjo in ponosom še vedno stojim
               za besedami, ki sem jih takrat povedala, ker nisem bila jaz tista, ki sem ljudi
               zavajala, da bo z vašo vlado zadolževanja konec, ampak vaš predsednik in vi. In
               verjamem, da kot poznavalec javnih financ dobro veste, da zadolževanja čez noč ne
               more biti konec. Vam bom ob koncu odgovora nanizala, kaj bi se naredilo, kaj bi se
               moralo narediti, da v letošnjem letu ne bi imeli proračunskega primanjkljaja, in to
               jasno in glasno povejte tudi svojim ljudem oziroma našim ljudem.</p>
               <p>Konsolidacija javnih financ poteka skladno s priporočilom Sveta Evropske unije za
               odpravo presežnega primanjkljaja do leta 2015. Proračunski primanjkljaj se brez
               upoštevanja dokapitalizacij bank in drugih izjemnih odhodkov, ker se skladno s
               pravili Evropske unije to odšteva iz primanjkljaja, znižuje s 3,8 % v letu 2013 na
               3,3 % v letu 2014 in v prihodnjem letu se je vlada zavezala k znižanju primanjkljaja
               na 2,5 %. In na tem še vedno stojimo.</p>
               <p>Konsolidacije pa se nismo lotili z brezglavim varčevanjem za vsako ceno, ki je ob
               koncu kratkega mandata vaše prejšnje vlade pustil Slovenijo v katastrofalni
               makroekonomski situaciji. Investicije ste uspeli znižati za 20 %, minus 20, zasebno
               potrošnjo ste z neprestanimi grožnjami našim državljanom uspeli znižati, obrestno
               mero na naše zadolževanje pa uspešno dvignili na 7 %. Posledično ste uspeli tudi
               gospodarsko aktivnost spustiti na minus 2,5. V takšnem stanju sem in smo prevzeli
               vodenje slovenske vlade.</p>
               <p>Konsolidacija javnih financ, ki je definitivno potrebna, po našem scenariju poteka z
               ukrepi na odhodkovni in prihodkovni strani. Odhodkovno kategorijo, veliko, to so
               javni uslužbenci, ki jih tudi vi večkrat žalite s tem, da ne priznavate, da so bili
               deležni ukrepov, v dogovoru z njimi, v dogovoru z javnimi uslužbenci smo na letni
               ravni prihranili 200 milijonov evrov. Socialni transferji in pokojnine se ne
               valorizirajo, varčujemo tudi pri materialnih stroških, pri investicijah pa želimo
               varčevati čim manj, zato spodbujamo gospodarsko rast. Kar se tiče prihodkov, sem že
               prej omenila dvig DDV, ki kljub kritikam tudi z vaše strani ni prizadel gospodarstva,
               ni prizadel tistega dela gospodarstva, ki je gonilna sila našega gospodarstva, to so
               izvozniki. Tudi potrošnje ni prizadel tako, kot ste nas opozarjali, in to se kaže v
               številkah, ne samo v mojih besedah. Davek na nepremičnine, o katerem je veliko besed
               povedanih, jaz želim še enkrat jasno in glasno povedati, da je to pravzaprav najbolj
               pravična odločitev, ki smo jo lahko sprejeli. Ne gre za novo dajatev. Nadomestilo za
               uporabo stavnega zemljišča v Sloveniji obstaja 20 let in veliko ljudi, veliko ljudi
               je bilo nezadovoljnih tudi s tem, pa se nihče ne bori za njihove pravice. Ustavne
               prisoje, pritožbe na Durs kažejo to in boj proti sivi ekonomiji, ki smo se ga
               pravzaprav z lanskim letom lotili prvič resno in ne samo v številkah.</p>
               <p>Lahko vam povem, da v prvih dveh mesecih letošnjega leta, pa bom uporabila samo
               davčno kategorijo prihodkov, so za nekaj več kot 7,5 % višji, kot so bili v lanskem
               letu. Tako da ne vem, od kod vam izračuni o 5-odstotnem primanjkljaju, ker to
               preprosto ne more biti res.</p>
               <p>Absolutno smo pri oceni javnofinančnih prihodkov, ko smo pripravljali proračun,
               delovali konzervativno, in to kažejo tudi številke, ki so v proračunu upoštevane.
               Ostalo pa še potem v dopolnitvi.</p>
            </sp>
            <sp xml:id="SDZ6-Redna-23-2014-03-26.sp67">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za dopolnitev odgovora ima besedo gospod Šircelj.</p>
            </sp>
            <sp xml:id="SDZ6-Redna-23-2014-03-26.sp68">

               <speaker>MAG. ANDREJ ŠIRCELJ (PS SDS):</speaker>

               <p>Želim dopolnitev odgovora, kajti mislim, da poleg tega, da predsednica zelo pogosto
               analizira vlado Janeza Janše, dejansko ne daje odgovora na to, kaj bo s prihodnostjo,
               kako se bomo razdolžili kot država in kakšen je program razdolževanja. Zaenkrat se
               samo zadolžujemo.</p>
               <p>Drugo, kar bi rad povedal. Nikakor mi ne žalimo javnih uslužbencev. Glede dviga DDV
               bi rad povedal naslednje, spoštovana predsednica. Maj 2012: "Ta nemoralni in mislim,
               da je bil omenjen pritlehni davek boste vi dvigovali s sklepom vlade. Naslednji korak
               je samo še ta, da spremenite zakon o javnih financah." To so vaše besede. Vi ste pa
               ta pritlehni davek dvignili maja lanskega leta in začel je delovati. Kar pomeni,
               nekaj so besede, gospa predsednica, nekaj so dejanja. Mi si v Slovenski demokratski
               stranki želimo odgovor na to, kako boste razrešili javne finance, še posebej ker tudi
               nimate točnih podatkov glede prihodkov. Niso prihodki bili večji za 7 % v prvih dveh
               mesecih, ampak za 4, 8 %, in so na ravni leta 2012. Tukaj imate podatke o prihodkih,
               ki jih pobira Durs. Se pravi, vi nimate točnih podatkov ali pa vam kdo ne daje točnih
               podatkov. Še enkrat, imamo primanjkljaj, odhodki se ne zmanjšujejo. Če bo šlo s takim
               tempom naprej, gremo proti 5 % primanjkljaja. Imamo zadolževanje, se ne razdolžujemo,
               gospa predsednica. Vedno večje zadolževanje pomeni vedno večje plačevanje obresti, ki
               jih bodo plačevali prihodnji rodovi. Te moralne pravice nimate, zato prosim … <stage>/
               izklop mikrofona/</stage></p>
            </sp>
            <sp xml:id="SDZ6-Redna-23-2014-03-26.sp69">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora dajem predsednici Vlade.</p>
            </sp>
            <sp xml:id="SDZ6-Redna-23-2014-03-26.sp70">

               <speaker>MAG. ALENKA BRATUŠEK:</speaker>

               <p>Najlepša hvala.</p>
               <p>Sem prav vesela, da imam možnost dopolniti odgovor. Gospod Šircelj, ker ste sedaj
               jasno in glasno povedali, da je že vaša vlada nameravala dvigniti DDV, in bi to tudi
               naredila, če ne bi s svojim mandatom predčasno zaključila. S to razliko, da smo mi to
               naredili z zakonom, vi ste pa želeli to narediti s sklepom Vlade. In na to so se
               nanašale moje besede. Hvala, da ste to tudi jasno in glasno sedaj povedal v Državnem
               zboru in tudi ljudem, ki nas gledajo.</p>
               <p>Kar se tiče razdolževanja, sem povedala, da je naš glavni cilj, da dolg, ki je
               nastal s sanacijo bančnega sistema, pokrijemo z upravljanjem in odprodajo deležev, pa
               bom uporabila termin premoženja, ki je na slabi banki. Naša velika zaveza je, da z
               dobrim upravljanjem zagotovimo, da se bo celoten dolg, to je nekaj manj kot 15 % BDP,
               zmanjšal z odprodajo velikega dela slovenskega premoženja, ki je v tem trenutku na
               Družbi za upravljanje. Če to želimo, se ne to ne da narediti čez noč. To je prva
               stvar.</p>
               <p>Druga stvar, kar se tiče zadolževanja. Poglejte, tudi če to ni všečno, mislim, da je
               pošteno, da ljudem povemo, da se tega čez noč ne da odpraviti. Prej sem obljubila, da
               bom povedala, kaj pomeni, če bi v letošnjem letu želeli imeti proračun brez
               primanjkljaja, to je eno milijardo nižje odhodke. To pomeni, da bi morali za 40 %
               odpustiti ljudi ali znižati plače. Za približno 24 % znižati pokojnine in praktično
               ukiniti to, čemur rečemo socialni transferji. Gospod Šircelj, tega filma v vladi
               Alenke Bratušek ne boste videli. Jaz upam, da tudi v prihodnosti nihče ne bo dobil
               možnosti, da iz naše države naredi to. Absolutno se strinjam, postopna javnofinančna
               konsolidacija. Zavedamo se tega in to peljemo. Podatki, ki ste jih dobili z Dursa, so
               mogoče podatki, ki se jim reče po tako imenovanem obračunskem principu in z denarnim
               tokom nimajo nujno enakih številk ali pa dosti skupnega. Tako da številka 7,5
               definitivno drži.</p>
               <p>Še en podatek bom dodala, čeprav pravite, da se prevečkrat oziram v preteklost.
               Veste, v katerem letu je bil strukturni primanjkljaj v naši državi največji od leta
               2000 do leta 2013? V letu 2008, ko je bil 5,1 %.</p>
            </sp>
            <sp xml:id="SDZ6-Redna-23-2014-03-26.sp71">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo, da se opravi razpravo o odgovoru, ima gospod Šircelj.</p>
            </sp>
            <sp xml:id="SDZ6-Redna-23-2014-03-26.sp72">

               <speaker>MAG. ANDREJ ŠIRCELJ (PS SDS):</speaker>

               <p>Spoštovani predsednik, želim, da se v Državnem zboru opravi razpravo o stanju na
               področju javnih financ. To, kar nam je povedala predsednica Vlade, enostavno ne
               zadostuje za to, da bi se lahko počutili finančno varne. Ne le mi, ampak tudi
               državljanke in državljani v tej državi. Kot prvo se naše zadolževanje povečuje. Kot
               drugo, nobenega načrta ni bilo, kako naj bi se zmanjševalo to zadolževanje. Imamo
               samo uredbo Evropske komisije o tem, da bo treba vsako leto zmanjšati dolg za eno
               dvajsetino od leta 2015 naprej. In to bo zneslo nekaj 100 milijonov, ki jih bo morala
               država dati posebej samo za to, da se bo razdolžila. Ob tem, da se povečuje
               primanjkljaj, ker se ne zmanjšujejo odhodki. Seveda to pomeni, da bo slej ko prej
               prišlo na področju javnih financ do stanja, ko bo enostavno denarja zmanjkalo,
               denarja za pokojnine, denarja za socialne transferje, denarja za nujno delovanje
               države. To nas vodi na to pot. Na to nas na nek način opozarja tudi Evropska
               komisija, ki govori o makroekonomskih neravnotežjih. Po kriterijih in merilih
               Evropske komisije se uvrščamo med države, kot sta Hrvaška in Italija, ki imata edini
               makroekonomska neravnovesja. Tudi področje, ki ga je predsednica omenila, prodaja
               premoženja preko Družbe za upravljanje terjatev bank ali preko holdinga, ne bo dalo
               tako hitro rezultatov. Pravzaprav holding niti še ne deluje, niti ni strategije, niti
               ni načrta, katera državna podjetja naj bi se privatizirala. Mislim, da se v tem letu
               na tem področju ne bo kaj dosti zgodilo, vsaj ne zgodilo, da bi to imelo dejansko nek
               vpliv na državne finance. Bojim se, da bodo državne finance kolapsirale zaradi
               nenehnega zadolževanja in zaradi prekomernega trošenja. Preveč odhodkov je v državnem
               proračunu glede na prihodke, ki so na ravni leta 2012, kljub povečanju stopnje davka
               na dodano vrednost, kljub zamrznitvi lestvice za dohodnino, kljub zamrznitvi stopnje
               davka od dohodkov pravnih oseb.</p>
               <p>Spoštovani predsednik, predlagam, da se opravi javna razprava o javnih financah
               sedaj, kajti če bomo to delali jutri, bo prepozno.</p>
            </sp>
            <sp xml:id="SDZ6-Redna-23-2014-03-26.sp73">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu, gospod Šircelj, bo Državni zbor odločal v četrtek, 27. marca 2014,
               v okviru glasovanj.</p>
               <p>Tretje poslansko vprašanje predsednici Vlade bo zastavil gospod Franc Bogovič,
               Slovenska ljudska stranka.</p>
            </sp>
            <sp xml:id="SDZ6-Redna-23-2014-03-26.sp74">

               <speaker>FRANC BOGOVIČ (PS SLS):</speaker>

               <p>Še enkrat dober dan, gospa predsednica Vlade, kolegice in kolegi!</p>
               <p>Prvi odgovor ste pričeli z rekom Čas je denar. Nekoč ste dejali We need time. Naj
               tudi jaz začnem svoje vprašanje z rekom, da je smeh pol zdravja. Vendar to, kar se
               žal dogaja na področju zdravstva, o čemer želim povprašati, nas nič kaj ne navdaja s
               tem, da bi bilo smešno, kvečjemu postaja žalostno, včasih na trenutke že
               tragikomično.</p>
               <p>Stanje v zdravstvu v Republiki Sloveniji je iz dneva v dan bolj nevzdržno. Mislim,
               da ni nikogar v tej dvorani, ki ne deli tega mnenja, da bi bilo nujno treba
               odgovoriti na odprta vprašanja na področju zdravstva, izpeljati zdravstveno reformo,
               na katero nas opozarjajo zdravniške organizacije, zavarovalniške organizacije na
               področju zdravstva, bolniki, vsi deležniki na področju zdravja. Dogaja se nam to, da
               nam mladi zdravniki odhajajo na delo v tujino, v zadnjem tednu pa smo doživeli dva
               ekscesa. Prvi je bil, kaj se je zgodilo v urgentnem oddelku v Kliničnem centru, ko so
               se zgodile te velike vrste. Drugi pa je tudi odstop ministrice. Če lahko z eno besedo
               rečem, kar se kadrovskih zadev tiče, je kadrovska politika ena ključnih politik, ki
               jih mora voditi predsednica vlade, in mislim, da je zelo času primerno, da lahko
               rečem, da se vam je kadrovska politika skazila. V zadnjem letu je iz vaših vrst
               izstopilo oziroma je bilo zamenjanih pet ministrov. Trije ministri so deležni
               interpelacij. Zagotovo ni v čast kadrovski politiki to, kar se je dogajalo v Luki
               Koper, zgodil se je kadrovski prevzem Soda s strani Pozitivne Slovenije, ki upravlja
               z državnim premoženjem v času, ko nimamo državnega holdinga.</p>
               <p>Na področju zdravstva se vrstijo ti problemi, zato vas sprašujem:</p>
               <p>Kako boste rešili probleme v zdravstvu? 
                   Kako boste zakrpali luknjo v zdravstveni blagajni? 
               Kako boste rešili vrste v Kliničnem centru?</p>
               <p>Ali bomo zopet čakali tri mesece na novega ministra ali ministrico?</p>
               <p>Kako boste rešili zaplet v Kliničnem centru, kjer je očitno tudi pri samem kadrovanju
               cela vrsta zapletov?</p>
               <p>Navsezadnje pa dovolite, da postavim tezo, da politike na področju zdravstva v
               Sloveniji očitno ne vodite več vi, vaša vlada, ampak to politiko očitno vodijo
               korupcijske mreže in pa lobiji v slovenskem zdravstvu.</p>
               <p>Kaj bomo naredili vsi skupaj, da popravimo to področje?</p>
            </sp>
            <sp xml:id="SDZ6-Redna-23-2014-03-26.sp75">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za odgovor dajem predsednici Vlade.</p>
            </sp>
            <sp xml:id="SDZ6-Redna-23-2014-03-26.sp76">

               <speaker>MAG. ALENKA BRATUŠEK:</speaker>

               <p>Najlepša hvala, spoštovani poslanec.</p>
               <p>Absolutno se zavedamo problemov na področju zdravstva, ki pa so se na žalost v tej
               naši mladi državi nalagali skozi obdobje 20 let. Alenka Bratušek in moja vlada težko
               vse napake preteklosti popravi v enem letu. Glejte, zavedamo se, da celovite reforme
               v času, ki nam je ostal do konca mandata, ne moremo pripraviti. Smo se pa takoj,
               takoj se je nova ministrica, za katero mi je žal, da je omagala tako hitro, a se ne
               bom danes še enkrat spuščala v razloge, lotila reševanja določenih zadev, in vam bom
               tudi na koncu povedala, kaj je v tem enem mesecu bilo pripravljeno in kaj je bilo že
               narejeno.</p>
               <p>Naj na tem mestu omenim še to, da smo kot vlada imenovali strateški svet za
               vprašanja v zdravstvu, da smo se 5. marca na temo problemov že sestali in da smo se
               vsi, ki smo sedeli za tisto mizo, v tem svetu so pa tudi eminentni strokovnjaki in
               zdravniki, strinjali, da je situacija tako akutna, da je treba takoj začeti z
               majhnimi koraki v pravo smer. In točno tako se bomo tega lotili.</p>
               <p>Se pa lahko, pa bom to pustila za konec. Absolutno je prioriteta stabilizacija
               financiranja zdravstvenega sistema, ki jo pa lahko odpravimo tudi z odpravljanjem
               korupcijskih tveganj v zdravstvu in premišljenimi ukrepi tako glede zdravstvenega
               zavarovanja kot organiziranja in financiranja zdravstvenih zavodov. Med prioritetami
               so na kratek rok izvedba projekta skupnih javnih naročil v zdravstvu – tukaj na
               Ministrstvu za zdravje ocenjujejo možnost prihranka v zdravstveni blagajni med 70 in
               100 milijoni evrov; sprejetje ukrepov za krepitev primarne ravni zdravstvene
               dejavnosti, uvajanje učnih ambulant, nadaljnje uvajanje referenčnih ambulant in
               ostale aktivnosti, ki so na tem področju potrebne; sprememba na področju financiranja
               zdravstvenega sistema, tukaj govorimo predvsem o dodatnem zavarovanju, kjer verjamem,
               da se vsi skupaj strinjamo, da preveč denarja ostane izven zdravstvenega sistema,
               čeprav je namenjen zdravstvu; racionalizacija delovanja zdravstvenega sistema, bolj
               pregledno poslovanje bolnišnic, spremembe v organizaciji, upravljanju in vodenju so
               nujno potrebne, cilj pa je seveda večja optimizacija procesov, finančna
               racionalizacija, avtonomija in odgovornost menedžmenta. Tukaj je treba povedati, da
               so razlike pri poslovanju med posameznimi bolnišnicami še vedno velike, prevelike. Se
               pravi, se da, se da tudi s toliko denarja, kot ga je v tem trenutku za zdravstvo
               namenjeno, delovati bolje, kot deluje večina bolnišnic v tem segmentu. In ne nazadnje
               tudi področje investicij, kjer moramo z denarjem, ki nam je na voljo in predvsem z
               evropskimi sredstvi zagotoviti izgradnjo urgentnih centrov, in to kar je bilo v
               preteklosti začeto.</p>
               <p>Se bom tudi sama na koncu ustavila še pri korupciji in problemih, povezanih s tem v
               zdravstvu. Sama, kljub temu da povem in za tem trdno stojim, da bomo z vsem tem, kar
               smo začeli in se lotili, nadaljevali, včeraj sem rekla, in še enkrat povem, tudi za
               ceno še kakšnega odstopa, nadaljevali. Verjamem pa, da je kje kdo, ki je zaradi tega,
               ker bomo v zdravstvu privarčevali tudi do 100 milijonov, rahlo živčen. Žal mi je, da
               ministri, ki odhajajo, ne želijo govoriti o pritiskih, ki so jih deležni, ampak jaz
               verjamem, in včeraj sem se sestala s Policijo in Nacionalnim preiskovalnim uradom, da
               bodo stvari tukaj še pospešili. Absolutno, absolutno pa je na teh organih preganjanje
               tega dela korupcije in gospodarskega kriminala velika prioriteta. Ker brez tega, sem
               pa tudi sama vedno bolj v to prepričana, ne bomo naredili reda.</p>
            </sp>
            <sp xml:id="SDZ6-Redna-23-2014-03-26.sp77">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Bogovič.</p>
            </sp>
            <sp xml:id="SDZ6-Redna-23-2014-03-26.sp78">

               <speaker>FRANC BOGOVIČ (PS SLS):</speaker>

               <p>Pred štirimi meseci je gospod Gantar odstopil in v svoji odstopni izjavi je navedel,
               da ima vaša vladna koalicija vse preveč različne poglede na sodobno, razvitim državam
               primerljivo zdravstvo in da se brez uveljavitve načel korporativnega upravljanja z
               jasno opredeljeno odgovornostjo nikakor ni možno spopasti z največjim problemom
               slovenskega zdravstva – korupcijo.</p>
               <p>To, kar ste povedali, kaj je treba storiti, ste tudi zapisali na slabo stran teksta,
               ki ga imam v roki, ki se nanaša na koalicijsko pogodbo, ki jo je sprejela vaša vlada.
               Kaj je zapisano, je odgovoril gospod Gantar, ki je obupal po osmih mesecih. Nič.
               Napisane so floskule in neka načela, ki jih boste spoštovali pri bodočem delu. Bojim
               se, spoštovana predsednica Vlade, da bo katerikoli minister, ki ga boste izbrali, ali
               ministrica, na tem mestu zelo težko kaj naredil, če se bo nadaljevalo to, kar je
               jasno povedal gospod Gantar. Ko je govoril v vladi, katere član sem bil sam, je imel
               večkrat v ustih besede, ki so govorile o določenih ljudeh, ki so na področju
               farmacije opravljali pomembne naloge. Danes jih več ne opravljajo v raznih
               lekarniških organizacijah in podobno. Mogoče je tudi tam kaj treba poiskati ali pa še
               kje drugje.</p>
               <p>Zato, spoštovana predsednica, sem trdno prepričan, da je nujno, da naredite to, da ti
               ljudje, ki odhajajo, kot ste dejali, povedo vam, povedo organom, ki so za to
               pristojni, kaj je najbolj moteče v slovenskem zdravstvu, da pa se vlada končno
               poistoveti s tem, da sprejme načela oziroma ukrepe reforme, ki bo izvedljiva. Čas se
               počasi izteka tudi tej vladi, v tem letu, ko ste bili … <stage>/ znak za konec razprave/</stage>…
               mesece brez ministra, se, verjamem, ni dalo kaj veliko narediti. Upam pa, da boste
               poiskali ministra ali ministrico, ki bo ločil, kaj je javno in kaj je družinsko.</p>
            </sp>
            <sp xml:id="SDZ6-Redna-23-2014-03-26.sp79">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora dajem predsednici Vlade.</p>
            </sp>
            <sp xml:id="SDZ6-Redna-23-2014-03-26.sp80">

               <speaker>MAG. ALENKA BRATUŠEK:</speaker>

               <p>Hvala.</p>
               <p>Verjetno ste mislili javno in zasebno, ne javno in družinsko. Družinsko? Prav. Jaz
               verjamem, gospod Bogovič, da se strinjate, da vseh stvari, ki so bile narejene v
               preteklosti napačno, še enkrat, se ne da popraviti v enem letu. 20 let so se nalagale
               stvari in veliko večino časa, gospod Bogovič, je tudi Slovenska ljudska stranka
               sodelovala pri kreiranju politike v tej državi. Mislim, da samo v obdobju 2008–2011,
               niste bili člani vlade. Se zavedam, treba je, poprijeli smo za delo, strinjam se in
               jasno in glasno sem povedala, da je bilo ne samo v zadnjem letu, ampak tudi v zadnjih
               dveh letih narejeno premalo na področju … Lahko nadaljujem? Premalo narejeno na
               področju … Ni res, da gospod Gantar ne bi imel podpore za reformo ali pa spremembe v
               zdravstvenem sistemu. Pravzaprav jih nikoli na koalicijo kot končnih rešitev nismo
               dobili. Jaz sem prepričana, da tako kot smo se vse stvari do sedaj dogovorili v dobro
               naše države, bi se in se bomo dogovorili tudi za zdravstvo. In jaz vas prosim, da nam
               daste samo še malo časa. Tako kot smo ga želeli za sanacijo bančnega sistema, ga
               dobili, gospod Bogovič, in obrestna mera na današnji dan za zadolževanje naše države
               je 3,7 %. Veste, koliko je to manj kot takrat, ko smo prevzeli vlado? Vsega se ne da
               narediti v takih časovnih okvirih kot vi z opozicijskih klopi pač radi določate.
               Zavedamo se in bomo in samo z rezultati, tako kot smo vam z makroekonomskimi kazalci,
               ki si jih lahko pogledate vsak dan, dokazali, da so stvari, ki jih delamo, prave,
               tako vam bomo tudi na področju zdravstva dokazali, da bomo stvari v zelo kratkem času
               postavili na pravo pot.</p>
            </sp>
            <sp xml:id="SDZ6-Redna-23-2014-03-26.sp81">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo, da se opravi razprava o odgovoru, ima gospod Bogovič.</p>
            </sp>
            <sp xml:id="SDZ6-Redna-23-2014-03-26.sp82">

               <speaker>FRANC BOGOVIČ (PS SLS):</speaker>

               <p>Glede na to, da se predsednica v svojih odgovorih vedno zateka v preteklost, včasih
               tudi kakšne podatke malce na pamet reče o kakšnih letih sodelovanja v vladi, in ker
               žal v tem času, ki nam je na razpolago, ne dobimo dovolj odgovorov, in predvsem
               vprašanja so bila postavljena za prihodnost, ne za preteklost, predlagam, da o tem
               vprašanju Državni zbor opravi razpravo. Jaz bi želel tudi to, da bi pri tako akutnih
               problemih sodelovali lahko tudi člani opozicije in koalicije skupaj in kakšen problem
               poizkušali skupaj rešiti. Nekajkrat smo vam že to roko, s katero želimo kreativno
               sodelovati tudi kot opozicija pri razvoju te države, ponudili, vendar žal ni
               sprejeta, kvečjemu nam postrežete s kakšnimi podatki, ki jih izvzamete iz konteksta
               in želite utemeljevati svojo politiko na teh področjih. Jaz sem trdno prepričan, da
               vam na področju zdravstva zmanjkuje časa. Področje zdravstva hitreje razpada, kot si
               mogoče sami mislimo. Imamo zelo odgovorne ljudi, ki delajo v zdravstveni
               zavarovalnicah, govorijo in razlagajo nam tudi po poslanskih skupinah, kakšno je
               stanje, kako kričeče je to stanje na področju zdravstva, da bomo morali vsi skupaj v
               nekatere probleme enostavno zagristi in začeti te probleme reševati. Jaz vem, katere
               so bile prioritete Vlade. Žal je bil minister, ki je bil eden redkih, ki bi lahko
               držal kontinuiteto v vladi, eden tistih, ki je omagal v vaši ekipi, ni pač, glede na
               to, da je imel boljše izhodišče od ostalih, da je bil skozi cel mandat oziroma da je
               bil skoraj dve leti v vladi, bi dejansko pričakoval tudi od njega, da bi že prišel s
               temi predlogi, ne zgolj, da skrušeno na koncu prizna, da so ga pritiski koruptivnih
               mrež zlomili, kakor so zlomili očitno medijski in pa drugačni pritiski vašo
               ministrico. Pri tistem delu pa samo v pojasnitev. Ja, jaz sem resno mislil, da je
               treba pri kadrovskih stvareh ločevati med javnim in družinskim. Sam sem tudi bil
               funkcionar in sem že vrsto let in sem krepko vedel, preden je kdorkoli zapisal kakšen
               zakon o integriteti ali pa protikorupcijska komisija, kako se mora funkcionar
               obnašati. Očitno je bilo v tem primeru, v zadnjem primeru po enem mesecu poleg teh
               medijskih pritiskov pomembno predvsem družinsko podjetje. Popolnoma razumem gospo, še
               bolj njenega moža, in mislim, da se je pač tudi iz teh razlogov odločila, kakor se
               je.</p>
               <p>Da bo stanje v zdravstvu bolje, resnično predlagam, da opravimo o tej pereči
               problematiki resno, odgovorno debato in da ne porabimo zgolj nekajkrat po nekaj minut
               za to, da pač neko breme preložimo na bodoče čase. Tega časa v zdravstvu enostavno ni
               več.</p>
            </sp>
            <sp xml:id="SDZ6-Redna-23-2014-03-26.sp83">

               <speaker>PREDSEDNIK JANKO VEBER:</speaker>

               <p>Hvala, gospod Bogovič.</p>
               <p>O vašem predlogu bo Državni zbor odločil v četrtek, 27. marca 2014, v okviru
               glasovanj.</p>
               <p>Prehajamo na četrto vprašanje za predsednico Vlade. Postavil ga bo gospod Franc
               Jurša, Demokratska stranka upokojencev Slovenije.</p>
            </sp>
            <sp xml:id="SDZ6-Redna-23-2014-03-26.sp84">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospod predsednik. Lep pozdrav vsem!</p>
               <p>Da je situacija v zdravstvu zaskrbljujoča, če že ne kar alarmantna, lahko ugotavljamo
               vsi. Da so reforme nujno potrebne in da je bilo treba k reševanju zdravstva v
               Sloveniji pristopiti že včeraj oziroma predvčerajšnjim, je s svojim odstopom opozoril
               prav naš minister za zdravje Tomaž Gantar. Kljub njegovi jasni viziji, ustrezno
               zasnovanim začrtanim ciljem ter trdi volji je ugotovil, da v trenutnih okoliščinah v
               našem zdravstvu pravzaprav nič ni mogoče spremeniti, in to iz dveh osnovnih razlogov:
               prvič zaradi korupcije in drugič zaradi pomanjkanja politične volje za dejanske
               spremembe. V Poslanski skupini Demokratične stranke upokojencev smo prepričani, da je
               bil ravno Tomaž Gantar kot strokovnjak s področja zdravstva eden najbolj sposobnih in
               pogumnih ministrov, kateremu so ne samo zdravstveni lobiji, temveč tudi preostali
               deli sedanje koalicije zavezali roke pri njegovem boju zoper korupcijo. Tudi vi,
               spoštovana predsednica Vlade, niste imela posluha za njegove predloge. Iz tega
               razloga se čudimo vaši včerajšnji izjavi, da je imenovanje Tomaža Gantarja za
               ministra za zdravje bila vaša napaka. Sedaj so nam znane informacije o razlogih za
               odstop trenutne ministrice. Gre za poslovanje njenega podjetja oziroma podjetja
               njenega partnerja z javnim sektorjem. Izgovarjanje na grožnje in pritiske je zgolj
               zamegljevanje ključnega razloga. Gospa predsednica, prosim za vaš odgovor:</p>
               <p>Ali dejansko še vedno verjamete, da pri njenem imenovanju niste naredili napake?</p>
               <p>Na vsesplošne težave v zdravstvu, pomanjkanje zdravnikov, čakalne vrste, slabe a
               preplačane gradnje in obnove, prisotnost tako imenovane mafije v zdravstvu, se v
               Poslanski skupini Demokratične stranke upokojencev sprašujemo, kam ja zašlo naše
               zdravstvo.</p>
               <p>Kdo je na prvem mestu: bolnik ali plenjenje denarja?</p>
               <p>Koalicija je prav zato v novi koalicijski pogodbi vključila zaveze, da se bo borila
               proti korupciji v zdravstvu in da bo racionalizirala poslovanje. A vendarle vas
               sprašujem:</p>
               <p>Ali se Vlada zaveda resnosti položaja?</p>
               <p>Kaj je po vašem mnenju prioriteta v zdravstvu?</p>
               <p>Kako komentirate dejstvo, da se na Ministrstvu za zdravje ministri menjajo hitreje
               kot kjerkoli drugje?</p>
               <p>Kako je mogoče v zdravstvu uvesti potrebne spremembe, če pa imamo očitno na drugi
               strani močne lobije, ki takim spremembam nasprotujejo in so očitno močnejši od
               vsakršnega ministra?</p>
               <p>So lobiji res močnejši od Vlade oziroma od vsakokratne politike vladajočih
               strank?</p>
            </sp>
            <sp xml:id="SDZ6-Redna-23-2014-03-26.sp85">

               <speaker>PREDSEDNIK JANKO VEBER:</speaker>

               <p>Hvala. Prosim za mir v dvorani, gospod Jerovšek.</p>
               <p>Besedo dajem predsednici Vlade za odgovor.</p>
            </sp>
            <sp xml:id="SDZ6-Redna-23-2014-03-26.sp86">

               <speaker>MAG. ALENKA BRATUŠEK:</speaker>

               <p>Hvala, gospod Jurša.</p>
               <p>Bom na koncu v dopolnitvi, če boste še želeli enkrat izpostaviti prioritete, ampak
               mislim, da je bila teža vašega vprašanja namenjena vašemu bivšemu ministru za
               zdravje. Bom zelo iskrena. Kot opozicijska poslanka nikakor nisem bila zadovoljna z
               njegovim delom. V enem letu, v mandatu prejšnje vlade, se opravičujem, da jo spet
               omenjam, ni naredil praktično nič. Vse, kar smo naredili, smo združili, ste združili
               nekaj javnih zavodov v dve enoti. To je bilo vse. In zato sem prepričana, če bi se
               takrat skupaj z DeSUS-om potrudili najti kandidata, ki bi takoj, ko smo prevzeli
               vodenje vlade, v popolnosti zagrizel v probleme v zdravstvu, bi danes situacija bila
               boljša in drugačna. To je razlog za mojo včerajšnjo izjavo. In prepričana sem, da bi
               res bilo tako. Poudarjam, skupaj bi lahko poiskali drugega kandidata. Kot gospod
               Gantar v letu 2012, ne vem, ni našel dovolj volje ali pa tudi političnega soglasja za
               spremembe, je bilo enako na žalost tudi v letu 2013. Z eno resno spremembo ali pa z
               enim resnim predlogom gospod Gantar enkrat samkrat ni prišel k Alenki Bratušek,
               predsednici vlade ali predsednici največje stranke, z enim samim resnim konkretnim
               predlogom. Edina stvar, ki smo jo uspeli uskladiti tudi po moji intervenciji, je bil
               tako imenovani intervencijski zakon, kjer smo nekoliko razširili osnove.</p>
               <p>Kar se tiče korupcije in gospodarskega kriminala na področju zdravstva, jaz več, kot
               sem povedala, ne morem povedati in tudi narediti. Policiji, NPU-ju smo zagotovili
               dodatna sredstva, da se lahko kadrovsko okrepi in se krepi. In še enkrat,
               zagotavljajo, da bodo problemi na področju zdravstva prva prioriteta. Bi pa morali
               kot družba, kot politika vsi v en glas podpirati pravno državo, spoštovati odločitve
               organov, ne pa pred sodnimi stavbami vpiti, da Slovenija ni pravna država. Kdo se
               sploh lahko potem boji, da bo kaznovan, če najvišji politični predstavniki ene
               stranke blatijo in žalijo pravosodni sistem? Na takšen način gospodarskega kriminala
               in korupcije v tej državi resnično ne bomo izgnali iz naše države. In mogoče ali pa,
               bom rekla, kar očitno je to komu tudi v interesu. Alenki Bratušek pač ne.</p>
            </sp>
            <sp xml:id="SDZ6-Redna-23-2014-03-26.sp87">

               <speaker>PREDSEDNIK JANKO VEBER:</speaker>

               <p>Predlog za dopolnitev odgovora ima gospod Jurša.</p>
            </sp>
            <sp xml:id="SDZ6-Redna-23-2014-03-26.sp88">

               <speaker>FRANC JURŠA (PS DeSUS):</speaker>

               <p>Spoštovana predsednica, ne strinjam se v celoti z vašim odgovorom, kajti tudi sam sem
               osebno pri vas posredoval na sestanku predsednikov koalicijskih strank in v imenu
               ministra Tomaža Gantarja zaprosil za razgovor na temo reform v zdravstvu. Tudi sem
               bil večkrat prisoten, ko je bil na sestanku tudi sam Tomaž Gantar. Še enkrat,
               obžalujemo vašo včerajšnjo izvaja, da je bila izbira Gantarja za ministra za zdravje
               napake. Prepričani smo, da je vaša izjava posledica vašega razočaranja, glede na to,
               da se je naš minister Tomaž Gantar vseskozi trudil narediti zdravstveno reformo in je
               vztrajal pri tem dve leti. Pa je odstopil zato, ker ni imel podpore. Zato se nam zdi
               ta izjava v celoti neprimerna, sploh glede na dejstvo, da vaša ministrica ni zdržala
               niti en mesec. V stranki DeSUS, in tudi v poslanski skupini smo prepričani, če ne bo
               prišlo do obračuna s korupcijo v zdravstvu, ga ni junaka, ki bi lahko izpeljal
               zdravstveno reformo. Da to drži pa kaže, da v zadnjih 15 letih noben minister ni
               uspel storiti reformnega koraka v zdravstvu.</p>
               <p>Spoštovana predsednica, želimo vam srečno roko pri izbiri novega ministra oziroma
               ministrice za zdravje.</p>
            </sp>
            <sp xml:id="SDZ6-Redna-23-2014-03-26.sp89">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi dopolniti predsednica? Ne želi. Gospod Jurša, imate mogoče postopkovni predlog?
               Ne. Hvala.</p>
               <p>V tem trenutku se seveda tudi predsednici Vlade zahvaljujem za podane odgovore.
               Prehajamo na odgovore na poslanska vprašanja, ki so bila postavljena na 22. Seji
               Državnega zbora.</p>
               <p>Minister za obrambo Roman Jakič bo odgovoril najprej na vprašanje gospoda Roberta
               Hrovata v zvezi z ureditvijo statusa prostovoljnih gasilcev in ostalih reševalcev.</p>
               <p>Gospod minister, imate besedo.</p>
            </sp>
            <sp xml:id="SDZ6-Redna-23-2014-03-26.sp90">

               <speaker>ROMAN JAKIČ:</speaker>

               <p>Najlepša hvala za besedo, spoštovani predsednik. Seveda tudi najlepša hvala kolegu
               Hrovatu za vprašanje, ki ga je postavil.</p>
               <p>Vsi vemo, da zadnja naravna nesreča, s katero smo bili soočeni, je pokazala na
               nenadomestljivo vlogo gasilcev ter ostalih prostovoljnih reševalcev v sistemu zaščite
               in reševanja, hkrati pa je izpostavila vprašanje urejanja njihovega statusa.
               Ministrstvo za obrambo si je vzporedno z izgrajevanjem sistema varstva pred naravnimi
               in drugimi nesrečami prizadevalo cel čas postopno urediti tudi statusna vprašanja
               tako prostovoljnih gasilcev kot tudi vseh ostalih reševalcev, ki so kot prostovoljci
               vključeni v sistem varstva pred naravnimi in drugimi nesrečami. Ocenjujemo, da je
               njihov status urejen primerljivo z državami s podobno ureditvijo s tega področja, pri
               čemer pa moramo nedvoumno poleg samega statusa gasilca oziroma prostovoljnih
               reševalcev upoštevati tudi urejanje odnosa do njihovih delodajalcev ter tudi urejanje
               statusa prostovoljnih organizacij, ki sodelujejo v sistemu zaščite in reševanja.</p>
               <p>Področje, samo da spomnim, sem pa prepričan, da veste, da je po našem mnenju področje
               nadomestila plač prostovoljnim gasilcem že ustrezno urejeno z Zakonom o gasilstvu in
               Zakonom o varstvu pred naravnimi in drugimi nesrečami. Vemo tudi postopek, da
               prostovoljnemu gasilcu za čas izobraževanja ali pa za čas udeležbe na intervenciji
               pripada nadomestilo plače. Se pravi nadomestilo plače z vsemi prispevki in davki, ki
               bremenijo plače, izplača delodajalec, ki potem zahteva povrnitev od organov ali
               države ali lokalne skupnosti, odvisno od tega, kdo je gasilca vpoklical na
               izobraževanje ali pa na intervencijo. Ob tem pa delodajalec lahko poleg tega
               nadomestila za plačo zahteva tudi povračilo izpada dohodka, in sicer v višini do 20 %
               nadomestila plače, vključno s pripadajočimi prispevki in davki, ki ga je izplačal za
               čas odsotnosti pripadnika ali državljana z dela. Nadomestilo plače v teh primerih
               delodajalcu povrne občina iz občinskega proračuna ali pa država iz državnega
               proračuna. Na enak način je urejeno tudi denarno nadomestilo pripadnika, ki prejema
               pokojnino ali denarno nadomestilo za primer brezposelnosti, pripadnika, ki nima
               dohodka, in pa pripadnika, ki samostojno opravlja svojo dejavnost.</p>
               <p>Kar se tiče zavarovanja, ne bom našteval členov, ampak je zavarovanje urejeno vsaj v
               treh zakonih, Zakonu o gasilstvu, Zakonu o varstvu pred naravnimi in drugimi
               nesrečami in Zakonu o zdravstvenem varstvu in zdravstvenem zavarovanju.</p>
               <p>Vprašanje, ki ste ga naslovili, tudi ne bom govoril o zdravstvenih pregledih, čeprav
               se o tem pogovarjamo, da ne bi bili duplirani zdravstveni pregledi tako za gasilce,
               ki morajo biti zdravstveno pregledani, ker so zaposleni pri delodajalcu, istočasno pa
               morajo imeti še dodatni zdravstveni pregled narejen, in na tem področju bomo morali
               nekaj narediti. Ampak v vsakem primeru gledamo tudi to.</p>
               <p>Gasilska zveza Slovenije vsako leto, kar se tiče zavarovanja, vsako leto v mesecu
               januarju sklene posebno pogodbo z Zavodom za zdravstveno zavarovanje Slovenije, ki
               določi enoten pavšal in s tem višino zavarovalnine. Na podlagi tega lahko dobi
               prostovoljni gasilec, ki se poškoduje ali zboli pri izvajanju gasilske službe,
               stoprocentno plačano bolniško, v določenih primerih, najmanj 20-procentna okvara
               organizma, pa je po predpisih o vojnih invalidih oziroma posledic bolezni možna tudi
               enkratna denarna pomoč.</p>
               <p>Bom v nadaljevanju še odgovoril na konkretno vprašanje, kaj mislimo glede spremembe
               zakonodaje.</p>
            </sp>
            <sp xml:id="SDZ6-Redna-23-2014-03-26.sp91">

               <speaker>PODPREDSEDNICA RENATA BRUSNOLE:</speaker>

               <p>Hvala lepa.</p>
               <p>Dopolnitev odgovora. Izvolite, gospod Hrovat.</p>
            </sp>
            <sp xml:id="SDZ6-Redna-23-2014-03-26.sp92">

               <speaker>ROBERT HROVAT (PS SDS):</speaker>

               <p>Hvala lepa za besedo.</p>
               <p>Spoštovani minister, jaz sem pričakoval, da mi boste v tem delu odgovorili na moje
               vprašanje. Jaz sem vam na zadnji seji postavil vprašanje, ko ste bili odsotni, kdaj
               in na kakšen način boste pripravili spremembo zakonodaje, ki ureja status gasilca
               oziroma status gasilcev in ostalih reševalcev v sistemu zaščite in reševanja. Zdaj
               ste mi našteli vse tisto, kar že obstaja, kar je. Ampak spomnil bi vas na sestanek,
               ki ste ga imeli s predsednikom in poveljnikom Gasilske zveze Slovenije, mislim, da
               novembra, kjer ste potem na tiskovni konferenci obljubili, da boste pripravili
               spremembo zakonodaje v smislu izboljšav statusa prostovoljnih gasilcev oziroma tudi
               ostalih reševalcev, seveda posledično. Od takrat so pretekli 4 meseci. V vmesnem času
               se je zgodil žledolom, za katerega vsi vemo, kdo je opravil gro dela na terenu, torej
               prostovoljni gasilci in ostali reševalci.</p>
               <p>Zdaj me resnično zanima predvsem ureditev statusa v relaciji z delodajalci, kot
               motivacija za delodajalce, da bodo zaposlovali prostovoljne gasilce. To je tisto, kar
               je glavni kamen spotike oziroma glavna želja prostovoljnih gasilcev, da se končno
               uredi status tudi na tem področju. Sami se spomnite, mislim, da ste bili skupaj s
               predsednico Vlade pri tem žledolomu, ko je predsednica Vlade sama klicala
               delodajalce, da naj pustijo fante na teren, da bodo opravili svoje delo. Od takrat
               naprej se ni zgodilo nič. Sprašujem vas zaradi tega, ker je bilo takrat veliko
               obljub, kaj vse se bo storilo, kako se bo status gasilcev uredil. Zdaj je spet minil
               mesec, pravzaprav dva, pa še vedno ni nič. Zato vas sprašujem:</p>
               <p>Kdaj, kako in na kakšen način?</p>
               <p>Hvala lepa.</p>
            </sp>
            <sp xml:id="SDZ6-Redna-23-2014-03-26.sp93">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-23-2014-03-26.sp94">

               <speaker>ROMAN JAKIČ:</speaker>

               <p>Hvala za dodatno vprašanje.</p>
               <p>Oba z gospodom Hrovatom, glede na to, da je zelo aktiven v gasilski zvezi oziroma
               gasilskem društvu, veva, da je bila tudi odločitev Gasilske zveze, da v letošnjem
               letu naredimo detajlno analizo in na osnovi te analize ugotovimo, ali so spremembe in
               kje so te spremembe pomembne ali pa potrebne. Ne samo z Gasilsko zvezo, ampak tudi z
               vodstvi ostalih reševalnih služb in prostovoljnih reševalcev bomo preverili in
               predlagali morebitne dopolnitve zakonodaje. Kar trdim, je, da tisti očitki, ki so se
               tudi v času žleda ali pa takoj po žledu, po tej nesreči nanašali, češ, da ni urejen
               status, da morajo prostovoljni gasilci vzeti dopust, ko gredo na teren, in da nimajo
               refundirane svoje plače za čas vpoklica, pač ne držijo. To je urejeno in je bilo
               skozi ta postopek urejeno. Naj samo dokončam. Osebno mislim, da ni samo stvar teh
               dveh zakonov ali pa treh, ki sem jih naštel, ampak da si bomo, in Ministrstvo za
               obrambo je to že večkrat naredilo, prizadevali, da bi določene stimulacije, o katerih
               govorite, za prostovoljne gasilce dosegli tudi pri drugih resorjih ali pa spremenili
               druge resorne zakone, predvsem na področju davčne, pokojninske in delovne zakonodaje.
               Tudi sam sem zagovornik stimulacije delodajalca, da v primeru, ko ima na izbiro dva
               enakovredna kandidata za zaposlitev, uporabi tako imenovano pozitivno diskriminacijo
               in zaposli poklicnega gasilca. Vendar je treba preveriti, katero zakonodajo je treba
               spremeniti in kakšne so posledice glede tega. Kot veste, pa je na področje privatnega
               sektorja toliko težje poseči, če že v javnem sektorju lahko zagotovimo določene
               ugodnosti, kar se zaposlovanja na tej točki tiče.</p>
            </sp>
            <sp xml:id="SDZ6-Redna-23-2014-03-26.sp95">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Hrovat.</p>
            </sp>
            <sp xml:id="SDZ6-Redna-23-2014-03-26.sp96">

               <speaker>ROBERT HROVAT (PS SDS):</speaker>

               <p>Hvala.</p>
               <p>Spoštovana podpredsednica, v skladu s poslovnikom predlagam, da Državni zbor opravi
               razpravo o odgovoru ministra. Zakaj je to potrebno? V Slovenski demokratski stranki
               smo takoj po tem žledolomu, ki je bil pred dvema mesecema v Sloveniji, napovedali, da
               bomo vložili predloge za spremembo zakonodaje na tem področju. Ta zakonodaja je z
               naše strani pripravljena, je pa nismo vložili samo zaradi tega, ker ste vi oziroma
               vaši sodelavci zagotovili, da boste proučili skupaj z Gasilsko zvezo in potem našli
               neko rešitev. Zaradi tega mi tega predloga zakona nismo vložili. Od takrat sta minila
               dva meseca, od prve vaše obljube pa že štirje mesece, ko ste se o teh stvareh
               pogovarjali, vendar se ni zgodilo nič. Zato mislim, da je zdaj resnično napočil čas,
               da se stvar ne bo preveč ohladila, da se ne bo preveč odmaknilo od same te
               katastrofe, ki je doletela Slovenijo, kjer so prostovoljni gasilci in ostali
               reševalci odigrali glavni vlogo, da se te stvari uredijo. Poglejte, eden izmed
               osnovnih predlogov, ki prihaja iz gasilskih vrst ali pa iz vrst reševalcev sistema
               zaščite in reševanja, je, da bi v davčno zakonodajo uvedli spremembe oziroma olajšave
               za delodajalce pri zaposlovanju prostovoljnih gasilcev in ostalih reševalcev, podobno
               kot je urejeno za delodajalce, ki zaposlujejo invalide ali pa tiste, ki iščejo prvo
               zaposlitev. To so konkretni ukrepi, konkretni koraki, ki bi resnično lahko pripomogli
               k temu, da bi se uredil ta status gasilca v tem segmentu na relaciji prostovoljni
               gasilec, reševalec pa delodajalec. To je tisto, kar je po mojem mnenju glavna stvar,
               ki jo je treba urediti. In res ne želimo kakorkoli nagajati ali pa vlagati zakone, za
               katere vnaprej vemo, da jih koalicija ne bo sprejela, zato bi rad, da se opravi ta
               razprava, da se poslanke in poslanci tukaj na seji Državnega zbora dogovorimo, kako
               in na kakšen način bomo to stvar rešili, ne z nekimi solo akcijami, ampak z nekim
               usklajenim delovanjem. Zato mislim, da resnično ne bi bilo slabo, da jutri ta moj
               predlog za splošno razpravo oziroma za razpravo o odgovoru ministra tudi podprete.
               Hvala lepa.</p>
            </sp>
            <sp xml:id="SDZ6-Redna-23-2014-03-26.sp97">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>O vašem predlogu bo Državni zbor odločil v četrtek, 27. marca 204, v okviru
               glasovanj.</p>
               <p>Prehajamo na naslednji odgovor. Na poslansko vprašanje gospoda Janeza Ribiča v zvezi
               z ukrepi na področju prostovoljnega gasilstva bo odgovoril minister za obrambo gospod
               Roman Jakič.</p>
            </sp>
            <sp xml:id="SDZ6-Redna-23-2014-03-26.sp98">

               <speaker>ROMAN JAKIČ:</speaker>

               <p>Tudi gospodu Ribiču se zahvaljujem za vprašanje. Ne bom ponavljal tistega, kar sem že
               v predhodnem odgovoru govoril glede statusnih vprašanj. Vsekakor se strinjam z vami
               in pridružujem vaši ugotovitvi, gospod Ribič, glede nenadomestljive vloge
               prostovoljnega gasilstva v sistemu zaščite in reševanja, s katerim ste začeli svoje
               vprašanje. Ocenjujem podobno, kar se tiče statusa, da je dobršen del že narejen, se
               pa strinjam tudi s tem, kar je kolega Hrovat na koncu povedal, da tukaj ni prestižne
               igre, da gre za to, da se v resnici usedemo in z Gasilsko zvezo najdemo ustrezen
               jezik, predvsem pa rešitve, ob upoštevanju, kar je zguljena fraza, ampak kljub vsemu
               upoštevanju gospodarske situacije in upoštevanju dejstva, da ne bi s tem na nek način
               odprli Pandorino skrinjico in potem bi vsi poskušali najti primerno rešitev tudi v
               drugi zakonodaji, se pravi pokojninski, davčni in tako naprej, ker sem jaz
               zagovornik, da se uredi na način, da je delodajalec stimuliran. Tudi pravilno
               ugotavljate, da urejanje statusa gasilstva ne more biti samo stvar krovnega zakona,
               na področju varstva pred naravnimi in drugimi nesrečami oziroma gasilstva, ampak to
               sega tudi na področje, kot ugotavljamo vsi skupaj, davčne, delovne in pa tudi
               pokojninske zakonodaje.</p>
               <p>Edino, kar sem želel ob tem vašem vprašanju dodatno povedati, na kar prej nisem
               odgovoril, je, da je treba dodatne ukrepe v resnici dobro premisliti in doseči
               konsenz znotraj gasilske organizacije in tudi drugih prostovoljnih reševalnih služb.
               To je zelo pomembno, ker jaz sem že bil v teh diskusijah z njimi in sem bil tudi z
               njihove strani opozorjen, da s hitrimi, morda tudi všečnimi rešitvami lahko
               povzročimo, da bo nehote prišlo do delitve prostovoljnega članstva na operativno in
               neoperativno oziroma na tiste z določenim statusom in tiste brez njega, kar ima lahko
               za prostovoljstvo nepopravljive posledice.</p>
               <p>Spremembe se je treba lotiti dolgoročno, zato bomo v okviru analize tega preseka
               stanja na področju varstva pred naravnimi in drugimi nesrečami, ki ga izdelujemo v
               letošnjem letu skupaj z Gasilsko zvezo Slovenije in vodstvi ostalih reševalnih služb,
               status prostovoljnih reševalcev ponovno preverili in pa predlagali, kot sem že rekel,
               morebitne dopolnilne predloge zakonodaje. Ob tem pa se je treba zavedati, da pri
               nobeni rešitvi ne bo šlo brez povečanja finančnih sredstev. To pa nam je popolnoma
               jasno že zdaj. Hvala.</p>
            </sp>
            <sp xml:id="SDZ6-Redna-23-2014-03-26.sp99">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Ribič, imate zahtevo za dopolnitev odgovora.</p>
            </sp>
            <sp xml:id="SDZ6-Redna-23-2014-03-26.sp100">

               <speaker>JANEZ RIBIČ (PS SLS):</speaker>

               <p>Hvala. Spoštovana ministra, ministrica, spoštovane gospe in gospodje!</p>
               <p>Tako bom začel. Ko srečaš gasilca, se primeš za gumb, kot da bi srečal dimnikarja,
               kajti tudi gasilec, ko ti prihaja pomagat v sili, ti želi srečo. Vem, spoštovani
               minister za obrambo, ste samo eden v vladi. Interesov takšnih ali drugačnih je
               veliko, ampak moja vprašanja so zelo dobronamerna, kajti vemo, kako močna je gasilska
               organizacija v Sloveniji in želja je, da bi nekako vsi pomagali to izboljšati. Zato
               me zanima konkretno:</p>
               <p>Kaj menite o opredelitvi statusa operativnega prostovoljnega gasilca? To so ljudje,
               ki imajo praktično enake naloge kot profesionalni gasilci, ki intervenirajo v vseh
               mogočih nesrečah, ki so visoko usposobljeni za zaščito in reševanje. Večkrat letno so
               v življenjski nevarnosti, številni se soočajo tudi z razmeroma stresnimi situacijami
               pri svojem delu.</p>
               <p>Nihče ne govori, da bi jim bilo treba karkoli plačevati, toda mar se vam ne zdi, da
               bi jim lahko pomagali vsaj kako drugače. S posebno dohodninsko olajšamo mogoče, z
               dodatnim pokojninskim zavarovanjem mogoče, z urejenim posebnim statusom, ki bi
               omogočil normalno delo, ki bi tistim terencem, ki nimajo drugih dohodkov, pokril tudi
               kakšen del prispevkov, morebiti tudi kakšno leto beneficiranega delovnega staža.
               Skratka, da bi skupaj iskali možnosti, kako najbolj pomagati tem ljudem, ki nam
               pomagajo v sili. Prosim za odgovor.</p>
            </sp>
            <sp xml:id="SDZ6-Redna-23-2014-03-26.sp101">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-23-2014-03-26.sp102">

               <speaker>ROMAN JAKIČ:</speaker>

               <p>Vaša razmišljanja so na mestu in jih popolnoma podpiram, da je treba videti. Še
               enkrat opozarjam na to nevarnost, na katero me opozarjajo tudi v Gasilski zvezi
               Slovenije, da je treba biti zelo previden, ko delimo operativnega in tako imenovanega
               neoperativnega prostovoljnega gasilca, da ne bi tukaj naredili razlike, da ne bi šli
               v smeri profesionalizacije prostovoljnih gasilcev. Ker potem se pa moramo za dva
               koncepta odločati: ali koncept, ki ga imamo v Sloveniji 140 let in bazira na
               prostovoljstvu, ali na profesionalnosti, nekatere države to imajo, ampak potem se je
               treba zavedati, to pomeni en nov sektor, kreiranje enega novega sektorja z vsemi
               finančnimi posledicami, istočasno pa po moji oceni zmanjševanju odzivnosti samega
               gasilstva. Če gledate države, kjer imajo izključno profesionalno gasilstvo, boste
               videli, da na kraj nesreče prihajajo kasneje. V Sloveniji je, in tukaj se strinjam z
               vami in kapo dol slovenskim gasilcem, ki so vedno prvi in v trenutku tam, ker je
               sistem postavljen na ta način, da prostovoljno gasilstvo kliče po tem, da so vpeti v
               delo, v lokalno skupnost ali pa v okolje, in so tudi tisti, ki znajo najhitrejše
               odreagirati. So pa seveda na mestu vsa ta vaša priporočila ali pa razmišljanja. In še
               enkrat pravim, da z Gasilsko zvezo Slovenije točno v tej smeri iščemo variante. Ne
               nazadnje smo eno vmes našli tako za profesionalne kot tudi operativne, da smo na
               primer ponudili vsaj iz Slovenske vojske psihološko pomoč predvsem za tiste gasilce,
               ki gredo na kraj, govorim seveda o prometnih nesrečah ali pa nesrečah, kjer vidijo
               zelo hude prizore, da bomo tudi psihološko pomoč, ki jo sicer imamo za Slovensko
               vojsko in slovenske vojake, ko se vračajo z misij v tujini, ponudili tudi gasilstvu,
               da bi lahko šli skozi travme, ki jih doživljajo s tem, ko prvi pridejo na prizorišče
               nesreče, in ta ogled je včasih tudi tak, da pušča neke določene psihološke posledice
               tudi pri samih gasilcih.</p>
            </sp>
            <sp xml:id="SDZ6-Redna-23-2014-03-26.sp103">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Ribič, predvidevam, da imate zahtevo za razpravo.</p>
            </sp>
            <sp xml:id="SDZ6-Redna-23-2014-03-26.sp104">

               <speaker>JANEZ RIBIČ (PS SLS):</speaker>

               <p>Hvala za besedo.</p>
               <p>Zahvaljujem se za odgovore. Če je kaj ali ne, o čemer bi se lahko pogovarjali tukaj v
               tem Državnem zboru vsi, vsi nekako zagovarjamo gasilce, to ni neka politična stvar,
               se mi zdi prav, da bi slišali od vseh poslancev neka stališča, neke usmeritve in bi
               se na osnovi tega lažje naredil en dober zakon. Zato upam, da bi v Državnem zboru v
               skladu s poslovnikom opravili razpravo in v luči te razprave seveda lahko potem
               pripravimo izhodišča, ki bi jih potem vnesli v zakonske rešitve.</p>
               <p>Ne dvomim, da bo do določenih sprememb zakonodaje prišlo, kot ste tudi sami
               napovedali. Konec koncev je zadnja izkušnja predragocena, da bi izpustili iz rok
               možnost za odpravo določenih pomanjkljivosti v tej službi. V Državnem zboru smo se že
               večkrat pogovarjali in strinjali, da naravna nesreča ne sme biti poligon za politično
               prerekanje in nabiranje političnih točk, in iskreno, gospod minister, vam v Slovenski
               ljudski stranki ponujamo roko za to sodelovanje. Kot vemo, imamo primere, ko imajo
               tudi gasilci težave v svojih službah, nekaj ste o tem že odgovorili, in razumljive
               težave, ko imajo delodajalci prevelik izpad delovne sile, ostanejo pa prepuščeni sami
               sebi, sploh je to na podeželju, kjer je podjetje, ki ima, ne vem, 20 ljudi, pa je od
               tega 5 gasilcev, se cela proizvodnja ustavi, in težko je to meriti, kako to
               poravnati.</p>
               <p>Zato mislim, da tudi kakršnikoli prihodki iz zavarovalnin in tako dalje predolgo
               trajajo, predolgo to mlini meljejo za tiste posameznike, ki imajo morda espe, pa so
               se na takšni delovni akciji ali pri takšni pomoči poškodovali, zato se mi zdi prav,
               da bi se o teh stvareh pogovarjali tukaj v Državnem zboru in upam, da bodo jutri, ko
               bomo glasovali o tej razpravi, to tudi poslanci razumeli in mojo pobudo in moj
               predlog podprli. Hvala lepa.</p>
            </sp>
            <sp xml:id="SDZ6-Redna-23-2014-03-26.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu z vašim predlogom bo Državni zbor odločil v četrtek, 27. marca 2014, v
               okviru glasovanj.</p>
               <p>Gospa Sonja Ramšak bo prejela odgovor na vprašanje v zvezi z nepravilnostmi v
               Slovenski vojski.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-23-2014-03-26.sp106">

               <speaker>ROMAN JAKIČ:</speaker>

               <p>Hvala za vprašanje poslanki Ramšakovi.</p>
               <p>Kljub intenzivnemu dialogu s sindikati, kateremu posvečamo posebno pozornost, je
               bilo v zadnjem obdobju na različne naslove poslano kar nekaj pisem teh sindikatov, v
               katerih opozarjajo na po njihovem različne nepravilnosti predvsem v Slovenski vojski.
               Eno od teh je tudi ta skupna izjava, na katero referirate, treh sindikatov, ki jo
               omenjate in v kateri opozarjajo na po njihovem mnenju nepotizem in kronizem. Takšna
               opozorila, da ne bo nesporazuma, kot minister in ministrstvo jemljemo z vso
               resnostjo, čeprav formalno izjava na Ministrstvo za obrambo sploh ni bila
               naslovljena, smo primere, ki jih navajate, tudi proučili, pri čemer pa se žal
               nekatere navedbe, ki so se že pred časom pokazale za neresnične v navedenem pismu,
               tudi ponavljajo, in se poskuša na nek način ustvariti vtis o alarmantnem stanju na
               kadrovskem področju v Slovenski vojski.</p>
               <p>V zvezi s tem je ena ključnih trditev sindikatov povezana s t. i. podelitvijo
               kadrovske službe ministrstva Slovenski vojski, ki naj bi omogočala nepravilnosti, na
               katere opozarjate. Prenos kadrovske funkcije v Generalštab Slovenske vojske v delu,
               ki se nanaša na pripadnike Slovenske vojske, je bil izvršen že v letu 2007. Seveda ni
               bil prenesen niti v mojem mandatu, niti v mandatu mojega predhodnika, ampak v letu
               2007. Po mojem mnenju je vodenje kadrovske politike ena temeljnih funkcij vsake
               organizacije in je bila takšna odločitev v določenem delu tudi upravičena in ima
               podlago v zakonu o obrambi. Vprašanje pa je, ali ne bi bilo smotrno kadrovsko
               funkcijo v celotnem ministrstvu v večji meri poenotiti in racionalizirati, pri čemer
               je določene dele, ki se neposredno vežejo na delovanje Slovenske vojske, treba v
               Slovenski vojski tudi ohraniti. In tako je moje mnenje. Tudi moja želja je bila, da
               se določene funkcije kadrovskih služb znotraj ministrstva na nek način združijo,
               seveda pa se vse ne morejo. Predlog glede tega je s strani pristojnih služb v
               pripravi znotraj ministrstva in se bomo o tem odločali v kratkem. Sicer pa ima
               Slovenska vojska s predpisi in drugimi pravnimi akti natančno določene in razmejene
               pristojnosti na kadrovskem področju.</p>
               <p>S kadrovskim načrtom Slovenske vojske pa so določena tudi temeljna izhodišča
               kadrovske politike ter načela za uveljavljanje kompetentnega modela na področju
               zaposlovanja in štipendiranja, razporejanja, napredovanja, povišanja, službovanja v
               tujini, vojaškega izobraževanja in usposabljanja, tudi podeljevanja priznanj,
               podaljševanja pogodb in odhoda iz Slovenske vojske. Se pravi, kadrovska politika mora
               skozi pregledne kadrovske procese in postopke ter naloge upravljanja s kadri
               zagotoviti razvoj organizacije in karierne poti pripadnikom Slovenske vojske in
               izboljšati s tem strukturo Slovenske vojske ter zagotoviti ustrezno popolnjenost
               zlasti vitalnih zmogljivosti vojske.</p>
               <p>Na očitke glede nadzora Slovenske vojske pa bi rad pojasnil, da se v Slovenski
               vojski redno, v primeru izrednih dogodkov pa tudi izredno izvajajo tako notranji
               nadzori nad procesi dela. Nadzor nad delom Slovenske vojske v skladu z zakonom
               izvajata tako inšpektorat za obrambo kot tudi notranja revizijska služba. Poleg tega
               pa kot vsi organi v sestavi Vlade Republike Slovenije in sama vlada pa izvajajo te
               nadzore, tudi Inšpektorat za javno upravo, seveda Računsko sodišče in Inšpektorat za
               delo. Glede konkretnih primerov pa vam lahko pojasnim v nadaljevanju tega odgovora.
               Hvala.</p>
            </sp>
            <sp xml:id="SDZ6-Redna-23-2014-03-26.sp107">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Ramšakova, želite še dopolnitev odgovora?</p>
            </sp>
            <sp xml:id="SDZ6-Redna-23-2014-03-26.sp108">

               <speaker>SONJA RAMŠAK (PS SDS):</speaker>

               <p>Hvala lepa, spoštovani minister za ta del odgovora.</p>
               <p>Jaz moram reči, da nikakor nisem z njim zadovoljna. Res je pismo bilo naslovljeno na
               poveljnika oboroženih sil oziroma na predsednika države in na poslanke in poslance.
               Iz tega pisma izhaja ogromno stvari, na katere smo vas v Slovenski demokratski
               stranki v okviru sej Odbora za obrambo že večkrat seznanjali. Tudi na seji, ko smo
               obravnavali socialni položaj pripadnic in pripadnikov Slovenske vojske, so bili ti
               problemi izpostavljeni s strani sindikata in tudi s strani poslank in poslancev.
               Kolikor je meni znano s strani predstavnikov sindikatov, ste z vsebino teh obtožb
               seznanjeni. Mi pa niste odgovorili na konkretna vprašanja oziroma navedbe, če gre za
               nezakonito napredovanje častnikov in vojaških uslužbencev v višje plačilne razrede,
               če gre za kronizem, nepotizem, za diskriminacijo poklicnih pripadnic in pripadnikov
               ter civilnih oseb v Slovenski vojski, če gre za subjektivno izražanje službenih ocen,
               navaja celo, da si je vojaška elita podredila celoten ustroj in pravni red Republike
               Slovenije nas mora vse skupaj zelo skrbeti. Tako vas kot ministra kot predsednika
               države in ne nazadnje poslanke in poslance. Glede na zadnje dogodke v naši bližini, v
               Ukrajini in na Krimu je izredno pomembno, kakšno vojsko imamo, ali lahko poveljujoči
               še vedno računajo na stoodstotno podporo pripadnic in pripadnikov Slovenske vojske.
               Jaz sem v to prepričana, da še vedno velja zavest in ljubezen do domovine, ne glede
               na vse to, kar se dogaja. Ampak jaz bi vas res prosila, da se usedete s sindikati, da
               razčistite te zadeve in da končno pridemo do nekega skupnega imenovalca.</p>
            </sp>
            <sp xml:id="SDZ6-Redna-23-2014-03-26.sp109">

               <speaker>PODPREDSEDNICA RENATA BRUSNOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-23-2014-03-26.sp110">

               <speaker>ROMAN JAKIČ:</speaker>

               <p>V resnici gremo točno v tej smeri. Jaz sem, ne glede na to, da nismo bili naslovnik
               tega pisma in poziva teh treh sindikatov, ko ste povedali, kam je bilo naslovljeno in
               poslano, smo sprožili vse mehanizme, da se preveri, ali te trditve držijo, in če
               držijo, da se sankcionirajo, da pa seveda nosijo tudi odgovornost tisti, če so v teh
               procesih naredili kaj narobe. Načelniku Generalštaba Slovenske vojske in Generalštabu
               sem takoj predal vse te očitke, ki so navedene v tem pismu. Moram reči, da do
               klientelizma, do vsega tega, kar je navedeno, imam ničelno točko tolerance. Jaz tudi
               sam ne kadriram, je pa res, da se tudi ne spuščam v kadrovsko politiko, kot sem
               rekel, Slovenske vojske na ta način, da bi posegel v vsako njihovo imenovanje, na
               vsako njihovo spremembo formacije ali pa na vsak njihov izbor določenih kandidatov za
               določena mesta znotraj Slovenske vojske. Jaz sem sprožil vse mehanizme in pričakujem
               od Generalštaba Slovenske vojske, da bodo imeli zelo jasne odgovore.</p>
               <p>Kot sem pa rekel, s sindikati, z vsemi štirimi reprezentativnimi sindikati pa vodimo
               definitivno permanenten dialog in mislim, da znotraj tega dialoga bomo našli rešitve,
               predvsem pa odgovore na vprašanja. Nimam nič proti, če je kaj narobe, če se je kaj
               narobe naredilo, da se ta napaka popravi in poišče odgovornost znotraj sistema, ali
               je do te napake prišlo nenamerno, če pa je prišlo namerno, pa se za to odgovarja.
               Hvala.</p>
            </sp>
            <sp xml:id="SDZ6-Redna-23-2014-03-26.sp111">

               <speaker>PODPREDSEDNICA RENATA BRUSNOLE:</speaker>

               <p>Hvala lepa.</p>
               <p>Izvolite, imate zahtevo za razpravo, gospa Ramšak.</p>
            </sp>
            <sp xml:id="SDZ6-Redna-23-2014-03-26.sp112">

               <speaker>SONJA RAMŠAK (PS SDS):</speaker>

               <p>Hvala lepa.</p>
               <p>V skladu z 246. členom Poslovnika Državnega zbora bi predlagala, da se o tej
               problematiki opravi širša razprava. Minister, vi zelo dobro veste, da smo že večkrat
               na Odboru za obrambo obravnavali tudi formacije, da v bistvu v skladu z zakonodajo
               ni, da imamo neke začasne formacije, na katere se premeščajo vojaki in se jim v
               bistvu s tem krni njihova plača, če se lahko tako izrazim na kratko, in da prihaja
               tukaj seveda do kršitev delovnopravne zakonodaje. Ko govorite o tem, da permanentno
               vodite dialog s sindikati, bi jaz rekla, da intenzivirajte to zadevo. Glede na to, da
               po tem pismu je še kar nekaj pisem, ki je dejansko zaokrožilo strani sindikatov, ne
               samo teh treh, ki so pač v bistvu naredili skupno izjavo, ampak tudi Sindikata
               vojakov Slovenije in mislim, da dejansko se na tem področju nekaj dogaja in da bi
               bilo res prav, da morda se vsi skupaj, tudi zopet na Odboru za obrambo srečamo in
               poskušamo najti konstruktivne rešitve.</p>
               <p>Vsekakor je nedopustno, da vojak, ki ima 10 let pogodbo v Slovenski vojski, v
               desetih letih ne napreduje, v činu govorim, zato ker vemo, da tistih klasičnih
               napredovanj žal zaradi nekaterih sklepov glede napredovanj v javni upravi seveda ni.
               Ampak kar se pa tiče znotraj samega ustroja vojske, pa mislim, da je nedopustno in
               tudi nemotivacijsko za ljudi, da v desetih letih nimajo možnosti napredovanja, ne
               glede na to, da vemo, da pripadniki in pripadnice Slovenske vojske dejansko po
               formacijah odstopajo v stopnji izobrazbe, vsaj kolikor je meni znano, zahtevana je
               četrta stopnja, pa mislim, da ima velika večina peto stopnjo izobrazbe, pa morda tudi
               še šesto ali sedmo, kar ni ovira za zaposlitev. Seveda je pa potem demotivacijsko, in
               če držijo navedbe, da se potem pa iščejo razlogi, da se takšne ljudi pa odpusti s
               subjektivnimi službenimi ocenami ali pa s pomočjo nepravilno ugotovljenega
               zdravstvenega stanja in podobnih zadev, da to pa je tisto, kar nas mora skrbeti.
               Policija in vojska sta dve državni inštituciji, in je treba te zadeve res primerno
               urediti. Hvala lepa.</p>
            </sp>
            <sp xml:id="SDZ6-Redna-23-2014-03-26.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>O vašem predlogu bo Državni zbor odločil v četrtek, 27. marca 2014, v okviru
               glasovanj.</p>
               <p>Prehajamo na naslednje vprašanje, na katero bo odgovoril minister za notranje zadeve
               dr. Gregor Virant, in sicer na vprašanje gospoda Dragutina Mateja v zvezi s
               postopanjem organov policije v primeru izvajanja nalog inšpekcijskega nadzora
               mestnega inšpektorata.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-23-2014-03-26.sp114">

               <speaker>DR. GREGOR VIRANT:</speaker>

               <p>Hvala lepa. Lepo pozdravljeni!</p>
               <p>Žal mi je, da kolega Mateja ni tu, ker gre za zelo specifično, konkretno vprašanje
               in me ne bo mogel slišati. Upam, da gleda TV- prenos ali pa si bo kasneje prebral
               magnetogram. Njegovo vprašanje se nanaša na konkretne aktivnosti policije na območju
               Mestne občine Koper, pa bom najprej konkretno povedal, kaj je policija v tem primeru
               delala, potem pa pojasnil širši kontekst tega dogajanja.</p>
               <p>Policija je na zakonit način in skladno s svojimi pooblastili v sklopu opravljanja
               svojih temeljnih nalog 5. februarja 2014 pridobila in evidentirala informacije o
               okoliščinah, ki so kazale na sumljivo zadrževanje neznanih oseb v neposredni bližini
               naslova, kjer biva delavec policije, ki ga skladno z določbami Zakona o
               organiziranosti in delu policije policija obravnava kot ogroženega delavca, konkretno
               gre za vodjo Sektorja kriminalistične policije. Skladno s svojimi pooblastili je
               policija takoj pristopila k preveritvi sum vzbujajočih okoliščin, z namenom, da se od
               njega oziroma njegovih bližnjih odvrne morebitno nevarnost. Glede na stopnjo
               ogroženosti in vlogo ogroženega – kot sem rekel, gre za vodjo Sektorja
               kriminalistične policije – ter zaradi dejstva, da identiteta sumljive osebe, ki se
               pojavlja na naslovu ogroženega in je fotografirala njegovo hišo, ni bila potrjena, je
               policija takoj pristopila k ugotavljanju identitete ter izvedbi prvih nujnih ukrepov.
               Skladno s pristojnostmi je preveritev prvih sumov prevzela Uprava kriminalistične
               policije, posebna delovna skupina, skladno s Pravilnikom o varovanju ogroženih
               uslužbencev policije. Po prvih zbranih obvestilih je policija ugotovila, da bi lahko
               bila sumljiva oseba zaposlena na Mestni občini Koper. Uslužbenca policije sta se z
               uslužbencem Mestne občine Koper po telefonu dogovorila za informativni razgovor, ki
               se ga je brez ugovora udeležil. Ob tem srečanju mu je bilo pojasnjeno, da v razgovoru
               sodeluje prostovoljno, da ni osumljen nobenega kaznivega dejanja in da je namen
               razgovora samo pojasnilo, ali ve, kdo je bil na kraju in s kakšnim namenom. Oba
               uslužbenca policije sta se pred razgovorom tudi izkazala s službeno izkaznico
               policije. Uslužbenec je bil povabljen na razgovor izključno z namenom, da policija
               izključi kakršenkoli sum, da gre za kaznivo dejanje oziroma druge sum vzbujajoče
               okoliščine, ki bi lahko kazale na ogrožanje delavca policije in posameznika, ki
               policiji pomaga, kar mu je bilo na začetku pogovora korektno pojasnjeno. V razgovoru
               je delavec Mestne občine Koper tudi sam ponudil, da bo policiji predložil dokaze o
               upravičenosti svojega ukrepanja. V konkretnem primeru torej policija ni izvajala
               nadzora nad upravo Mestne občine Koper oziroma nad drugim organom javne uprave, ampak
               je zgolj izvajala svoja pooblastila in naloge s področja ogroženih delavcev policije.</p>
               <p>Še malo statistike. V letu 2013 je policija obravnavala 87 primerov ogroženih, od
               tega 8 primerov srednje stopnje ogroženosti, 1 primer visoke ogroženosti. V vseh
               primerih je šlo za policiste. Za zagotavljanje varnosti uslužbencev policije in
               njihovih bližnjih je skladno z že omejenim pravilnikom v veljavi vrsta ukrepov, od
               tistih najmilejših pa do ukrepov fizične zaščite oziroma preselitve v drug kraj kot
               skrajni ukrep.</p>
               <p>Zelo natančno in konkretno so v policiji pripravili poročilo o tem dogodku. Ob tem
               bi pa zadevo postavil še v širši kontekst. Mislim, da je popolnoma jasno in iz
               podatkov razvidno, pa tudi iz tistega, kar lahko spremljate v medijih, da policija že
               kar nekaj časa narekuje tempo boja proti gospodarskemu kriminalu in korupciji. In v
               takih situacijah se lahko pojavijo tudi številni pritiski na uslužbence policije in
               zato ima policija razvit sistem, ki te pritiske ali ogroženost zaznava in tudi
               nemudoma takoj ukrepa. Mora ščititi svoje ljudi, ko opravljajo zakonito svoje
               dolžnosti. In tudi sam kot minister bom vedno, vedno policijo pred kakršnimikoli
               pritiski ščitil. Seveda pa gre policija marsikomu tudi na živce, zlasti tistim, ki
               jim diha za ovratnik oziroma osumljencem za kazniva dejanja.</p>
            </sp>
            <sp xml:id="SDZ6-Redna-23-2014-03-26.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Glede na to, da gospoda Mateja ni v dvorani, je opravičen, verjetno ni dopolnitve..</p>
               <p>Naslednji je postavil vprašanje gospod Borut Ambrožič v zvezi z upokojevanjem v
               javnem sektorju in lokalni samoupravi.</p>
               <p>Izvolite odgovor, gospod minister.</p>
            </sp>
            <sp xml:id="SDZ6-Redna-23-2014-03-26.sp116">

               <speaker>DR. GREGOR VIRANT:</speaker>

               <p>Hvala lepa.</p>
               <p>Vprašanje se nanaša na poenostavljeno rečeno upokojevanje javnih uslužbencev, ki
               izpolnijo vse zakonske pogoje za pridobitev pravice do starostne pokojnine. Če smo pa
               nekoliko natančnejši, pa dejansko ne gre za upokojevanje, ampak gre za to, da jim v
               tem primeru preneha delovno razmerje oziroma preneha veljavnost pogodbe o zaposlitvi.
               Ali se bodo upokojili ali se bodo morda zaposlili pri kakršnem drugem delodajalcu, to
               je njihova stvar, njihova odločitev. Gre za to, da ZUJF, Zakon o za uravnoteženje
               javnih financ določa, da takemu javnemu uslužbencu delovno razmerje preneha, razen če
               v roku dveh mesecev v obojestranskem interesu sklene dogovor o nadaljnjem sodelovanju
               s svojim delodajalcem. Gre za ukrep, ki se je v praksi obnesel, ki olajšuje
               zmanjševanje števila zaposlenih v javnem sektorju, ki po drugi strani tudi odpira
               vsaj nekaj prostora za zaposlovanje mlajših, mladih diplomantov, prvih iskalcev
               zaposlitve v javnem sektorju, in gre za ukrep, ki ga je pred kratkim obravnavalo tudi
               Ustavno sodišče in ga načeloma označilo kot skladen z ustavo, je pa naložilo
               zakonodajalcu, da izenači pogoje med javnimi uslužbenkami in javnimi uslužbenci. Se
               pravi, ista doba mora biti izpolnjena, da se ta ukrep uporablja tudi pri javnih
               uslužbenkah. Mi bomo šli v spremembo zakona, ampak še preden se zakon spremeni, že
               danes delamo skladno z odločbo Ustavnega sodišča, ki je določilo način izvrševanja
               svoje odločbe tako, da se tudi javne uslužbenke upokojujejo oziroma jim preneha
               pogodba ob izpolnjevanju istih pogojev, kot veljajo za javne uslužbence, moške.</p>
               <p>Statistiko teh prenehanj delovnega razmerja čisto natančno vodimo za državno upravo,
               potem lahko to ekstrapolirate na celotni javni sektor. Od 31. maja 2012 do 28.
               februarja 2014 je bilo takih primerov nekaj čez 400 v državni upravi, sklenjenih
               dogovorov o nadaljevanju pa 142. To je bil sigurno eden od razlogov, da smo v lanskem
               letu uspeli preseči ciljno zmanjšanje števila zaposlenih v državni upravi, če sem
               konkreten, za 2,6 % se je ponovno zmanjšalo število zaposlenih v državni upravi, pa
               ga zmanjšujemo že od leta 2006. V širšem javnem sektorju je slika nekoliko drugačna,
               ampak vseeno tudi v širšem javnem sektorju je prišlo do zmanjšanja števila
               zaposlenih. Natančnejše podatke si lahko pogledate na Ajpesu, zmanjšanje v celem
               javnem sektorju je minus 0,3 % vendar se ta procent nanaša na vse, tudi na tiste, ki
               se financirajo iz evropskih sredstev, iz tržne dejavnosti in tako naprej, pri katerih
               pa ne zaviramo zaposlovanja. Kar pomeni, ocena je, da se je število zaposlenih, ki se
               financirajo iz javnih sredstev, znižalo blizu ciljnemu minus 1 %. V državni upravi pa
               za minus cela 2,6 %. Niso pa vsi deli javnega sektorja enako dosledni glede tega. Je
               treba kar povedati, najbolj problematično je zdravstvo. Ko se govori recimo o
               problemih, konkretno urgence na UKC, je treba zelo jasno povedati, če bi bil v
               zdravstvu menedžment v sodelovanju z Ministrstvom za zdravje sposoben zaposlovati po
               prioritetah, potem se nam taki problemi pač ne bi pojavljali, kajti v lanskem letu se
               je število zaposlenih v zdravstvu povečalo za 2,5 %. In kako lahko potem nekdo reče v
               konkretnem primeru, da ni mogel zaposliti zdravnika tam, kjer je to nujno potrebno.
               Treba je zaposlovati po prioritetah, tam, kjer je res nujno potrebno. Pravzaprav kaj
               dosti več ni treba. Če potegnem črto, ZUJF ukrep se je izkazal kot dober, kot
               koristen. Olajšuje nam zmanjševanje števila zaposlenih in bomo s tem tudi
               nadaljevali.</p>
            </sp>
            <sp xml:id="SDZ6-Redna-23-2014-03-26.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na vprašanja poslank in poslancev, prvi krog. Prva bo postavila poslansko
               vprašanje gospa Romana Tomc, in sicer ministru za finance dr. Urošu Čuferju, ki je
               danes službeno odsoten, ministrici za delo, družino, socialne zadeve in enake
               možnosti dr. Anji Kopač Mrak, ki je tukaj prisotna, ter ministrici za zdravje dr.
               Alenki Trop Skaza, ki je odsotna.</p>
               <p>Izvolite, gospa Romana Tomc.</p>
            </sp>
            <sp xml:id="SDZ6-Redna-23-2014-03-26.sp118">

               <speaker>ROMANA TOMC (PS SDS):</speaker>

               <p>Hvala lepa, spoštovana predsedujoča, za besedo.</p>
               <p>Naslovila sem svoje poslansko vprašanje na kar 3 ministre, ker se nanaša na delovanje
               na vseh 3 področjih. Gre za obračunavanje in plačevanje prispevkov za socialno
               varnost, s poudarkom na prispevke za pokojninsko zavarovanje in prispevke za
               zdravstveno zavarovanje, ki spadajo v 2 različni ministrski področji. Zakaj pa
               ministru za finance? Ker je ministrstvo oziroma Durs, ki je v sestavi oz.
               pristojnosti ministrstva, zadolženo za pobiranje prispevkov. Moje mnenje je, da ne
               glede na to, za kaj je kdo zadolžen, morajo vsi trije resorji sodelovati pri
               reševanju problematike neplačevanja prispevkov. Pred časom sem zastavila ministru za
               finance vprašanje glede tega, kako se obračunavajo in plačujejo prispevki po
               posameznih vrstah zaposlitve oziroma pogodbah, kajti sistem je v Sloveniji postal
               izjemno zapleten. In dobila sem odgovor, ne boste verjeli, na dvajsetih straneh. Na
               dvajsetih straneh! Toliko različnih načinov obračunavanja in plačevanja prispevkov
               poznamo, da je odgovor tako zelo obsežen. Najbolj skrbi pa tisto, kar je zapisano na
               zadnji strani, in zato tudi moje vprašanje. Na zadnji strani je zapisan razkorak med
               tem, koliko prispevkov v Sloveniji obračunajo tisti, ki so zavezanci, in koliko jih
               dejansko plačajo. Naj poenostavim. Približno za 5 milijard 300 je vsako leto
               obračunanih prispevkov. Za pokojnine, za zdravstvo, za porodniško varstvo, skratka
               vseh skupaj. Medtem ko je bilo v letu 2011 neplačanih za 50 milijonov, je bilo v letu
               2012 neplačanih že 108 milijonov. In v letu 2013 se je ta številka povzpela na
               neverjetnih 240 milijonov evrov obračunanih, vendar neplačanih prispevkov.</p>
               <p>Spoštovane kolegice in kolegi! Mi smo poslušali danes predsednico Vlade, ki se je
               zelo pohvalila z ukrepi Vlade, kaj so storili v preteklem letu; ampak moja ocena je,
               da so predvsem dvigovali davke ter prispevke in se dodatno zadolževali. Zaradi tega
               bi bilo nujno potrebno, da vsaj tam, kjer zakonske podlage obstajajo, Vlada oziroma
               pristojna ministrstva poskrbijo, da so te obveznosti tudi plačane, pa morda pritiski
               na nekih drugih področjih ne bodo … <stage>/ znak za konec razprave/</stage></p>
               <p>Ker je danes z nami samo ministrica za delo, sprašujem:</p>
               <p>Kaj boste storili z vaše pristojnosti, z vašega vidika, da bo zadeva boljša?</p>
            </sp>
            <sp xml:id="SDZ6-Redna-23-2014-03-26.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite ministrica dr. Anja Kopač Mrak.</p>
            </sp>
            <sp xml:id="SDZ6-Redna-23-2014-03-26.sp120">

               <speaker>DR. ANJA KOPAČ MRAK:</speaker>

               <p>Hvala za vprašanje.</p>
               <p>Kot ste v vprašanju navedli, gre za področje tako v pristojnosti ministrstva za
               zdravje, našega ministrstva in predvsem ministrstva za finance, kjer v osnovi Durs
               tisti, ki je odgovoren za pobiranje prispevkov in davkov. Vseeno je vsak prispevek,
               ki je obračunan in ni plačan, problem. Številke, ki ste navedli, so zaskrbljujoče,
               predvsem ker gre za trend. Vsekakor je pa treba dati v kontekst, ker ste na začetku
               povedala, da se obračuna 5 milijard 300 milijonov, in ste potem povedala številki,
               kjer je obračunano in neplačano. Tukaj so številni problemi, povezani tudi s stečaji
               podjetij. Problematika je nekje objektivna, nekaj pa je tudi problemov izigravanja
               same zakonodaje. Na splošni ravni ugotavljam, da je pri nas na področju Ministrstva
               za zdravje in njegove pristojnosti pomembna ta uvedba, kar je bilo tudi sprejeto s
               spremembami Zakona o pokojninskem in invalidskem zavarovanju, da ni možen odlok in
               kakršnokoli manevriranje s prispevki, ki se plačajo za pokojninsko in invalidsko
               zavarovanje. Hkrati pa je tudi zaradi osveščenosti nas vseh o vplačanih prispevkih
               pomembna uvedba osebnih informativnih izračunov, kjer bomo imeli državljani na
               podlagi povezave med Dursom vpogled v plačane prispevke vsak dan in s tem tudi večjo
               možnost posega v to. Hkrati pa je tukaj, kar ste izpostavili v svojem vprašanju, tudi
               problem različnih zavarovalnih osnov. Eden izmed mojih ciljev ali velikih želja je,
               da bi pripravili še v tem mandatu nov zakon, kjer bi na enem mestu uredili vprašanje
               zavarovalnih osnov. Tukaj moramo spremeniti koncept zgolj plačevanja prispevkov iz
               pogodbe iz zaposlitve, da je potrebno širše – vsako delo šteje, ampak na nek celovit
               način, ker smo v preteklosti velikokrat to parcialno urejali, ko smo urejali
               posamezno obliko dela. To je ena izmed stvari delovne skupine. Vi ste tudi postavili
               pisno vprašanje glede različnih obremenitev dela, različne oblike dela. Jaz mislim,
               da sem včeraj podpisala ta odgovor, ker ste vi dobili našo tabelo, kjer je bila ta
               analiza že opravljena. In na podlagi te analize bo tudi delovna skupina, ki je že
               imenovana, določene predloge morala dati. Vsekakor je 5 milijard 300 velika vsota
               pobranih, obračunanih in plačanih prispevkov. Problem je, če se ta delež povečuje.
               Vendar glede na situacijo v gospodarstvu je tudi vprašanje oziroma v tem deležu bi
               bilo treba pogledati, koliko je teh prispevkov, ki so bili obračunani, neplačani
               zaradi stečajev podjetij in drugih problemov. Vsekakor pa je o tem treba govoriti in
               naloga zakonodajalca je, da naredi sistem učinkovit z vidika pobiranja davkov in tudi
               zaščite posameznikov, da so ti prispevki tudi plačani. Vemo, da je predvsem v
               pokojninskem in invalidskem zavarovanju tudi vedno bolj odvisna višina pokojnine,
               torej individualna pravica od plačanih prispevkov. Seveda pa je v ZPIZ-2, tako kot je
               bilo v preteklosti, še vedno logika, da tudi če so bili obračunani in neplačani
               prispevki, se prizna pokojninska doba; seveda se pa to, da niso bili plačani, pozna
               pri pokojninski osnovi. Vsekakor je potrebno na tem storiti več. In vsak evro
               neplačanega prispevka je problem. Je pa treba tudi gledati v objektivnem merilu v
               celoti in deleže glede na celoto pobranih prispevkov. Jaz sedaj ne bom, to bo
               minister za finance, če bo naslednji mesec dopolnil, ampak jaz imam nekako v glavi,
               da je 97 % vseh prispevkov, ki so obračunani, tudi pobranih. To v tej celotni masi
               nekaj pove. Za posameznika, ki pa se sooča s tem problemom, da so mu bili obračunani
               neplačani prispevki, pa je to problem.</p>
            </sp>
            <sp xml:id="SDZ6-Redna-23-2014-03-26.sp121">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Tomc, želite zahtevo za dopolnitev odgovora? Izvolite.</p>
            </sp>
            <sp xml:id="SDZ6-Redna-23-2014-03-26.sp122">

               <speaker>ROMANA TOMC (PS SDS):</speaker>

               <p>Bi rada še eno dopolnitev, predvsem komentar, ker minister za finance v svojem
               odgovoru izraža določene pomisleke rešitvam, ki gredo v smeri enake obravnave vseh
               oblik dela z vidika prispevkov za socialno varnost, ki bi zahtevale celovito reformo;
               in potem problematizira tudi za vašo idejo – vsako delo šteje. Bi bilo dobro, da se z
               ministrom za finance uskladita glede pogledov, kako rešiti to zadevo. Ampak ne glede
               na vse, da ste vi želeli nekako relativizirati ta podatek o 240 milijonih evrov, ki
               naj ne bi predstavljal tako zelo velikega deleža. V primerjavi s tem, da si Vlada
               obeta od prihodkov iz naslova pobranega davka na nepremičnine 200 milijonov evrov in
               da je s tem zakonom zrevoltirala praktično celo Slovenijo, potem je najbrž 240
               milijonov ogromno denarja. In seveda tudi ne drži samo to, da posameznik ni prizadet,
               ker se mu pokojninska doba šteje, če prispevki niso plačani. Narobe gledamo.
               Poglejte, pokojninska blagajna mora biti izravnana. Kar denarja zmanjka, mora pokriti
               proračun. Če mora pokriti proračun, mora iti to iz nekih davkov. In ker nekdo ne
               plačuje oziroma ker država ni sposobna pobrati tistega, kar bi lahko pobrala, je
               stalen pritisk na dvigovanje prispevkov in davkov. In to je bil eden izmed razlogov,
               spomnite se, ne vem kdaj je bilo, oktobra lanskega leta ste povišali prispevke za
               zdravstveno zavarovanje, za avtorske, za samostojne podjetnike in tako naprej. To vse
               – nesposobnost države, da pobere tisto, kar državi pripada – dviguje pritisk na
               ostale zavezance oz. zavarovance.</p>
            </sp>
            <sp xml:id="SDZ6-Redna-23-2014-03-26.sp123">

               <speaker>PODPREDSEDNICA RENATA BRUNSKOLE:</speaker>

               <p>Izvolite, ministrica.</p>
            </sp>
            <sp xml:id="SDZ6-Redna-23-2014-03-26.sp124">

               <speaker>DR. ANJA KOPAČ MRAK:</speaker>

               <p>Mislim, da ni potrebno, da tukaj polemizirava, ker se strinjava. Jaz mislim, da sem
               povedala dovolj jasno za tiste, ki so poslušali, želeli tako slišati, nisem poskušala
               relativizirati, ali da je problem 240 milijonov nepobranih napram 5 milijardam 300
               milijonov. Nikoli nisem rekla, da ni problem to, da posameznik nima plačano. Dejstvo
               je, da v pokojninskem sistemu delamo za to, tudi z osebnimi informativnim izračunom,
               da bi šlo v smeri, da se to ne bi dogajalo, da je zelo pomembna osveščenost in tudi
               nesprejemljivost s strani širše družbe od tega, da se prispevki ne plačujejo, ker je
               s tem kršena ena temeljnih pravic delavcev.</p>
               <p>Kar se tiče ZPIZ, kar ste omenili prej, da dvigujemo prispevke. Dejstvo je, da je na
               avtorske in podjemne pogodbe vpeljal ZPIZ dva prispevka in z interventnim zakonom je
               bila samo navezava na te zavarovalne osnove. Naša zakonodaja tako poteka, da je
               večina osnov za plačilo prispevkov določena s pokojninskim in invalidskim
               zavarovanjem in se zdravstveno varstvo in plačilo zdravstvenih prispevkov veže na
               osnove, ki so določene v pokojninskem in invalidskem zavarovanju. Plačevanje ali
               neplačevanje prispevkov je debata, o kateri smo veliko govorili predvsem v krizi. V
               letu 2008, 2009 je bila velika problematika delavcev v Rogaški. Veliko je bilo
               narejenega, dejstvo pa je, da je sistem še vedno tak, da se prizna pokojninska doba,
               ne glede na to, da niso bili plačani prispevki. In če bi šli v smeri, kot je bilo
               večkrat predlagano z vaše strani, v smeri osebnih izračunov, to ne bi bilo mogoče.
               Zakaj ne? Ker potem se zmanjša solidarnost v sistemu. Prav to, da imamo v sistemu še
               vedno to, da se pokojninska doba prizna, je element solidarnosti. Vsekakor pa je
               potrebno tudi jasno povedati, da je potrebno v sistemu zagovarjati odgovornost,
               solidarnost in da mora vsak prispevati v skladu s svojimi zmožnostmi v naš skupen
               sistem. Edino tako bomo lahko – tudi naši zanamci, naši otroci – uživali pridobitve
               na medgeneracijski solidarnosti temelječega pokojninskega sistema in tudi uživali
               pravice iz zdravstvenega varstva. Hvala.</p>
            </sp>
            <sp xml:id="SDZ6-Redna-23-2014-03-26.sp125">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na naslednje poslansko vprašanje, ki ga bo postavila gospa Alenka Pavlič
               ministru za izobraževanje, znanost in šport dr. Jerneju Pikalu.</p>
               <p>Izvolite, gospa Pavlič.</p>
            </sp>
            <sp xml:id="SDZ6-Redna-23-2014-03-26.sp126">

               <speaker>ALENKA PAVLIČ (PS PS):</speaker>

               <p>Hvala lepa.</p>
               <p>Spoštovani minister, Srednja šola Jesenice, Jeseničanom poznana pod imenom ŽIC –
               Železarsko-izobraževalni center, ima dolgoletno tradicijo izobraževanja železarskih
               poklicev, v novejšem času pa izobražuje tudi za druge poklice: administrator,
               medicinski tehnik, mehatronik. Šola je že od lanskega leta spomladi brez ravnatelja.
               Šolo s 680 dijaki in dijakinjami ves čas vodi vršilec dolžnosti. Prvi razpis za
               ravnatelja je svet šole objavil junija 2013, na katerem ni bil izbran nihče, novi
               razpis je bil objavljen oktobra 2013, na katerem prav tako ni bil izbran nihče, saj
               noben od kandidatov ni dobil večine glasov članov sveta zavoda. Te dni se je
               zaključil tretji razpis za ravnatelja. Današnje srednje šole se soočajo z mnogimi
               novimi zahtevami in izzivi, pri čemer pomembno vlogo igra tudi ravnatelj, na katerem
               sloni zahtevno vodenje javnega zavoda. Stanje na Srednji šoli Jesenice ni dobro.
               Primanjkuje razvojne strategije, vse to pa vpliva na dolgoročno kvaliteto dela.</p>
               <p>Zato vas, minister, sprašujem:</p>
               <p>Kako mislite ukrepati, če sploh, in preprečiti nadaljnje nastajanje škode na tej
               srednji šoli?</p>
               <p>Poleg tega me zanima:</p>
               <p>Ali se boste v okviru obiska Vlade na Gorenjskem ogledali to ustanovo?</p>
               <p>S to sem se tematiko obračala že na vašega predhodnika, ministra Turka, ker šola tudi
               infrastrukturno zelo zaostaja za drugimi šolami: slabi pogoji za praktične vaje,
               slabe garderobe, stavba je energetsko nevzdrževana, slabo vzdrževana. Ponekod se
               izobražuje v nemogočih razmerah, zato ne čudi, da vpis v poklicno izobraževanje iz
               leta v leto pada. Izobraževanje za poklicno stroko, predvsem tehnične poklice, je
               tako rekoč zastalo, pa čeprav si vsi močno želimo uvajati medpodjetniške
               izobraževalne centre, se pravi centre uporabnih znanj.</p>
               <p>Zanima me, če jih boste obiskali in kako boste reagirali?</p>
               <p>Hvala.</p>
            </sp>
            <sp xml:id="SDZ6-Redna-23-2014-03-26.sp127">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, minister dr. Jernej Pikalo.</p>
            </sp>
            <sp xml:id="SDZ6-Redna-23-2014-03-26.sp128">

               <speaker>DR. JERNEJ PIKALO:</speaker>

               <p>Hvala lepa in hvala, da sem lahko danes tudi tule v Državnem zboru.</p>
               <p>Treba je nekaj stvari reči. Šola ni brez ravnatelja, šola ima vršilca dolžnosti –
               ravnatelja, ki svoje delo opravlja v skladu s pooblastili, tako da ne bomo govorili o
               kakršnikoli brezmenedžerski poziciji, skratka ima. In po mojih podatkih je bil
               ravnatelj imenovan 7. septembra 2013 za eno leto, torej do 7. septembra 2014.
               Zakonodaja iz tega področja omogoča, da je imenovan dvakrat za vršilca dolžnosti za
               dobo enega leta. To je, kar se tiče tega konkretnega ravnatelja.</p>
               <p>Kar se tiče samih pooblastil, ki jih minister ima, vi dobro veste, da v skladu s
               53.a členom Zakona o organizaciji in financiranju vzgoje in izobraževanja minister
               sam neposredno ne posega v imenovanje ravnateljev. To dela svet šole oziroma svet
               zavoda in tako se mi tudi vedemo. Je pa res nekaj drugega, in sicer kot ste rekli,
               sedaj je tretji razpis. Jaz bom vsekakor, tudi če ta razpis ne bo uspešen, pozval
               člane sveta šole, da odgovorno ravnajo v skladu z vsemi tistimi pooblastili, ki jih
               kot člani sveta šole imajo. Ni naloga ministra, da nastavlja ravnatelja. Mislim, da
               bi to bilo celo slabo, ne samo za ta primer, ampak še za kakršenkoli drugi primer.
               Vemo, da moramo balansirati na eni strani med učinkovitostjo vodenja, da šola ne
               ostane brez pedagoškega in siceršnjega vodje, in na drugi strani političnim
               nevmešavanjem v to, kdo bi ta oseba lahko bila. Če bi bil minister tisti, ki bi
               nastavljal ravnatelje, potem verjamem – ne samo zdaj, ampak kadarkoli prej in tudi
               kadarkoli kasneje – da bi prihajalo do očitkov o političnem vmešavanju na to, kdo bo
               vodil neko določeno šolo, pa ne samo to vašo šolo oziroma šolo, o kateri
               sprašujete.</p>
               <p>Odgovornost članov sveta šole – na članih sveta šole je, da v skladu s svojo
               odgovornostjo, jaz tudi upam, da se bodo lahko dogovorili, primerno izvedejo in
               pridejo do nekoga s polnimi pooblastili. Če pa temu ne bo tako in bodo vse ostale
               zakonske možnosti izčrpane, potem pa ima minister v skladu s 54. členom tega istega
               zakona, ki sem ga prej citiral, možnost, da vendarle postavi nekoga za ravnatelja, s
               tem da je treba takoj začeti postopek tudi v iskanju novega. Kajti ni prav, kot
               rečeno in to je tudi v skladu z mojimi načeli, da bi minister politično nastavljal
               kogarkoli.</p>
               <p>Kar pa se obiska Vlade na Gorenjskem tiče, vam bom pa čisto po pravici povedal, da za
               drugi dan obiska še ne vem natančno urnika. Prvi dan, za jutri pa tega ni v urniku
               zato, ker smo na Bledu na različnih lokacijah. Mi imamo šport, visoko šolstvo,
               srednje šolstvo in tako naprej in bomo v okviru tega obiska primerno obiskali vse
               inštitucije. Hvala lepa.</p>
            </sp>
            <sp xml:id="SDZ6-Redna-23-2014-03-26.sp129">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospa Pavlič. Zahteva za dopolnitev odgovora.</p>
            </sp>
            <sp xml:id="SDZ6-Redna-23-2014-03-26.sp130">

               <speaker>ALENKA PAVLIČ (PS PS):</speaker>

               <p>Minister, kako pa bi zgledalo, če ne bi bilo nikogar, ki bi vodil. Oba se morava
               strinjati, da vršilec dolžnosti ni isto kot biti ravnatelj. To je eno. Drugo, kar je,
               kar sem poudarila v svoji razpravi, je to, da eno so tekoči posli. Glede na prejšnje
               vodenje prejšnjega ravnatelja smo lahko na Jesenicah izredno razočarani, da ni bilo
               že do takrat nobene razvojne strategije, zato z visokim pričakovanjem čakamo novega
               ravnatelja, ki bo v svoji obrazložitvi podal neko razvojno strategijo tega centra. To
               se nam zdi izredno pomembno. Vemo pa, da je tudi za samo stabilnost vodenja pomembno,
               da je imenovanje, in da ni samo vršilec dolžnosti. Vsekakor pa se mi zdi, da kljub
               vsemu vem, da ne smete politično posegati, ampak nekaj prav gotovo ni v redu s tisto
               izbirno komisijo, člani sveta, da po dveh, tudi po treh razpisih, vprašanje, če so
               izbrali koga. Nekaj mora biti narobe, da ne morejo izbrati ravnatelja. Mogoče samo v
               razmislek.</p>
               <p>Kar se tiče vašega obiska v petek, bi vam samo sporočila, če bi vam čas dopuščal, da
               si na tej srednji šoli želijo vašega obiska. Mogoče lahko še kljub vsemu v to
               komponirate.</p>
               <p>Ko pa sva ravno pri ravnateljih, bi vas vprašala, če boste želeli odgovoriti, lahko
               odgovorite, ker tega nisem najavila.</p>
               <p>Sprašujejo:</p>
               <p>Kdo nasprotuje oziroma če vi nasprotujete odobritvi delovne uspešnosti ravnateljev za
               delo v šolskih razvojnih timih na šolah v okviru projekta posodobitve gimnazijskih
               programov? Hvala.</p>
            </sp>
            <sp xml:id="SDZ6-Redna-23-2014-03-26.sp131">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, minister, dopolnitev odgovora.</p>
            </sp>
            <sp xml:id="SDZ6-Redna-23-2014-03-26.sp132">

               <speaker>DR. JERNEJ PIKALO:</speaker>

               <p>Hvala lepa, gospa podpredsednica.</p>
               <p>Ne, nisem jaz tisti, ki nasprotujem. Vam lahko povem, da sem že dvakrat uradno na
               Vlado Republike Slovenije vložil gradivo za to, ampak odziva ni bilo glede tega. Kar
               pa se tiče obiska, če bo le mogoče, bomo seveda opravili tudi ta obisk. Mislim, da je
               pomembno, da to naredimo in da ugotovimo to situacijo. Ampak, kot rečeno, odgovornost
               je na članih sveta in jaz jih tudi iz tega mesta pozivam, da opravijo svoje delo in
               tudi upravičijo svoje članstvo v svetu šole. Hvala lepa.</p>
            </sp>
            <sp xml:id="SDZ6-Redna-23-2014-03-26.sp133">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na naslednje poslansko vprašanje, ki ga bo postavil mag. Andrej Vizjak
               ministru za finance dr. Urošu Čufarju, ki je danes službeno odstoten.</p>
               <p>Izvolite, mag. Vizjak.</p>
            </sp>
            <sp xml:id="SDZ6-Redna-23-2014-03-26.sp134">

               <speaker>MAG. ANDREJ VIZJAK (PS SDS):</speaker>

               <p>Hvala lepa, predsedujoča.</p>
               <p>In naj že na tem mestu in v tem trenutku povem, da pričakujem od ministra ustni
               odgovor na moje poslansko vprašanje na naslednji seji. Želim mu zastaviti vprašanje
               ne toliko glede zadolževanja naše države, ki je enormno in presega zdrav razum,
               temveč v smislu, kako se bomo razdolžili. Danes smo poslušali veliko o razdolžitvi
               podjetji. Tudi podjetja v Sloveniji so zelo zadolžena in če želijo funkcionirati
               naprej, morajo znižati svoj dolg glede na denarni tok oziroma glede na poslovanje, da
               lahko sploh poslujejo naprej. Zelo podobno velja za državo, država se je v zadnjih 6
               letih zadolžila za preko 50 % bruto domačega proizvoda oziroma tega, kar ustvarimo.
               To je največ v Evropski uniji, nobena druga država se ni s takim tempom zadolževala.
               To je skrb zbujajoče. Zadolžili smo se za preko 17, 18 milijard v zadnjem 6-letnem
               obdobju. Za obresti bomo plačevali že letos preko 1 milijarde evrov oziroma okrog 15
               % tega, kar z davki in ostalimi prihodki v državni proračun sploh poberemo. Samo za
               obresti bomo plačevali približno 15 % tega, kar poberemo v proračun. Krepko čez
               milijardo evrov! Kaj je pa najhuje? To, da bomo plačevali obresti v tujino, saj smo
               so zadolževali v tujini. Ta denar, ki ga bomo pobrali od slovenskih podjetij, od
               slovenskih davkoplačevalcev, bomo nakazovali v tuje banke in ta denar bo šel iz
               države in bo kasneje krožil v drugih ekonomijah. To je najbolj neugodna okoliščina in
               zaradi tega tudi dodatno skrb vzbujajoča. Jaz imenujem zadolževanje države kot
               sposojanje denarja od mlade generacije, od tistih, ki prihajajo za nami. Če se mi
               zadolžimo, bodo to vračali bodoči rodovi in to je neke vrste sposojanje denarja od
               teh mladih ljudi. Če pa se brezglavo zadolžujemo, še posebej če se zadolžujemo za
               tekočo uporabo, pa je to kraja mladih generacij. Se pravi, krademo mladi generaciji
               denar, kajti ne vem, kako in kdaj bodo ti to lahko vrnili. Ministra za finance
               sprašujem o načrtu:</p>
               <p>Kako se bomo v tej državi razdolžili? Kako bomo proračun uravnotežili najprej, to se
               pravi, da bomo sploh na nuli? In kdaj bomo to dosegli? Kdaj bomo in s kakšno dinamiko
               bomo zniževali naš dolg na 60 % BDP?</p>
               <p>In še posebej me zanima:</p>
               <p>S katerimi in kdaj uveljavljenimi konkretnimi ukrepi se bomo začeli razdolževati v
               tej državi?</p>
            </sp>
            <sp xml:id="SDZ6-Redna-23-2014-03-26.sp135">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu z vašo zahtevo, mag. Andrej Vizjak, bo minister dr. Uroš Čufer na vaše
               vprašanje odgovoril ustno na naslednji redni seji Državnega zbora.</p>
               <p>Gospa Iva Dimic bo postavila poslansko vprašanje ministrici za zdravje dr. Alenki
               Trop Skaza, ki je odsotna; ter ministru za kulturo dr. Urošu Grilcu, ki je tukaj
               prisoten.</p>
            </sp>
            <sp xml:id="SDZ6-Redna-23-2014-03-26.sp136">

               <speaker>IVA DIMIC (PS NSi):</speaker>

               <p>Hvala lepa, spoštovana predsedujoča, za besedo. Spoštovani minister!</p>
               <p>Imam poslansko vprašanje, ki je namenjeno dvema ministroma, tako ministrici za
               zdravje, ker sem pričakovala, da bo tudi prisotna, in ministru za kulturo.</p>
               <p>Spoštovani minister! Iz prispevkov različnih časopisnih medijev izhaja, da naj bi
               vodstvo Univerzitetnega kliničnega centra za včeraj, to je 25. marca 2014,
               prepovedalo obhajanje svete maše za nerojene otroke in njihove starše v kapeli
               Kliničnega centra iz razloga, citiram, "ker naj bi z molitvijo za umrle med postopkom
               umetne prekinitve nosečnosti lahko bile prizadete osebe, ki so se v skladu z njihovo
               ustavno pravico odločile za umetno prekinitev nosečnosti zaradi kakršnihkoli osebnih
               razlogov". V primeru resničnosti teh informacij bi to pomenilo, da je bilo s strani
               UKC poseženo v svobodo vesti oziroma veroizpovedi, ki je v skladu z 41. členom Ustave
               Republike Slovenije temeljna človekova pravica. Ta ima poseben ustavni položaj, saj
               je skladno z Ustavo prepovedana celo njena začasna razveljavitev ali omejevanje. Tako
               ravnanje UKC pomeni kršitev 2. člena Zakona o verski svobodi. Ustavno sodišče je v
               zadevi iz leta 2010 jasno zavzelo stališče, da je ključni element za pravico do
               verske svobode izražanje notranjih osebnih odločitev navzven. Citiram: "Izpovedovanje
               pomeni ustno ali pisno izražanje vere navzven, vključno z namenom širjenja vere.
               Poleg verskega nauka so namreč za vero bistveni bogoslužje oziroma obredje, druga
               pravila ravnanja, ki izhajajo iz njenega nauka, pa tudi povezovanje v skupnosti.
               Svoboda izpovedovanja in izvrševanja vere je zagotovljena posameznikom in tudi verski
               skupnosti ali združenjem ne glede na to, ali so pravne osebe ali ne." S takim
               ravnanjem UKC je nedopustno kršena ustavna določba 7. člena o svobodi delovanja
               verskih skupnosti, ki se še zlasti nanaša na verske obrede in verske zadeve oziroma
               ustavno načelo ločitve države in cerkve, ter določba 4. člena Zakona o verski
               svobodi.</p>
               <p>Zato nas, minister, zanima naslednje:</p>
               <p>Ali se je vodstvo posvetovalo s pristojnim ministrstvom, ko je pripravilo odgovor?</p>
               <p>Kako boste v skladu s svojimi zakonskimi pristojnostmi ukrepali, da se nemudoma
               odpravi to neustavno stanje, vključno s pričetkom ustreznih postopkov ugotavljanja
               odgovornosti vodstva Univerzitetnega kliničnega centra? 
                   Kako boste v skladu s svojimi pristojnostmi ravnali v prihodnje, da ne bo
                     prihajalo do takih in podobnih protipravnih dejanj? 
               
           </p>
            </sp>
            <sp xml:id="SDZ6-Redna-23-2014-03-26.sp137">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, minister dr. Uroš Grilc, imate besedo.</p>
            </sp>
            <sp xml:id="SDZ6-Redna-23-2014-03-26.sp138">

               <speaker>DR. UROŠ GRILC:</speaker>

               <p>Spoštovana poslanka gospa Iva Dimic, spoštovana predsedujoča, spoštovani poslanci in
               poslanke!</p>
               <p>Hvala lepa za vprašanje. Moram takoj odgovoriti, da je UKC kot samostojni javni
               zavod tisti, ki skrbi za duhovno oskrbo v bolnišnicah suvereno, in da se v tem smislu
               z nami ni posvetovalo. Moram tudi reči, da moj odgovor temelji na podatkih, ki smo
               jih uspeli pridobiti tudi od resornega ministrstva. Želel bi si, da tukaj odgovori
               tudi resorna ministrica, to bi bil potem garant, da boste dobili čim bolj popoln
               odgovor. Duhovno oskrbo v bolnišnicah omogoča izvrševanje človekove pravice do
               svobode vesti oziroma veroizpovedi posameznikom, ki zaradi hospitaliziranosti ne
               morejo realizirati veroizpovedi sami izven prostorov bolnišnice. Še enkrat poudarjam,
               gre za to, da se zagotovi duhovno oskrbo tistim posameznikom, ki te pravice zaradi
               hospitaliziranosti ne morejo realizirati izven prostorov bolnišnice. V tem delu
               država z Ustavo in s področnim zakonom zagotavlja pogoje za izvajanje duhovne skrbe,
               podobno, kot veste, zagotavlja tudi duhovno oskrbo zapornikom, vojakom in policistom
               na tujih misijah. Konkretno v dotičnem primeru potekajo verski obredi v kapeli
               Univerzitetnega kliničnega centra v Ljubljani. Ti obredi so namenjeni verski duhovni
               oskrbi hospitaliziranih bolnikov, njihovih svojcev, opravljajo pa jih verski
               uslužbenci verskih skupnosti.</p>
               <p>Iz korespondence med UKC in bolnišničnim duhovnikom, ki jo je pridobilo ministrstvo,
               je razvidno, da vodstvo UKC ni problematiziralo niti verskega obreda, niti dela
               bolnišničnega duhovnika, niti duhovne oskrbe hospitaliziranih bolnikov in njihovih
               svojcev. Kaj je torej problematiziralo? Problematiziralo je samo namero, da se s
               posredovanjem in sodelovanjem organizacije, ki pa ni verska skupnost, ampak je
               zasebni zavod, ter v imenu verske svobode odpira polemiko o neki drugi človekovi
               pravici, ki je prav tako zapisana v Ustavi, in sicer v 55. členu. Govorimo o pravici
               do svobodne prekinitve nosečnosti. Iz korespondence izhaja, da je vodstvo UKC s tem,
               da se je poskusilo izogniti tovrstni polemiki, zaščitilo nazorsko nevtralnost, ki je
               v razmerah ustavne ločitve predpisana vsem javnim ustanovam. Na Ministrstvu za
               kulturo ne najdemo argumentov za trditev, da bi odločitev vodstva UKC posegla v
               svobodo vesti oziroma veroizpovedi. Tudi ne najdemo argumentov za trditev, da bi
               posegla v svobodo delovanja verskih skupnosti. Mislimo, da s to odločitvijo ni
               nastopilo niti neustavno stanje, niti kakšno protipravno stanje, ki bi terjalo
               iskanje neke odgovornosti. Si pa kot pristojni minister vendarle umišljam, da je pri
               celotni zadevi verjetno prišlo do umanjkanja dialoga med vsemi zainteresiranimi, to,
               kar je žal v tej državi zelo pogosto. Dialog je tudi edini način, da se v prihodnosti
               takšne izredno občutljive zadeve za vsakega posameznika tudi preprečijo.</p>
            </sp>
            <sp xml:id="SDZ6-Redna-23-2014-03-26.sp139">

               <speaker>PODPREDSEDNICA RENATA BRUNSKOLE:</speaker>

               <p>Zahtevo za dopolnitev odgovora ima gospa Dimic.</p>
            </sp>
            <sp xml:id="SDZ6-Redna-23-2014-03-26.sp140">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Univerzitetni klinični center oziroma vodstvo ne more posegati v omejevanje namena
               verskega obreda, s kakšnim namenom. Mislim, da je to poseganje v versko svobodo. Ne
               glede na vse skupaj so tudi nerojeni otroci ljudje, zato imamo vsi pravico, da s tem
               sočustvujemo in da opravljamo tudi mašne namene v ta namen. Ne vem, če imate vi drugo
               razlago, ampak zaradi tega se nam je ta tema zdela vredna poslanskega vprašanja.
               Hvala.</p>
            </sp>
            <sp xml:id="SDZ6-Redna-23-2014-03-26.sp141">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-23-2014-03-26.sp142">

               <speaker>DR. UROŠ GRILC:</speaker>

               <p>Hvala lepa.</p>
               <p>Še enkrat se opravičujem, povem to, kar vem. Žal nam tu manjka še en zelo pomemben
               sogovornik. Mogoče bi k temu dodal samo to, da obstaja še dodaten argument, ki ga
               niste omenili in ki smo ga tudi iz medijev zasledili. Podobna maša je potekala
               večkrat, vendar ne na takšen način, kot se je to zgodilo ali naj bi se zgodilo v
               letošnjem letu. Doslej takšna maša ni bila organizirana v sodelovanju s civilno
               družbo, tako trdi vodstvo UKC, in tudi ni bila oglaševana v javnih medijih. Kot
               minister zato predlagam in pozivam, apeliram, da se izognemo vprašanju in nevarnosti
               mešanja dveh ustavnih pravic, ustavne pravice do duhovne oskrbe in ustavne pravice do
               prekinitve nosečnosti; in da vodstvo UKC skupaj z izvajalci duhovne oskrbe in tudi s
               civilno družbo vzpostavi ustrezen dialog ter najde rešitev, ki bo dobra za to, čemur
               je duhovna oskrba prvotno namenjena. Apeliram na dialog in želim, da iz tega ne
               nastane neka velika politična tema. Hvala lepa.</p>
            </sp>
            <sp xml:id="SDZ6-Redna-23-2014-03-26.sp143">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednje poslansko vprašanje bo postavila mag. Majda Potrata ministru za
               izobraževanje, znanost in šport dr. Jerneju Pikalu.</p>
            </sp>
            <sp xml:id="SDZ6-Redna-23-2014-03-26.sp144">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovana ministra in generalna sekretarka,
               poslanke in poslanci!</p>
               <p>Naj kar takoj povem, kakšno je moje vprašanje, kratko in jasno, kot smo danes
               slišali, da mora biti. In sicer je tako:</p>
               <p>S katerimi ukrepi Ministrstvo za izobraževanje, znanost in šport zagotavlja dostopno
               in kakovostno javno šolstvo?</p>
               <p>Najprej avktorialni okvir k temu. 20. marca je poteklo leto, kar ste, spoštovani
               minister, prisegli v Državnem zboru, da bo javno dobro, javna korist vaša temeljna
               skrb. Socialni demokrati smo zagovorniki kakovostnega javnega šolstva, zato smo bili
               z vašim predhodnikom v marsičem nezadovoljni, zato smo tudi sestavili interpelacijo
               zoper njega. Naj spomnim, katere stvari v njegovem ravnanju so nas najbolj motile. V
               ZUJF – mislim, da je kratica vsesplošno znana – je bilo kar več kot ena petina členov
               posvečenih izobraževanju in vzgoji. Tako je ZUJF pripravljal neko majhno reformo na
               področju izobraževanja, ne da bi to napovedoval in ne da bi spremembe uvajal v za to
               odgovornih ali pristojnih krovnih področnih zakonih. Te spremembe, ki so bile v ZUJF
               zapisane, sicer čisto vse niso bile uresničene, zlasti tiste ne, ki so zadevale
               zniževanje normativov in standardov, ker niso imele te spremembe podpore v socialnih
               partnerjih. Vendar se je napovedovalo, da bo tudi po sprejetem ZUJF varčevanje
               usmerjeno v nesorazmerno poseganje ravno v izobraževanje, znanost in šport.</p>
               <p>Zato me zanima:</p>
               <p>Kaj lahko po enem letu svojega delovanja postavite pred javnost kot tiste ukrepe, ki
               so v tem letu vendarle tisti, ki zagotavljajo dostopno in kakovostno javno šolstvo?</p>
               <p>To je za nas bistvenega pomena, ker se razmere, zlasti finančne, v velikem delu še
               niso popolnoma konsolidirale. Hvala za odgovor.</p>
            </sp>
            <sp xml:id="SDZ6-Redna-23-2014-03-26.sp145">

               <speaker>PODPREDSEDNICA RENATA BRUNSKOLE:</speaker>

               <p>Izvolite, minister.</p>
            </sp>
            <sp xml:id="SDZ6-Redna-23-2014-03-26.sp146">

               <speaker>DR. JERNEJ PIKALO:</speaker>

               <p>Hvala lepa, gospa podpredsednica.</p>
               <p>Hvala gospe poslanki za to vprašanje. Jaz bom na začetku odgovoril v nekaj grobih
               obrisih zato, da bi dal oris vsega tistega, kaj smo počeli zato, da smo zagotavljali
               dostopno in kakovostno javno šolstvo. Vsekakor je prva stvar to, da smo uspeli
               obrniti trende, ki so se v tej državi nakazovali in so šli v smeri privatizacije, so
               šli v smeri poslabšanja kakovosti šolstva, skozi slabšanja normativov in standardov,
               ki jih imamo in veljajo že dolga leta v naši državi. Normativi in standardi niso samo
               zato, ker Socialni demokrati menimo, da morajo ostati, ampak so temelj kakovosti
               šolstva, so temelj kakovosti tistega, da se lahko danes na določenih segmentih
               vsekakor pohvalimo, da je naš šolski sistem verjetno med dvajsetimi najboljšimi, ne v
               Evropski uniji, ampak na svetu. Ob izjemni globalni konkurenci je verjetno naš sistem
               med dvajsetimi najboljšimi na svetu. Vseskozi pri svojem delu, v enem letu, kot ste
               sami omenili, izhajamo od podmene dostopnega, kakovostnega šolstva, šolanja in
               raziskovanja za vse. Obenem pa želimo tenkočutno, ampak vendarle delati korake
               naprej, torej korake v smeri modernizacije, korake v smeri tega, kajti še vedno je
               možnost napredka in vedno se da stvari izboljšati. Naša maksima je, da smo eno od
               verjetno najpomembnejših ministrstev, kar se tiče razvoja posameznikov, kar se tiče,
               grdo rečeno, strateške surovine, ki se ji reče naši ljudje. Državljani Republike
               Slovenije so izjemen strateški vir in prav je, da te človeške vire razvijemo do
               absolutnega potenciala, torej njenih ali njegovih sposobnosti. Ob upoštevanju vseh
               individualnih in siceršnjih posebnosti vsakega posameznika. Konkretno lahko povem, da
               smo v tej smeri na eni strani okrepili tripartitni dialog z ravnatelji, s sindikati,
               ker mislimo, da je to smer delovanja, ki vodi v primerne spremembe. Zagotovili smo
               ustrezno financiranje celotnega šolskega sistema po vertikali. Lahko rečem, da smo
               realizirali tisti sklep, ki ga prejšnja vlada ni želela realizirati, torej 16
               milijonov za visoko šolstvo v prejšnjem letu. Gre za sklep, ki ga je sprejel Državni
               zbor. In seveda 16 milijonov, dodatnih 16 milijonov denarja za znanost v letošnjem
               letu. K temu smo dodali tudi 6,1 milijona za drugo stopnjo bolonjskega študija, ker
               je dosedanja druga stopnja bolonjskega študija neprimerno financirana in potrebuje ta
               dodatek. K temu moram reči, da smo rešili oz. rešujemo vprašanja glede fiktivnih
               vpisov. Ni prav, da se ljudje vpisujejo v šole, potem izkoriščajo socialne in druge
               ugodnosti, ki gredo skupaj s šolanjem, obenem pa ne nadgrajujejo tistega potenciala,
               o katerem sem govoril prej.</p>
               <p>Lahko rečem, da smo med vsemi temi ukrepi oziroma stvarmi tudi umirili šolski
               prostor. Danes ni več vprašanja normativov in standardov, ampak gre za vprašanje
               nadgrajevanja kakovosti šolstva. In če smem, še eno stvar smo naredili, preprečili
               smo – in to je tudi sodišče kasneje ugotovilo – zlorabo proračunskih sredstev pri
               podeljevanju koncesij za visokošolske zavode. Hvala lepa.</p>
            </sp>
            <sp xml:id="SDZ6-Redna-23-2014-03-26.sp147">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, mag. Potrata.</p>
            </sp>
            <sp xml:id="SDZ6-Redna-23-2014-03-26.sp148">

               <speaker>MAG. MAJDA POTRATA (PS SD):</speaker>

               <p>Hvala lepa, minister, za ta del odgovora.</p>
               <p>Verjetno vam je tudi poznano, da sem se s posebnim poslanskim pisnim vprašanjem
               obrnila na Vlado in da sem spraševala po tem, kako bo z normativi in standardi v
               prihodnje, ker zahteve po zmanjšanju obsega javnega sektorja ne potihnejo. Različne
               izjave je mogoče zaznavati in ni se mogoče izogniti razmisleku o tem. Ampak tisto,
               kar je mene posebej zanimalo, je bilo to, ali obstajajo načrti o tem, da je treba
               pripraviti strokovne podlage za to, da bi preprečili negativne vplive, če bo prišlo
               do sprememb, kakršnihkoli že, v prihodnje zaradi sprejetega fiskalnega pravila. Obseg
               sredstev, namenjenih izobraževanju, bo treba vendarle kakorkoli zmanjševati. To je
               ena stvar, ki me zanima.</p>
               <p>Druga stvar, ki me zelo zanima, pa je ta, da je pri uporabi ali črpanju evropskih
               sredstev in pri komentiranju tega, kako uspešni smo pri tem, mogoče zaznati tudi
               opozorila, da ni vedno jasno zarisana meja med javnim in zasebnim. V zadnjem delu
               svojega odgovora ste o tem tudi govorili, ko ste omenjali, kako ste preprečili
               netransparentno ali negospodarno porabo javnih sredstev, ki se naj bi pretakala v
               zasebni sektor. Vsekakor me zanima, kako to dvoje združevati, ker zapirati oči pred
               dejstvi, da če proračunskih sredstev ne bo, bo treba nekaj vendarle v tej smeri tudi
               storiti. Hvala še za ta del odgovora.</p>
            </sp>
            <sp xml:id="SDZ6-Redna-23-2014-03-26.sp149">

               <speaker>PODPREDSEDNICA RENATA BRUNSKOLE:</speaker>

               <p>Izvolite, minister.</p>
            </sp>
            <sp xml:id="SDZ6-Redna-23-2014-03-26.sp150">

               <speaker>DR. JERNEJ PIKALO:</speaker>

               <p>Hvala lepa.</p>
               <p>Najprej načelno. Mislim, da bi bilo zelo slabo za to državo, da bi se odpovedala
               oziroma da bi zmanjševala sredstva na tistem delu, za katerega verjamem, da je daleč
               najbolj vitalen del te družbe in ki pomeni tako rekoč prihodnost te družbe. Če bomo
               tule zmanjševali sredstva, potem nam čez 20 let, ne bom rekel, bog pomagaj, ampak kaj
               podobnega. Kajti gre za vprašanje napredka, gre za vprašanje razvoja. Jaz tudi ne
               vidim, pa ne samo na tej deklarativni ravni, ampak tako tudi delujem, ne gre za
               vprašanje stroška, ampak vprašanje naložbe, ki se nam bo nekoč v prihodnosti lahko
               zelo bogato obrestovala. Pa ne gre samo za to. Gre za to, da imamo kot družba
               dolžnost, da pri vsakem posamezniku razvijemo njegove ali njene sposobnosti do
               maksimuma.</p>
               <p>Kar se tiče vašega vprašanja glede normativov in standardov, zaenkrat tovrstnih
               analiz ne pripravljamo. Imamo pa stalen dialog s socialnimi partnerji, kot sem rekel
               že prej, in tam te majhne popravke, s katerimi se socialni partnerji strinjajo, tudi
               poskušamo uveljaviti. Mislim, da je prav, da delamo, ampak ne na horuk in ne povprek
               in počez, ampak zelo tankočutno in z veliko vpogleda v to, kaj to pomeni za
               prihodnost.</p>
               <p>Kar pa se tiče EU sredstev oziroma zgodbe o pretakanju iz javnega v zasebno, je pa
               treba biti posebej občutljiv. Mislim, da je naša primarna skrb, skrb kot države, za
               javno. Če kdo želi dopolnjevati z zasebnim, je to njegova ustavna pravica in prav je
               tako. Ampak to naj počne za svoj denar in s svojimi sredstvi. Hvala lepa.</p>
            </sp>
            <sp xml:id="SDZ6-Redna-23-2014-03-26.sp151">

               <speaker>PODPREDSEDNICA ROMANA TOMC:</speaker>

               <p>Hvala lepa ministru.</p>
               <p>Naslednji je z vprašanjem na vrsti mag. Branko Grims, in sicer ima vprašanje za
               ministra za gospodarski razvoj in tehnologijo gospoda Metoda Dragonjo.</p>
            </sp>
            <sp xml:id="SDZ6-Redna-23-2014-03-26.sp152">

               <speaker>MAG. BRANKO GRIMS (PS SDS):</speaker>

               <p>Vsem prav lep pozdrav.</p>
               <p>Spoštovani minister, ena od osrednjih točk vašega programa, ki ste ga predstavili ob
               nastopu, so bila vlaganja v raziskave in razvoj v slovenskem gospodarstvu oziroma v
               podjetništvu. Kadar govorimo o raziskavah in razvoju, s tem dejansko govorimo tudi o
               znanosti v širšem pomenu besede. Zato bi vam za začetek dal en predlog, in sicer na
               osnovi tega, kar smo danes slišali v parlamentu. Predsednica Vlade je dejala, da dvig
               DDV "nikakor ni obremenil slovenskega gospodarstva". Vse doslej je v učbenikih
               pisalo, da dvig DDV vsestransko obremeni gospodarstvo, ki je zaradi višjega DDV
               dolgoročno manj konkurenčno na svetovnem trgu. To epohalno odkritje predsednice Vlade
               vsekakor zasluži vso pozornost in predlagam vam, da v okviru Vlade proučite možnost,
               da jo predlagate za Nobelovo nagrado za ekonomijo, kajti odkrila je nekaj, kar je
               enako perpetuum mobile. Dviguješ DDV in s tem, ko to, kot citiram gospo Alenko
               Bratušek, "nikakor ne obremenjuje gospodarstva", zbereš čedalje več davkov,
               gospodarstvo pa ni obremenjeno. To je v bistvu perpetuum mobile, res nekaj izjemnega
               in zasluži za to Nobelovo nagrado za ekonomijo.</p>
               <p>Ko gre za vprašanje raziskav in razvoja, pa sem želel opozoriti na naslednje, kako
               se to dogaja v praksi. Kontrolo nad temi vlaganji izvaja Davčna uprava, ko odredi,
               kaj lahko podjetje uveljavi kot olajšavo in kaj ne. Spomnil bi, da so bile te
               olajšave pred časom nižje in morda kontrola takrat ni bila tako stroga, ker so bile
               40 %. Potem je vlada Janeza Janše oziroma koalicija pod vodstvom SDS izglasovala, da
               so za vlaganja v raziskave in razvoj 100 % olajšave. Od takrat pa so se stvari precej
               spremenile in zlasti v zadnjem obdobju je to vprašanje zelo pereče za marsikatero
               podjetje, ki mu enostavno črtajo te olajšave oziroma zahtevajo, da se samo ovadi in
               da jih pač poravna. Ko gre za odločanje o tem, za strokovno oceno, kaj so raziskave
               in razvoj, je bistvena usposobljenost, saj najvišja znanost je prav to, ko odločaš,
               kaj znanost sploh je, kaj torej so dejanska vlaganja v raziskave in razvoj.</p>
               <p>In zato me zanima vaša ocena:</p>
               <p>Ali je Davčna uprava Republike Slovenije dovolj usposobljena, da odloča o tem, kaj so
               vlaganja v raziskave in razvoj in kaj ne; oziroma ali so ti mehanizmi po vašem
               prepričanju ustrezni, da delujejo v smeri cilja, da bi bilo vlaganj v raziskave in
               razvoj čim več? Kajti to je tisto, kar dela konkurenčno gospodarstvo na dolgi rok. Če
               ni vlaganj v raziskave in razvoj, vsako gospodarstvo stagnira ali celo nazaduje in to
               velja za katerokoli podjetje na kateremkoli področju.</p>
            </sp>
            <sp xml:id="SDZ6-Redna-23-2014-03-26.sp153">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-23-2014-03-26.sp154">

               <speaker>METOD DRAGONJA:</speaker>

               <p>Spoštovani gospod poslanec, spoštovane poslanke, poslanci!</p>
               <p>Dne 5. 10. 2012 je bil v Uradnem listu Republike Slovenije objavljen Pravilnik o
               uveljavljanju davčnih olajšav za vlaganje v raziskave in razvoj, ki je določil nov
               način uveljavljanja davčnih olajšav na tem področju ter določil, da lahko zavezanec
               uveljavljanja zmanjšuje davčno osnovo v višini zneska vlaganj v raziskave in razvoj.
               Pravilnik je v svojem 5. členu natančno opredelil, kaj se šteje za raziskave in
               razvoj. Ta pravilnik je nastajal v sodelovanju s takratnim Ministrstvom za visoko
               šolstvo, znanost in tehnologijo, ki je bilo v tem trenutku zadolženo za področje
               znanosti in tehnološkega razvoja. Opredelitve so bile oblikovane na podlagi v Evropi
               veljavnih pravil za opredeljevanje raziskav in razvoja. Davčna uprava je že v
               preteklosti presojala o upravičenosti uveljavljanja olajšave za raziskave in razvoj,
               s sprejetjem zgoraj omenjenega Pravilnika pa je prišlo do natančnejše opredelitve,
               kaj raziskave in razvoj so in kaj lahko zavezanci uveljavljajo za zmanjšanje davčne
               osnove. Razlog za natančnejšo opredelitev je bilo tudi dejstvo, da Durs v določenih
               mejnih primerih lahko zaprosi ministrstvo za mnenje ali v konkretnem primeru, gre za
               raziskave in razvoj ali ne. Ministrstvo je zato ob sprejemanju novega pravilnika
               predlagalo jasna merila, na podlagi katerih bo odločanje v teh primerih jasno
               določeno in bo zagotovljena učinkovitost ukrepa, ki jo je mogoče zagotoviti le tako,
               da se uporablja za upravičene zavezance, ki dejansko vlagajo v raziskave in razvoj in
               s tem povečujejo dodano vrednost. Potreba po jasnejši opredelitvi je nastala tudi s
               povišanjem stopnje olajšave, o čemer ste tudi sami govorili. Ker je dejstvo, da so
               opredelitve raziskave in razvoja v primeru državnih pomoči jasno začrtane in se
               uporabljajo že vrsto let, je bilo smiselno, da se tovrstne opredelitve uporabljajo
               tudi za ukrep olajšav. To je za davčne inšpektorje predstavljalo nov način
               opredeljevanja, zaradi česar se je večkrat pojavila potreba po sodelovanju med
               ministrstvom in konkretnimi inšpekcijskimi službami. Potrebno je tudi poudariti, da
               je sodelovanje med ministrstvom, pristojnim za tehnološki razvoj ter finance, in
               Davčno upravo Republike Slovenije na temu področju do sedaj potekalo intenzivno in
               konstruktivno. Vsi deležniki so sodelovali pri pripravi in izvedbi informativnega dne
               za zavezance, na katerem so bile predstavljene nove določbe pravilnika in podlage za
               uveljavljanje olajšav, ter tudi s postopki, ki jih v zvezi s tem vodi Davčna uprava.
               Prav tako pa je ministrstvo, pristojno za tehnološki razvoj, izvedlo več izobraževanj
               za inšpektorje na temo opredeljevanja raziskave in razvoja. Zagotovitev strokovne
               usposobljenosti davčnih inšpektorjev je v pristojnosti Ministrstva za finance in
               Dursa; lahko pa zagotovimo, da se po naši oceni njihovo strokovno znanje v temu
               segmentu nadgrajuje in da so deležni stalnega usposabljanja.</p>
               <p>Na podlagi vsega navedenega lahko ocenjujemo, da so v danem trenutku inšpektorji
               solidno strokovno usposobljeni, da lahko ustrezno in strokovno odločajo o
               upravičenosti do uveljavljanja davčne olajšave glede na to, ali gre za raziskave in
               razvoj ali ne. Delo s tem še ni končano, ministrstvo bo v sodelovanju z Dursom še
               naprej sodelovalo pri konkretnih programih usposabljanja davčnih inšpektorjev in
               dajalo tudi ustrezna pojasnila davčnim zavezancem, da se bo praksa lahko ustrezno
               dopolnjevala. Hvala lepa.</p>
            </sp>
            <sp xml:id="SDZ6-Redna-23-2014-03-26.sp155">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, mag. Grims.</p>
            </sp>
            <sp xml:id="SDZ6-Redna-23-2014-03-26.sp156">

               <speaker>MAG. BRANKO GRIMS (PS SDS):</speaker>

               <p>Spoštovani minister.</p>
               <p>To, kar ste povedali, vsekakor drži. Stvari zdaj ureja podzakonski akt iz leta 2012,
               že iz časa naslednje vlade. Osrednji problem, ki ga tukaj vidim, je ta, ko govorimo o
               vlaganju v raziskave in razvoj, govorimo – še enkrat poudarjam – o znanosti. Najvišja
               znanost je tista, ki pravzaprav odloča o vsem, je tista znanost, ki reče, kaj sploh
               znanost je. Ta ima največjo moč. In danes smo v podjetništvu, ko gre za raziskave in
               razvoj, v nenavadnem položaju, da je najvišja znanost v Sloveniji Davčni urad oziroma
               davčne inšpekcije, ki lahko odločajo o tem, ali nekaj je raziskava in razvoj, ali ni.
               In prihaja do zelo nenavadnih primerov, enega od njih lahko povem, ko razvije neko
               podjetje tehnologijo, ki jo pridejo pogledat iz največjega slovenskega inštituta, iz
               Inštituta Jožef Štefan v okviru svojih učnih programov, ker je nekaj tako posebnega,
               unikat na svetu. Naslednje leto pa pride Davčna uprava in zahteva od tega istega
               podjetja, naj se sŕmo prijavi, da je napačno uveljavljalo davčno olajšavo; in da
               tiste drage aparature in vsa tehnologija, ki so jo razvili, sploh ni vlaganje v
               znanost in razvoj; in da morejo zato takoj in v celoti plačati davek, pa ne samo
               davek, ampak še obresti za nazaj, od tistega minulega leta. In to v podjetju povzroči
               – vemo, da delamo danes v slovenskem gospodarstvu v okolju, ko so stvari zelo otežene
               zaradi razmer, v kakršnih smo – praktično nerešljive probleme. <stage>/ znak za konec
               razprave/</stage> … pospeševanje vlaganja v raziskave in razvoj.</p>
               <p>Ali ste res prepričani, da so ljudje zadosti usposobljeni in da so te metode, ki se v
               praksi uporabljajo na tem področju, ustrezne?</p>
            </sp>
            <sp xml:id="SDZ6-Redna-23-2014-03-26.sp157">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, dopolnitev.</p>
            </sp>
            <sp xml:id="SDZ6-Redna-23-2014-03-26.sp158">

               <speaker>METOD DRAGONJA:</speaker>

               <p>Ja, hvala za dodatno konkretizacijo.</p>
               <p>Stoodstotnega zagotovila, da vsi enoznačno in v popolnosti uporabljajo Pravilnik na
               ustrezen način, vsekakor ni možno dati. To je proces izobraževanja, oblikovanja
               prakse na osnovi standardov, ki jih sicer tudi računovodska stroka in računovodski
               standardi še dodatno delno opredeljujejo. Vsekakor, če so v konkretnih problemih
               težave – in manipulacije so vedno možne – je treba vedno presojati po različnih
               kriterijih in po metodologijah, ki so dodatno specificirane. V glavnem gre zato, da
               se priznajo vlaganja, ki predstavljajo osnovo za nov, za nov dodatni promet, za novo
               dodatno realizacijo na trgu. Ključna ločnica je, kaj pomeni vzdrževanje tekočih
               aktivnosti podjetja, kaj pa so novi proizvodi, nova vlaganja v nove storitve, v nove
               produkte in v nove tehnologije, ki bodo kreirali novo dejavnost – novo realizacijo na
               trgu. To je tista ločnica, ki je po moji oceni najbolj ključna za to, ali gre za
               ustrezna vlaganja in za ustrezno uveljavljanje davčne olajšave, ki je ena največjih v
               Evropi. Mislim, da bo tudi statistika pokazala, že v lanskem letu je pokazala deloma,
               sigurno pa bo pokazala na osnovi obdelave podatkov zaključnih računov gospodarskih
               družb, da so se vlaganja v raziskave in razvoj v privatnem sektorju, v gospodarskih
               družbah znatno povečale v zadnjih 2 letih, kar kaže na to, da najbrž ta vlaganja v
               preteklosti niti niso bila ustrezno evidentirana v sistemu zajemanja finančnih
               izkazov podjetji. S tem ko podjetja v večjem obsegu koristijo te davčne olajšave, in
               obseg tega koriščenja bi lahko tudi konkretizirali skozi konkreten odgovor, da tukaj
               prihaja do tega, da se pri vlaganju v raziskave in razvoj razmerje med javno sfero in
               med privatno sfero zdaj izrazito preveša tudi v dodaten velik pospešek, ki ga je
               davčna olajšava dala za obseg raziskovalno razvojne dejavnosti v zasebnem sektorju …
               <stage>/ znak za konec razprave/</stage>.</p>
            </sp>
            <sp xml:id="SDZ6-Redna-23-2014-03-26.sp159">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospod Grims.</p>
            </sp>
            <sp xml:id="SDZ6-Redna-23-2014-03-26.sp160">

               <speaker>MAG. BRANKO GRIMS (PS SDS):</speaker>

               <p>Saj prav zato gre. Dejstvo je, da se je v minulih 2 letih pokazalo, da je bil zakon,
               ki ga je sprejela Vlada Janeza Janše in koalicije pod vodstvom SDS, pravi ukrep na
               pravem mestu in v pravem trenutku. Vlaganja v raziskave in razvoj so bila v Sloveniji
               izjemno nizka, to je treba poudariti, in so odstopala že v negativni smeri v
               preteklosti od siceršnjih razmer znotraj Evropske unije. Tudi sedaj, tudi s to
               olajšavo še vedno niso taka, kot bi si verjetno vsi želeli, zlasti glede na razmere,
               v katerih smo, ko bi bilo treba storiti vse, da bi se doseglo prav ta cilj, o katerem
               ste, minister, tudi sami govorili. To je, da se odpira nova visoko produktivna
               delovna mesta, da se doda vrednost, da se odpira nove trge z novimi proizvodi z
               novimi tehnologijami. Skratka, da ta del čim bolj zaživi in da postane naše
               gospodarstvo kar najbolj konkurenčno.</p>
               <p>In prav zaradi pomena, ki ga imajo vlaganja v raziskave in razvoj – saj je od tega na
               strateški ravni odvisna prihodnost slovenske ekonomije, prihodnost slovenskega
               gospodarstva, podjetništva in s tem Slovenije kot celote, blaginje vseh –, predlagam,
               da se o odgovoru ministra in o problematiki vlaganja v raziskave in razvoj ter
               davčnih olajšavah na tem področju opravi razprava v Državnem zboru Republike
               Slovenije.</p>
            </sp>
            <sp xml:id="SDZ6-Redna-23-2014-03-26.sp161">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V okviru glasovanj bomo odločali o vašem predlogu.</p>
               <p>Naslednja je na vrsti gospa Alenka Jeraj, ki bo zastavila vprašanje Tanji Šarabon,
               generalni sekretarki Vlade.</p>
            </sp>
            <sp xml:id="SDZ6-Redna-23-2014-03-26.sp162">

               <speaker>ALENKA JERAJ (PS SDS):</speaker>

               <p>Hvala za besedo. Lep pozdrav vsem.</p>
               <p>Slovenska obveščevalno-varnostna agencija je samostojna služba Vlade. Vodi jo
               direktor, ki je za njeno delo odgovoren Vladi. Zato generalno sekretarko vlade Tanjo
               Šarabon sprašujem v zvezi z navedbami, ki jih lahko beremo iz medijev, predvsem s
               strani raziskovalca gospoda Romana Leljaka, ki govorijo o tem, da je Milan Dorić –
               Hanzi, ki je bil nekdaj sodelavec nekdanje Službe državne varnosti, kasneje sodeloval
               tudi s Sovo. Po poročanju medijev naj bi ga Sova vodila pod imenoma Sivi in Beli
               Viator.</p>
               <p>Zanima me:</p>
               <p>Kakšna je bila narava sodelovanja oziroma ali je bil zaposlen? V kakšni funkciji je
               sodeloval, ali je bil takrat v Nemčiji, kot je še danes, zakaj ter za kakšna dela je
               bil zaposlen v Sovi?</p>
            </sp>
            <sp xml:id="SDZ6-Redna-23-2014-03-26.sp163">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Generalna sekretarka gospa Šarabon, izvolite.</p>
            </sp>
            <sp xml:id="SDZ6-Redna-23-2014-03-26.sp164">

               <speaker>TANJA ŠARABON:</speaker>

               <p>Hvala lepa za vprašanje.</p>
               <p>Kot generalna sekretarka Vlade lahko odgovarjam na poslanska vprašanja, ki se
               nanašajo na področje delovanja Generalnega sekretariata Vlade in vladnih služb, ki
               spadajo v pristojnost generalne sekretarke Vlade. V preteklosti sem že prejela 2
               poslanski vprašanji s področja delovanja Sove. Zdaj že tretjič pojasnjujem, da za
               odgovor na to vprašanje nisem pristojna. 4. člen Zakona o Sovi namreč določa, da
               Agencijo vodi direktor, ki je za svoje delo odgovoren Vladi. Sova je kot samostojna
               služba Vlade agencija, ki je za svoje delo odgovorna Vladi in predsednici Vlade. Kot
               generalna sekretarka torej nimam pooblastila za odgovore na vprašanja s tega
               področja. Poslanka bi to vprašanje lahko postavila kvečjemu predsednici Vlade oziroma
               bi lahko zastavila pisno vprašanje Vladi. Glede na vsebino pa bi bilo primerno, da bi
               na to vprašanje odgovarjal kar predstojnik Agencije na za to pristojnem delovnem
               telesu Državnega zbora v skladu z zakonom.</p>
            </sp>
            <sp xml:id="SDZ6-Redna-23-2014-03-26.sp165">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Vseeno bi pokomentirala. Spoštovana generalna sekretarka, v skladu s Poslovnikom je
               najbrž predsednik Državnega zbora odločil, da je vprašanje poslanke Jerajeve
               naslovljeno pravilno in na pravi naslov. Zato me je vaš odgovor malce presenetil.
               Dobro bi bilo, da v bodoče razčistite takšne zadeve s predsednikom Državnega zbora.
               Tokrat pa lahko samo ugotovim, da niste odgovorili na zastavljeno vprašanje, ki je
               bilo, očitno po mnenju predsednika Državnega zbora, postavljeno v skladu s
               pravilnikom Državnega zbora.</p>
               <p>Želite še besedo, gospa Jeraj? Izvolite.</p>
            </sp>
            <sp xml:id="SDZ6-Redna-23-2014-03-26.sp166">

               <speaker>ALENKA JERAJ (PS SDS):</speaker>

               <p>Saj v bistvu ste povedali to, kar sem želela tudi sama. Kot rečeno, ker spada Služba
               pod Vlado oziroma jo vodi direktor, ki je odgovoren Vladi, ocenjujem, da bi nekdo le
               moral odgovoriti na to vprašanje. Verjetno je res malce neprijetno, ampak kljub temu
               – bomo videli v nadaljevanju, ali bomo potem to vprašali predsednico Vlade, čeprav
               jaz ocenjujem, da ste vi tisti, ki bi morali odgovoriti na zastavljeno vprašanje.
           </p>
            </sp>
            <sp xml:id="SDZ6-Redna-23-2014-03-26.sp167">

               <speaker>PODPREDSEDNICA ROMANA TOMC:</speaker>

               <p>Izvolite, generalna sekretarka.</p>
            </sp>
            <sp xml:id="SDZ6-Redna-23-2014-03-26.sp168">

               <speaker>TANJA ŠARABON:</speaker>

               <p>Dejstvo je, da za nadzor nad delom Sove prvotno odgovarja Komisija za nadzor
               obveščevalnih in varnostnih služb. Nadzor pa vsak na svojem področju opravljajo tudi
               Računsko sodišče, informacijski pooblaščenec, inšpekcija za delo, inšpekcija za javni
               sektor, inšpekcija za notranje zadeve, kamor sodi tudi inšpekcija za tajne podatke.
               Zato kot generalna sekretarka ne morem in ne smem komentirati podanih navedb o
               podatkih Sove glede posameznih konkretnih zadev. Slovenska obveščevalno-varnostna
               agencija je dolžna svoje naloge opravljati v skladu z drugim odstavkom Zakona o Sovi,
               ki med drugim določa, da Agencija pridobiva in vrednoti podatke iz tujine, ki so
               pomembni za zagotavljanje varnostnih, političnih in gospodarskih interesov države,
               ter podatke o organizacijah, skupinah in osebah, ki s svojo dejavnostjo iz tujine ali
               v povezavi s tujino ogrožajo ali bi lahko ogrozili nacionalno varnost države in njeno
               ustavno ureditev. Dejavnosti, ki jih Agencija izvaja v ta namen, so označene z
               ustrezno stopnjo tajnosti, v skladu z veljavnimi predpisi. Zato jih v javnosti ni
               mogoče komentirati ali dajati podrobnejših pojasnil.</p>
            </sp>
            <sp xml:id="SDZ6-Redna-23-2014-03-26.sp169">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Bomo nadaljevali z naslednjimi vprašanji. Naj zaključim, predsednik Državnega zbora
               je očitno menil, da ste prava oseba, ki bo odgovorila na to vprašanje.</p>
               <p>Mag. Katarina Hočevar ima vprašanje za ministrico za delo, družino, socialne zadeve
               in enake možnosti dr. Anjo Kopač Mrak.</p>
            </sp>
            <sp xml:id="SDZ6-Redna-23-2014-03-26.sp170">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovana ministrska ekipa, kolegice in kolegi, lepo
               pozdravljeni!</p>
               <p>Moje današnje poslansko vprašanje se nanaša na institut skrbništva, ki je urejeno v
               Zakonu o zakonski zvezi in družinskih razmerjih. Glavni razlog je v tem, da imamo v
               tem zakonu to področje enako urejeno vse od daljnega leta 1977, to je leto, v katerem
               sem rojena tudi sama. Verjamem, da se je od takrat marsikaj spremenilo in da mora
               tudi zakonodaja slediti spremembam in razmeram v družbi.</p>
               <p>Zato me zanima:</p>
               <p>Ali na ministrstvu na tem področju načrtujete kakšne spremembe?</p>
               <p>Vem, da je sam institut skrbništva preširoka tematika za poslansko vprašanje, zato bi
               se omejila oziroma vas opozorila na to, da se centri za socialno delo v praksi
               srečujejo s tem, da težko dobijo ljudi, ki bi želeli biti skrbniki, ker je po zakonu
               ta dolžnost častna in prostovoljna. Kot pa opozarjajo v praksi, čedalje več ljudi to
               potrebuje. Nekako bi sama to primerjala s tem, da če nekdo zagreši kaznivo dejanje,
               mu po zakonu pripada odvetnik oz. zagovornik. Če se državljan znajde v situaciji, ko
               potrebuje skrbnika, pa njegovi sorodniki ali bližnji to ne želijo biti, pa v praksi
               lahko nastane problem in se centri soočajo s težavo, da se morajo sami znajti. Če v
               ožjem družinskem krogu ne dobijo nekoga, ki bo to funkcijo pripravljen sprejeti, je
               zdaj velikokrat ta naloga na zaposlenih uslužbencih centrov za socialno delo. To v
               praksi, kot me opozarjajo, predstavlja probleme.</p>
               <p>Zato me zanima:</p>
               <p>Ali na ministrstvu na tem področju pričakujete oziroma načrtujete spremembe in ali
               mogoče razmišljate v smeri profesionalizacije tega instituta. Hvala za odgovor.</p>
            </sp>
            <sp xml:id="SDZ6-Redna-23-2014-03-26.sp171">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Ministrica, izvolite.</p>
            </sp>
            <sp xml:id="SDZ6-Redna-23-2014-03-26.sp172">

               <speaker>DR. ANJA KOPAČ MRAK:</speaker>

               <p> Hvala za vprašanje.</p>
               <p>Vsekakor je skrbništvo eno izmed področij, ki potrebujejo prenovo. Vendar moram
               povedati, da je bilo v Družinskem zakoniku – ki je bil sprejet leta 2011 in potem
               zavrnjen na referendumu, zdaj je ravno okrogla obletnica, 25. marca se je to zgodilo
               – skrbništvo tudi predvideno kot častna in prostovoljna funkcija. Smo se že takrat v
               razpravi veliko pogovarjali o tem, da bo nujno potrebno narediti celovitejšo analizo
               skrbništva, vendar je bilo takrat ob sami pripravi in sprejemu Družinskega zakonika,
               ki je tako celovito urejal celotno področje družinske materije, nemogoče še vse te
               posamezne segmente urediti do popolnosti. To je bilo že v prejšnjem mandatu
               dogovorjeno, da se opravi analiza o funkcijah skrbništva, kako poteka. Organiziran je
               bil tudi delovni obisk v Zagrebu, kjer so naši sosedje uvedli plačljivo funkcijo
               skrbništva. Vendar, prav zadnjič smo se na kolegiju pogovarjali, ugotavljajo in
               analize kažejo, da tudi ta mehanizem ni najbolj učinkovit. Do vsake spremembe je
               potrebno celovito opraviti analizo in se potem odločiti. Vsekakor je Družinski
               zakonik v planu te Vlade, novembra naj bi bil na Vladi sprejet. In ob tem, zakaj je
               ta rok? Ker Družinski zakonik ne bo identičen tistemu, ki ga je Državni zbor sprejel
               pred dvema letoma, zdaj že pred tremi leti. Skrbništvo je tudi eden izmed
               instrumentov, kjer bo ponovni premislek, na kakšen način te stvari urediti.</p>
               <p>Bi pa dodala, da skrbnik ne more biti oseba, ki je v konfliktu interesov z interesi
               varovanca, torej tistega, za katerega naj bi bila postavljena kot skrbnik. Zato je
               vedno večkrat problem, da svojci ne morejo biti skrbniki, ne da ne bi želeli,
               dejansko ne morejo biti. Po podatkih, ki jih imamo s strani centra za socialno delo,
               je center za socialno delo oz. zaposleni na centru za socialno delo opravljajo
               funkcijo skrbnika od 15 do 20 % celotnega skrbništva. Ko to pogledamo, ne predstavlja
               znotraj koncepta skrbništva velikega problema, je pa problem predvsem v posameznih
               primerih, ko skrbniki niti nimajo dovolj znanja, da bi lahko delovali v najboljšo
               korist. Ne da ne želijo, enostavno nimajo znanj. Treba je pregledati sistem s tega
               vidika, ali ima posameznik, ki to funkcijo opravlja, častno in prostovoljno, in je na
               nek način s strani CSD postavljen, da to opravlja, ali ima res vse kompetence, ali mu
               država, ki vzpostavlja ta institut, nudi dovolj suporta, da lahko opravlja to
               funkcijo. Plačilo je samo eden izmed elementov samega vprašanja ureditve tega
               instituta, vsekakor pa bomo na tem delali. Ne morem vam v tem trenutku reči, da bo v
               zakonu kakršnakoli bistvena novost nad tem, ker je enostavno naš obseg dela v tem
               trenutku na ministrstvu z zakonskimi in drugimi materijami tak, da novih nalog ne
               morem sprejemati; bomo pa delali strokovno in bodo pripravljene podlage tudi za
               spremembe, če se bo izkazalo, da so nujno potrebne. Tudi če ne bo v tem letu, bo pa
               malce kasneje.</p>
            </sp>
            <sp xml:id="SDZ6-Redna-23-2014-03-26.sp173">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Hočevar, izvolite.</p>
            </sp>
            <sp xml:id="SDZ6-Redna-23-2014-03-26.sp174">

               <speaker>MAG. KATARINA HOČEVAR (PS DL):</speaker>

               <p>Hvala za ta del odgovora.</p>
               <p>Želela sem opozoriti na to, kar je prišlo do mene s strani uslužbencev oziroma
               zaposlenih na centrih za socialno delo. V konkretnem primeru so uslužbenke povedale,
               s kakšnimi težavami se srečujejo v primeru, ko nekdo od ožjih članov družine ne želi
               oziroma ne more biti skrbnik in so potem prisiljeni za skrbnika določiti nekoga, ki
               je zaposlen na centru za socialno delo. V okviru te funkcije morajo recimo prispevati
               podpis, ali bo državljan, ki rabi skrbnika, šel na kemoterapijo oziroma ali
               dovoljujejo operativni poseg. Ti uslužbenci centra za socialno delo želijo povedati,
               da so to zadeve, ki po njihovi presoji presegajo naloge in dolžnosti pogodbe o
               zaposlitvi oziroma dolžnosti uslužbenca, uslužbenke na centru za socialno delo. Hvala
               lepa.</p>
            </sp>
            <sp xml:id="SDZ6-Redna-23-2014-03-26.sp175">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Ministrica, izvolite.</p>
            </sp>
            <sp xml:id="SDZ6-Redna-23-2014-03-26.sp176">

               <speaker>DR. ANJA KOPAČ MRAK:</speaker>

               <p>Vsekakor, kot sem omenila, ni samo vprašanje profesionalizma, torej plačila za to
               delo, kjer vseeno v sistemu je nagrada za opravljeno delo in tudi povrnitev stroškov,
               torej obstaja že znotraj sistema, ni popolnoma brezplačno delo, ampak imaš povrnjeno
               in tudi nagrado lahko dobiš. Problem je predvsem znanje in morda tudi v povezavi z
               reorganizacijo centrov za socialno delo, da se vzpostavijo timi. Jaz vseeno težko
               komentiram, bi pa si želela. Normalno bi bilo, da ima skrbnik, ki je pred tako težko
               nalogo postavljen, nek tim, s katerim se lahko posvetuje, nek suport, tudi
               supervizija znotraj sistema centrov za socialno delo bi morala biti, da se lahko opre
               na širši kolektiv pri tako pomembnih in zahtevnih nalogah, ki jih mora opravljati.
               Znotraj sistema je treba dati možnost, da lahko ljudje, ko ocenjujejo, da njihovo
               znanje in vedenje ni zadostno za to, da bi lahko opravljali določene storitve, da je
               znotraj sistema to jasno, na kaj naj se obrnejo, kakšni so podporni mehanizmi. Tukaj
               znotraj je v tem trenutku tudi večja vloga skupnosti socialnih zavodov. Jaz verjamem,
               da bi moralo biti. Sigurno obstajajo razlike med centri za socialno delo, med temi
               62. Lahko je nek primer tak, drug drugačen; ampak verjamem, da v dobro delujočih
               centrih za socialno delo je to le možnost, da te stiske posameznik v takih primerih,
               da je nek sistem, kjer se lahko več ljudi usede in pogovori in se najde neko rešitev,
               da se s tem zmanjša pritisk prav na dotičnega delavca, ki ima to vlogo skrbništva. So
               pa centri za socialno delo s temi vlogami velikokrat zelo kritizirani. Ko pa vidimo
               vsebino posameznih nalog, pa je tako, kot ste povedali. So zelo težki primeri in
               včasih resnično opravljajo delo, kjer se ostali sploh ne zavedamo, kako pomembno in
               težko delo opravljajo.</p>
            </sp>
            <sp xml:id="SDZ6-Redna-23-2014-03-26.sp177">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Naslednji je na vrsti gospod Franc Breznik, ki ima vprašanje za ministra za finance
               dr. Čuferja, ki je sicer odsoten, ampak vprašanje boste verjetno zastavili.</p>
            </sp>
            <sp xml:id="SDZ6-Redna-23-2014-03-26.sp178">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Na žalost ministra danes ni, bom pa vseeno postavil svoje ustno poslansko vprašanje.
               Moje ustno poslansko vprašanje je podobno, kot je bilo pred kratkim. Gre po mojem
               mnenju za neverjetno situacijo, neverjeten splet okoliščin in afero, ki nima
               primerjave zadnjih 10 let na področju financ v Republiki Sloveniji. Gre za zgodbo, ki
               smo jo v medijih lahko zasledili že v januarju in februarju, da se slovenska podjetja
               v zadnjih tednih soočajo še z enimi izrazitimi težavami. Na dan prihajajo novice o
               reprogramiranju kreditov nekaterim podjetjem. Podjetjem, ki so v času debelih krav
               zelo slabo, predvsem pohlepno ravnala s premoženjem, s prihodki in nasploh s poslovno
               politiko podjetja. Gre spet za menedžerje, za dva konkretna primera. Na slabo banko
               so prenesli slabe kredite 2 pomembnejših slovenskih podjetij, govorim o podjetju ACH
               in podjetju DZS. Prenesenih je bilo več slabih kreditov, omenjeni podjetji pa
               izpostavljam zaradi posebnega vzroka. Ta vzrok je, da je slaba banka prevzela slabe
               terjatve, ki sta jih podjetjema dodelili Nova Ljubljanska banka in Nova KBM. Obema
               podjetjema je slaba banka odpisala enoletni moratorij na odplačevanje glavnic dolga.
               Obe podjetji, gre za holdinga, ki segata na različna gospodarska področja, sta rešeni
               vsaj še za eno leto, kljub temu da skupaj premoreta dolg v višini 280 milijonov
               evrov. Rešeni pa so predvsem menedžerji v ACH, glavna sta gospod Herman Rigelnik in
               gospod Bojan Petan, ki je glavni lastnik DZS. Oba sta glavno besedo v svojih
               finančnih imperijih dobila z menedžerskim prevzemom, od koder izhaja tudi večji del
               dolga obeh družb. Moratorij na odplačevanje kreditov pomeni v prvi vrsti reševanje
               tistih menedžerjev, ki so brez počenega groša v žepu izvedli prevzeme. Pri tem naj
               povem, da si je gospod Petan v letih, ko je Slovenija prihajala v krizo, pa tudi
               njegova podjetja, izplačeval plačo v višini 50 tisoč evrov bruto mesečno. Govorim o
               letih 2009, 2010, 2011 in 2012, ko se je njegova letna bruto plača gibala v razmahu
               med 600 tisoč do milijona evrov.</p>
               <p>Zato ponovno sprašujem ministra za finance:</p>
               <p>Kdo je odobril in po kateri metodologiji moratorij na te kredite?</p>
               <p>To je pomembno zato, ker je minister za finance tista oseba, ki je v slabo banko tudi
               predlagal tri neizvršne direktorje. Po eni strani skrbi za nadzor v slabi banki, po
               drugi strani pa ga sprašujem kot nekoga, ki mora imeti tudi nadzor nad našim bančnim
               sistemom, predvsem v dveh bankah v državni lasti, torej v Novi KBM in NLB.</p>
               <p>Verjamem, da bom na naslednji seji dobil odgovor. Najlepša hvala.</p>
            </sp>
            <sp xml:id="SDZ6-Redna-23-2014-03-26.sp179">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Ministru bomo naročili, naj pripravi ustni odgovor za naslednjo sejo.</p>
               <p>Na vrsti je Danijel Krivec, ki ima vprašanje za dva ministra, in sicer za ministra
               za finance ter ministra za gospodarski razvoj in tehnologijo gospoda Dragonjo.</p>
            </sp>
            <sp xml:id="SDZ6-Redna-23-2014-03-26.sp180">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana predsedujoča. Lep pozdrav vsem ministrom, še posebej
               ministru Dragonji, ki je prisoten!</p>
               <p>Vprašanje se res nanaša na obe ministrstvi, predvsem na Ministrstvo za finance. Gre
               za problematiko glede razdolževanja podjetij, ki smo jo včeraj obravnavali tudi na
               Odboru za gospodarstvo. Prodaja državnega premoženja nemoteno poteka brez jasnih in
               transparentnih postopkov. Seznam podjetij, ki bodo naprodaj, se je v javnosti že
               pojavil, nič pa ni jasnega o konkretnih argumentih Vlade pri odločitvi za prodajo
               posameznih podjetij. Vlada je dopolnila besedilo Predloga sklepa Državnega zbora o
               soglasju k prodaji naložb Republike Slovenije, Kapitalske družbe, Soda, Modre
               zavarovalnice, DSU in Posebne družbe za podjetniško sodelovanje. Jasno je bil
               opredeljen cilj prodaje državnega premoženja, ki je: doseganje čim višje kupnine in s
               tem proračunskih prihodkov, doseganje trajne in stabilne rasti gospodarstva,
               nadaljnji obstoj in razvoj družbe, nove investicije, odpiranje novih trgov ter
               ohranitev in povečanje delovnih mest v domačem gospodarstvu. Razlogi za prodajo so
               različni, kot razberemo iz pojasnil Ministrstva za finance, največkrat zaradi
               finančnih težav v družbah, pa tudi zaradi stečajnih postopkov. Minister za finance je
               izjavil, citiram: "Če želimo to izpeljati čim bolj kakovostno in tudi maksimizirati
               ceno, je pomembno, da ne kredibilnosti zmanjšamo in se postopka res lotimo
               transparentno in profesionalno." Sedaj prehajam na vprašanje, ki je na nek način
               posledica vseh časopisnih člankov v zadnjem obdobju in ki se nanaša na podjetje
               Letrika d. d., kjer so v postopku prodaje kar nekatere okoliščine, ki kažejo, da je
               ta izjava ministra za finance pod vprašanjem.</p>
               <p>Zato sprašujem v povezavi s postopkom prodaje deležev v podjetju Letrika d. d.:</p>
               <p>Kako poteka postopek prodaje državnih lastniških deležev v Letriki d. d., ki jih
               prodaja konzorcij, ki je bil ustanovljen? Ali kot minister menite, da postopek
               prodaje poteka transparentno glede na vse, kar se bere v resnih časopisih, kot je
               Delo, Finance in podobno? Kateri ukrepi, postopki zagotavljajo to transparentnost?
               Kako bo zagotovljeno, da davkoplačevalci ne bodo izigrani s prenizko kupnino zaradi
               prijateljskih navez? Ali so naročene cenitve s strani vseh državnih institucij in
               bank, v katerih ima država delež in so v tem trenutku v fazi prodaje?</p>
               <p>Hvala za odgovor.</p>
            </sp>
            <sp xml:id="SDZ6-Redna-23-2014-03-26.sp181">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-23-2014-03-26.sp182">

               <speaker>METOD DRAGONJA:</speaker>

               <p>Hvala lepa, gospa predsedujoča. Spoštovane poslanke in poslanci!</p>
               <p>Za upravljanje s kapitalskimi naložbami je bila leta 2010 z Zakonom o upravljanju
               kapitalskih naložb Republike Slovenije ustanovljena Agencija za upravljanje
               kapitalskih naložb ali AUKN. Ta je s kapitalskimi naložbami v skladu z omenjenim
               zakonom upravljala do sprejetja Zakona o Slovenskem državnem holdingu v letu 2013, z
               uveljavitvijo katerega je Zakon o upravljanju kapitalskih naložb prenehal veljati.
               Trenutno je skladno z Zakonom o Slovenskem državnem holdingu za upravljanje
               kapitalskih naložb v imetništvu Republike Slovenije in tistih, katerih imetnica je
               Slovenska odškodninska družba, pristojna Slovenska odškodninska družba. Ta pa se bo,
               kot je to določeno v prehodnih določbah Zakona o Slovenskem državnem holdingu,
               preoblikovala v SDH. To konkretno pomeni, da se glede vprašanja prodaje državnega
               lastniškega deleža v imenovanem podjetju Lektrika postopki ne izvajajo v okvirju
               organa, ki je v pristojnosti delovanja Ministrstva za gospodarski razvoj in
               tehnologijo, in bo konkretne odgovore v tem delu v pisni obliki posredovalo
               Ministrstvo za finance. Dodatno bi pojasnil še to, da Vlada posreduje Državnemu zboru
               mesečno poročilo Slovenske odškodninske družbe o upravljanju kapitalskih naložb.
               Zadnje poročilo, ki se nanaša na januar 2014, je bilo posredovano Državnemu zboru 14.
               marca. V tem poročilu sicer še ni statusnega poročila o aktivnosti Soda o tej
               konkretni družbi. Vlada vsekakor mora zagotoviti, da bo Sod oziroma kasneje
               preoblikovan Slovenski državni holding prevzel vse postopke prodaj, da bodo vodeni
               pregledno, učinkovito, z jasnim ciljem maksimizacije kupnine in s še drugimi
               kriteriji, ki se bodo od primera do primera postavili, če so potrebni za to, da bodo
               zagotavljali kvalitetni nadaljnji razvoj podjetja.</p>
               <p>Še enkrat rezimiram, ker se tiče MGRT, po trenutni medresorski delitvi vprašanje <stage>/
               nerazumljivo/</stage> pokriva področje delovanja ministrstva. Bomo pa skupaj s kolegi iz
               Ministrstva za finance in Soda dali konkretne odgovore v pisni obliki.</p>
            </sp>
            <sp xml:id="SDZ6-Redna-23-2014-03-26.sp183">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Krivec, izvolite.</p>
            </sp>
            <sp xml:id="SDZ6-Redna-23-2014-03-26.sp184">

               <speaker>DANIJEL KRIVEC (PS SDS):</speaker>

               <p>Zahvaljujem se ministru za gospodarstvo za odgovor.</p>
               <p>Verjamem, da je tisti del, na katerega je lahko odgovoril, tudi pojasnil. Mislim, da
               bo v nadaljevanju mogoča še kakšna dopolnitev. Glede na včerajšnjo razpravo, kjer smo
               ugotavljali, da je pri razdolževanju podjetij kar nekaj vprašanj in anomalij. Tudi v
               zvezi z mojim vprašanjem glede prodaje lastniških deležev v Lektriki pridemo do
               nekaterih nerazumljivih številk. Verjamem, da bo Ministrstvo za finance lahko dalo
               kakšno pojasnilo. Kajti prenos 10 % deleža Letrike, ki ni družba v težavah ali v
               stečaju, ampak družba, ki kotira na borzi in ki zelo dobro posluje v zadnjih letih.
               Bila je prenesena na DUTB – Družbo za upravljanje terjatev bank po vrednosti 10,5
               evra v trenutku, ko je bila borzna vrednost teh delnic 31 evrov. To nas lahko vse
               navaja z nekim dvomom v transparentnost. Na današnji dan je ta delnica vredna 42
               evrov. Vsi razlogi, ki govorijo o prenosih na slabo banko kot pogoj, da je družba v
               težavah, v tem primeru odpadejo. Nihče do sedaj ni pojasnil, zakaj se prenos delnic
               izvede po tako nizki ceni, ki je bistveno nižja od borzne cene. Da vse ni v redu,
               kažejo zadnji članki v Financah in dopisi, ki jih dobivamo poslanci iz strani malih
               delničarjev, ker je skrb za to, da v tem primeru ne bi prišlo do oškodovanja in tudi
               do prodaje deležev dobre firme pod mizo, ampak da bi se postopek transparentno odvil
               v korist davkoplačevalcev, malih delničarjev in tudi v korist same družbe, ki v temu
               trenutku dobro posluje in dobro kotira na borzi.</p>
            </sp>
            <sp xml:id="SDZ6-Redna-23-2014-03-26.sp185">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, komentirajte, izvolite.</p>
            </sp>
            <sp xml:id="SDZ6-Redna-23-2014-03-26.sp186">

               <speaker>METOD DRAGONJA:</speaker>

               <p>Včeraj zvečer je bilo to vprašanje postavljeno na seji parlamentarnega Odbora za
               gospodarstvo. Državni sekretar iz Ministrstva za finance je dal dovolj konkreten
               odgovor, da je prenos kreditov oziroma pozicij premoženja iz poslovnih bank, ki so
               deležne ukrepa, na Družbo za upravljanje terjatev bank potekal po ocenjeni vrednosti,
               to se pravi notranja transakcija med bankami in Agencijo za sanacijo bank je potekala
               po vrednosti, ki je bila predmet metodologije za prenos terjatev na slabo banko in ki
               je bila tudi predmet pregleda in odobritve Evropske komisije. To še ne pomeni, da
               bodo v naslednjem koraku, če in ko bo prišlo do nadaljnje prodaje oziroma do
               privatizacije tega paketa delnic, te delnice po isti vrednosti prodane. To je
               naslednji korak in v naslednjemu koraku je potrebno zagotoviti pošteno vrednost
               oziroma realno tržno ceno. Sigurno pa se v primeru prodaje paketa združijo ponudbe
               institucionalnih lastnikov, ki so pod okriljem države, tako da se prodajajo večji
               paketi in se določijo enotni pogoji za to, kako se postavi ponudba za prodajo paketov
               delnic.</p>
               <p>Kot sem rekel prej, konkretno bodo vsa vprašanja pisno odgovorjena, delno pa so bila
               dana pojasnila že na včerajšnji seji parlamentarnega Odbora za gospodarstvo.</p>
            </sp>
            <sp xml:id="SDZ6-Redna-23-2014-03-26.sp187">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
            </sp>
            <sp xml:id="SDZ6-Redna-23-2014-03-26.sp188">

               <speaker>DANIJEL KRIVEC (PS SDS):</speaker>

               <p>Hvala za besedo.</p>
               <p>V skladu s Poslovnikom predlagam, da se o odgovoru ministra in kasneje ministra za
               finance opravi razprava v Državnem zboru. Bi rad opozoril na znake, da se je kot
               netransparenten proces prodaje državnih lastniških deležev v Lektriki, d. d., začel
               kazati že na zadnji skupščini delničarjev, ko predstavniki državnega prodajnega
               konzorcija, ki je bil oblikovan s strani Modre zavarovalnice, NLB in ostalih, niso
               podprli kandidata za nadzorni svet Lektrike. Kako je to mogoče, je drugo vprašanje. O
               tem se ni nihče kaj dosti poglobil, niti raziskovalni novinarji, gre pa na nek način
               za potencialno nevarnost, da bo prišlo do oškodovanja za državo in druge delničarje.
               Mislim, da bi bili na nek način naivni, če ne bi razumeli, da je jasno, da obstaja
               močno izražen konflikt interesov med kolektorji, ki se v tem primeru postavlja kot
               izpostavljen kupec, ki želi kupiti delnice po čim nižji ceni na eni strani; ter na
               drugi strani odgovorno državo in drugimi delničarji, ki želijo, da je prodajna cena
               delnic najvišja možna in tudi na nek način poštena.</p>
               <p>Zato predlagam, da se o tem vseeno opravi v nadaljevanju razprava in se te čudne
               okoliščine razjasnijo. Bilo je pa včeraj precej razprav glede razdolževanja. Poslance
               nas lahko skrbi dejstvo, da tudi včeraj nismo dobili odgovora, ali so podobne prakse
               v drugih državah enake kot v Sloveniji. Se pravi, da se banke rešujejo z enakimi
               upravami, kot so zavozile bančni sistem, ali je v tujini praksa, da se nekatere
               ljudi, vsaj v tistem delu, ko se rešuje slabe kredite, umakne iz faze odločanja, in v
               tistem delu, ko prehajajo na slabo banko. Ne pa da imajo isti ljudje, ki so
               pripeljali do slabih kreditov, sedaj možnost, da vplivajo tudi na to, kaj bo
               prenešeno. In ne samo to, kaj bo prenešeno, ampak tudi na to, po kakšni vrednosti je
               prenešeno. In tu se lahko pojavi dvom v dejansko transparentnost in gospodarnost
               takih rešitev. Včeraj tega odgovora nismo dobili niti s strani tujih predstavnikov
               Družbe za upravljanje terjatev bank; bi bil pa po mojem mnenju zelo koristen za
               nadaljnjo obravnavo te tematike. Prakse v Evropi so po naših informacijah take, da se
               vsaj tisti del, ki je najbolj odgovoren za slabe naložbe, umakne. Ne govorimo o
               krivdni odgovornosti, ampak ne sodelujejo pri sodelovanju in se vsaj ta del postopka
               prenosa na slabo banko opravi z neko korektno ekipo. Dokler to ni izvedeno, je lahko
               v nas nek dvom, ali so te stvari transparentne, ali niso.</p>
            </sp>
            <sp xml:id="SDZ6-Redna-23-2014-03-26.sp189">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>O vašem predlogu, da o odgovoru ministra opravimo splošno razpravo, bomo odločali
               jutri v okviru glasovanj.</p>
               <p>Zdaj pa je na vrsti gospod Janez Ribič, ki ima vprašanje za ministra za kmetijstvo in
               okolje mag. Dejana Židana.</p>
            </sp>
            <sp xml:id="SDZ6-Redna-23-2014-03-26.sp190">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovana ministra, ministrica, spoštovani.</p>
               <p>Vsi si, vsak po svoje, verjetno prizadevamo, da bi se stanje na področju dimnikarstva
               v naši državi uredilo tako, da bi bili zadovoljni izvajalci, predvsem pa uporabniki.
               Najmanj 5, 6 let dajem poslanska vprašanja in sem sedaj nekako začutil, da se
               verjetno neke stvari le premikajo. Spoštovani minister, lani oktobra ste ob robu
               sprejemanja novele Zakona o varstvu okolja v Državnem zboru javno napovedali, da si
               bo vsak občan lahko prosto izbiral dimnikarja. Ob tem ste poudarili tudi, da je za
               prehod na tržni sistem z licencami doseženo politično soglasje, velik napredek. Zakon
               o varstvu okolja smo v tem delu popravili že oktobra lani, verjetno je s tem
               omogočeno, da se gre v spremembo in to tudi ljudje širom Slovenije nestrpno čakajo,
               pričakujejo. Od takrat je minilo 5 mesecev in mene pa tudi druge poslance ljudje po
               cesti včasih pocukajo za rokav in sprašujejo, kaj je sedaj s tem? V javnosti se ne
               ve, če so pri vzpostavljanju tega novega sistema morda kakšne prepreke.</p>
               <p>Zato vas sedaj javno sprašujem, da bodo vsi ljudje lahko slišali:</p>
               <p>Kdaj bodo dejansko lahko sami izbrali svojega dimnikarja?</p>
               <p>Saj smo zakon že pred skoraj pol leta popravili, zakaj se v praksi to še ni
               spremenilo.</p>
               <p>Sprašujem tudi:</p>
               <p>Ali so kakšne ovire na ministrstvu?</p>
               <p>Drugih niti ne more biti, ker je bila ureditev dimnikarske službe doslej itak v
               celoti urejena kot državna javna služba. Če imate tu kakšne ovire, bi prosil, da
               poveste, ne samo meni, ampak vsaj slovenski javnosti, katere so te ovire in kako jih
               rešujete.</p>
               <p>Sprašujem vas to, kar ljudi najbolj zanima, na nek način je bila vaša obljuba, da
               bodo lahko po novem sami izbirali svojega dimnikarja. Sedaj tu povejte, da bomo vsi
               iz prve roke slišali vaš odgovor, kdaj se bo to v resnici zgodilo in ali bo to še v
               času vašega mandata. Hvala.</p>
            </sp>
            <sp xml:id="SDZ6-Redna-23-2014-03-26.sp191">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-23-2014-03-26.sp192">

               <speaker>MAG. DEJAN ŽIDAN:</speaker>

               <p>Hvala lepa, spoštovana predsedujoča. Spoštovane poslanke in poslanci.</p>
               <p>Zlasti vam hvala, gospod poslanec, za to aktualno vprašanje. Tudi na ministrstvo
               prihaja dosti tovrstnih vprašanj in nanje odgovarjamo. Kakor ste sami povedali,
               spoštovani poslanec, je s sprejetjem novele Zakona o varstvu okolja prišlo do
               dokončnega premika, ki ga je zakon na nek način predpisal, to je da se dimnikarstvo
               kot obvezna državna gospodarska javna služba opravlja samo še do 31. decembra 2015.
               Takrat je bil dan dvoletni rok za prehod na nov sistem, ki je napisan v zakonu.
               Takrat smo se veliko pogovarjali, ali je prekratek, pravilen ali predolg. Mi smo
               imeli primere, ker smo kontaktirali nekatere druge države, ki so šle iz t. i.
               cehovskega na liberalni sistem, kako so one to počele. Primer Nemčije, ki nam je na
               nekaterih področjih vzgled. Oni so si dali 3 leta časa, da pridejo iz enega na drug
               sistem. Edina resna omejitev je bila, da ni bil vzpostavljen sistem oziroma register
               kurilnih naprav, kar je osnova. Tudi v bodoče, ko bo ta tržni sistem, pa velja, da
               uporabnik, torej mi kot kupci storitev čiščenja ali vzdrževanja smo dolžni zato, ker
               moramo varovati ne samo sebe, ampak tudi premoženje drugih, opravljati z dimnikarskim
               podjetjem, ki ga sami izberemo. V tem trenutku poteka polnjenje registra. Register je
               vzpostavljen in se polni. To je osnova. Koncesijske pogodbe, ki se nekatere že
               iztekajo, se podaljšujejo samo do izključno do 31. decembra, datuma, ki ste ga
               poslanke in poslanci uzakonili. Ali bom jaz to dočakal kot minister, tega pa res ne
               vem. Hvala.</p>
            </sp>
            <sp xml:id="SDZ6-Redna-23-2014-03-26.sp193">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Ribič, izvolite.</p>
            </sp>
            <sp xml:id="SDZ6-Redna-23-2014-03-26.sp194">

               <speaker>JANEZ RIBIČ (PS SLS):</speaker>

               <p>Hvala za odgovor v tem delu.</p>
               <p>Rad bi dejal, da je Računsko sodišče Republike Slovenije zelo dobro ocenilo stanje na
               tem področju. Še veliko pred tem je zelo dobro ocenila stanje na tem področju Civilna
               družba iz Malečnika pri Mariboru na čelu z Jožetom Škofom in Ivanom Šarferjem. Ti
               ljudje so v to vložili veliko truda in vztrajnosti, se jim zahvaljujem, saj so na nek
               način sami odgovarjali ljudem, jim pomagali iskati rešitve. Razumem, da so sklenjene
               koncesijske pogodbe in da se ob različnem času iztečejo. Pravite sami, da jih do
               konca leta 2015 podaljšujete. Seveda so ljudje pričakovali ali pa smo pričakovali, da
               bo to takoj ali, v nekem krajšem času 3 mesecev.</p>
               <p>Boste za vsako območje, za vsako občino ob izteku koncesijske pogodbe ločeno uvajali
               licenčni sistem? Ali boste to vmes reševali?</p>
               <p>Kaj bo s tistimi pogodbami, če seveda so, ki se ne bodo iztekle do tega datuma?</p>
               <p>Kolikšni bodo potem morebitni penali za tiste pogodbe, ki se do takrat ne bodo
               iztekle?</p>
               <p>Kaj bo medtem z drugimi sklepi glede oskrbovalnih standardov in cenikov, ki so bili
               sprejeti na Odboru za okolje, ko ste bili še vi predsednik tega odbora? ,Ne vem, če
               je to že urejeno.</p>
               <p>Ali res rabite za urejanje državnih evidenc kurilnih naprav toliko časa, do konca
               leta 2015?</p>
               <p>Če prav razumem, če bo to šele konec leta 2015, to pomeni, da bo to šele potem, ko
               ne bo več vaše vlade, pa upamo, da ne bo ostalo samo pri besedah. Hvala.</p>
            </sp>
            <sp xml:id="SDZ6-Redna-23-2014-03-26.sp195">

               <speaker>PODPREDSEDNICA ROMANA TOMC:</speaker>

               <p>Minister, izvolite.</p>
            </sp>
            <sp xml:id="SDZ6-Redna-23-2014-03-26.sp196">

               <speaker>MAG. DEJAN ŽIDAN:</speaker>

               <p>Na pamet ne vem, kdaj so točno volitve. Vem, da so konec leta 2015, naslednje leto.
               Ali bomo potem dočakali že novi sistem – kot ministri v odhajanju bomo čakali na
               prevzem nove vlade – ali ne, tega dejansko ne znam sedaj oceniti, kakor nobeden od
               nas verjetno v politiki.</p>
               <p>Takrat je bil datum dogovorjen znotraj Državnega zbora, zakon je nad uredbo, zakon
               je nad pravilniki. Ministrstvo in minister se mora zakona in roka, ki je bil takrat v
               Državnem zboru sprejet, držati in to bomo v vsakem primeru naredili. Najtežje je
               dejansko bilo narediti register, ampak to je narejeno in to smo tudi financirali,
               zato je narejeno. Standardi se že izdelujejo, poleg tega imamo v končni fazi
               standarde v sosednjih državah, s katerimi prijateljsko sodelujemo, tako da tukaj
               nekega straha ni.</p>
               <p>Zavedam se, gospod poslanec, da verjetno podobno kot do mene prihajajo, tudi do vas
               prihajajo različni ponudniki, ki še znajo opravljati dimnikarske storitve in bi
               želeli iti takoj na liberaliziran sistem, ampak kakor midva, tako se morajo tudi oni
               držati zakona.</p>
               <p>Mi tudi na nepravilnosti, ki smo jih ugotavljali, odreagiramo preko inšpekcijskih
               služb, se pa vsi skupaj zavedamo, da je sedanji sistem v izteku. Verjamem, da bo novi
               za stališča uporabnikov, torej nas, boljši in cenejši – in to je skupni cilj.
               Hvala.</p>
            </sp>
            <sp xml:id="SDZ6-Redna-23-2014-03-26.sp197">

               <speaker>PODPREDSEDNICA ROMANA TOMC:</speaker>

               <p>Hvala lepa ministru za dopolnilni odgovor.</p>
               <p>Na vrsti je gospod Marijan Pojbič, ki ima vprašanje za ministrico za delo, družino,
               socialne zadeve in enake možnosti dr. Anjo Kopač Mrak.</p>
            </sp>
            <sp xml:id="SDZ6-Redna-23-2014-03-26.sp198">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana gospa podpredsednica.</p>
               <p>Moje vprašanje je po vsebini takšno, da se malo navezuje na gospodarsko področje in
               tudi na področje dela in družine. Ker je bil tukaj minister za gospodarstvo, sem
               pričakoval, če bi bilo potrebno, da bi delno pomagal odgovarjati ministrici za delo,
               družino.</p>
               <p>Spoštovana ministrica, sprašujem:</p>
               <p>Kako si predstavljate, da bo Slovenija izšla iz krize in da se bo znižala
               brezposelnost?</p>
               <p>Na področju za nova delovna mesta se ne zgodi popolnoma nič, razen dodatnih
               obremenitev z novimi davki in obveznostmi delodajalcem. Gospodarstvo še naprej
               propada, vsakih 160 minut se zapre en samostojni podjetnik. Sprejeti davki, tukaj
               mislim na nepremičninski davek, zvišanje DDV, kolikor slišim, da se pripravlja tudi
               nov krizni davek in tako dalje. Zraven tega ste še povišali cene vinjet in še bi
               lahko našteval. Vse to ima še kako pomemben vpliv na povečanje brezposelnosti, ki je
               po neuradnih informacijah prebila številko 130 tisoč brezposelnih.</p>
               <p>Zato, spoštovana ministrica, ne morem razumeti, kako lahko mirno sedite v Vladi, ki
               pelje to državo v totalni kolaps oz. bankrot, in ne storite praktično ničesar, da bi
               se stanje na tem področju spremenilo. Prepričan sem, da se še kako zavedate izjemno
               resnega problema in položaja, pred katerim se nahaja Slovenija in naši ljudje, ki z
               veliko težavo povezujejo konec s koncem, iz meseca v mesec in na robu revščine trpijo
               in se borijo za preživetje. Vlada si pa veselo sposoja denar in ga namenja tistim, ki
               živijo v izobilju, torej privilegirancem, stricem iz ozadja; na drugi strani ubogi pa
               pustite narod na samem robu revščine.</p>
               <p>Zato vas, spoštovana ministrica, sprašujem:</p>
               <p>Kakšne kratkoročne in dolgoročne ukrepe boste sprejeli, kdaj jih boste predlagali, da
               se bo pričela brezposelnost zniževati oziroma da bodo začela nastajati nova delovna
               mesta z višjo dodano vrednostjo in s tem tudi posledično nižanje brezposelnosti?</p>
            </sp>
            <sp xml:id="SDZ6-Redna-23-2014-03-26.sp199">

               <speaker>PODPREDSEDNICA ROMANA TOMC:</speaker>

               <p>Hvala lepa za vprašanje.</p>
               <p>Ministrica, izvolite.</p>
            </sp>
            <sp xml:id="SDZ6-Redna-23-2014-03-26.sp200">

               <speaker>DR. ANJA KOPAČ MRAK:</speaker>

               <p>Hvala za vprašanje.</p>
               <p>Glede na pristojnosti bi verjetno boljši odgovor dobili s strani mojega kolega, če
               bi ministru za gospodarstvo to vprašanje postavili. Jaz bom odgovorila, kar je v moji
               pristojnosti. Kot ministrica za delo, družino, socialne zadeve in enake možnosti imam
               predvsem predstojnost na aktivno politiko zaposlovanja. Aktivna politika zaposlovanja
               je v osnovi namenjena zmanjševanju stopnje brezposelnosti, predvsem je usmerjena k
               zmanjševanju ovir, ki jih imajo brezposelne osebe na trgu dela, manj pa je v funkciji
               kreiranja delovnih mest. Če pogledamo aktivno politiko zaposlovanja, je ukrep
               kreiranja zaposlitve samo in zgolj javna dela. Če pogledate od takrat, ko sem
               nastopila to funkcijo, javna dela samo povečujemo. V letošnjem letu bo rekordno, če
               gledate v zgodovini Slovenije, namenjeno 43 milijonov za javna dela, v katera bodo
               vključene dolgotrajno brezposelne osebe, predvideno 9 tisoč ljudi. Znotraj aktivne
               politike zaposlovanja je ukrep, s katerim MDDSZ neposredno kreira delovna mesta,
               zgolj javna dela. Poskušamo z vsemi sredstvi prerazporejanj, da dobimo dodatna
               sredstva, da to lahko naredimo. In naredimo ter omogočimo za čim večje število
               najranljivejših brezposelnih oseb, zato smo javna dela fokusirali in usmerili
               predvsem za dolgotrajno brezposelne osebe. Če pogledamo druge ukrepe aktivne politike
               zaposlovanja, imate usposabljanje in izobraževanje, kjer gre za to, da poskušaš
               usposobiti ali izobraziti brezposelne osebe, ki nimajo primerne stopnje
               usposobljenosti ali izobrazbe, po drugi strani pa imamo na trgu dela prosta delovna
               mesta in poskušamo zmanjšati to vrzel, to strukturno brezposelnost. Potem imamo
               ukrepe subvencioniranja zaposlovanja, ki so eden najpomembnejših. Zakaj? Ti
               subvencijo daš ranljivi skupini zato, da je ona bolj zanimiva z vidika zaposlovanja s
               strani delodajalca. Ampak kot je bilo včeraj tudi v oddaji povedano, da bo
               delodajalec odprl prosto delovno mesto, mora biti potreba po tem delovnem mestu. Ko
               ima potrebo, on seveda razmišlja o tem, koga bo zaposlil kot najprimernejšo osebo za
               to prosto delovno mesto. Tukaj znotraj pridejo subvencije v okviru aktivne politike
               zaposlovanja do izraza, ker zmanjšujemo stroške delovne sile. In tukaj znotraj lahko
               zdaj povemo – Jamstvo za mlade kot tak ključen ukrep znotraj aktivne politike
               zaposlovanja, kjer, mimogrede, letos dodajamo 44,3 milijona. Torej v dveh letih bo
               približno 200 milijonov za to namenjeno, da bomo povečali aktivno politiko
               zaposlovanja. Jamstva za mlade pa so strnjeni ukrepi aktivne politike zaposlovanja in
               tudi drugi sistemski ukrepi, ki kažejo na jasno prioriteto usmerjenosti k mladim.
               Vem, da mi težko izrečemo pohvale, tudi preden se določeni učinki pokažejo na trgu.
               Vsekakor pa ni zanemarljivo, da je Evropska komisija naš dokument izvedbenega načrta
               Jamstvo za mlade pohvalila kot enega najboljšega med državami članicami. Tudi
               sredstva, ki smo jih za to namenili, pa ni lahko, če po drugi strani vemo, s čim se
               soočamo, s stiskami ljudi, da smo zagotovili v naslednjih 2 letih 157 milijonov samo
               skoncentrirano za mlade. V lanskem letu je bil že sprejet interventni zakon, s
               katerim smo oprostili plačilo prispevkov za delodajalce, ki zaposlijo mlado
               brezposelno osebo v starosti do 30 let, ki je vsaj 3 mesece prijavljena na zavodu za
               zaposlovanje. Po podatkih, ker zakon velja od novembra dalje, do februarja se je na
               ta račun zaposlilo 700 mladih oseb. Zanimiv je pa tudi podatek, imam zdajle v glavi,
               da se je 20 tisoč 800 in še nekaj mladih lansko leto zaposlilo. Od tega se jih je 42
               % mladih, ki so bili prijavljeni na zavodu, zaposlilo s pomočjo zavoda za
               zaposlovanje preko 3 ukrepov: s subvencijo zaposlitve, s subvencioniranjem
               usposabljanja na delovnem mestu in tudi s posredovanim prostim delovnim mestom.</p>
               <p>To so torej naše pristojnosti. Jaz verjamem, da veliko na področju aktivne politike
               zaposlovanja delamo. Je pa potrebno povedati, da brez gospodarske rasti – na žalost
               tudi ko bo gospodarska rast nekaj višja, bo še vedno zamik do delovanja na trgu dela,
               ker vedno, ko se gospodarstvo pobere, se na žalost situacija na trgu dela z določenim
               zamikom odzove. Bodo pa ljudje sodili o tem, koliko smo dali za socialo, kaj delamo
               in kakšna so naša ravnanja. Hvala.</p>
            </sp>
            <sp xml:id="SDZ6-Redna-23-2014-03-26.sp201">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Pojbič, izvolite.</p>
            </sp>
            <sp xml:id="SDZ6-Redna-23-2014-03-26.sp202">

               <speaker>MARIJAN POJBIČ (PS SDS):</speaker>

               <p>Spoštovana ministrica.</p>
               <p>Od kar je ta vlada na oblasti, poslušam na tisočine velikih besed, ne vem kakšnih
               velikih stavkov, kaj vse dajemo za to, da bi storili, stopili kakšen korak naprej.
               Vendar rezultatov ni. Brezposelnost se povečuje, prebili smo številko, magično mejo
               130 tisoč. In ne razumem, absolutno ne razumem, kar ste zdaj povedali, da praktično
               nima nobenega učinka, po vsem tem, kar se dogaja v naši družbi. Ocenjujem, da je ta
               politika, ki jo peljete, so nekateri ukrepi, s katerimi se absolutno strinjam in so
               dobri, ampak sama politika celotne vlade na tem področju pa je napačna. Definitivno
               napačna, ker če ne bi bila, se nam to ne bi dogajalo, kar se nam dogaja. In vsi
               skupaj v tej državi se zavedamo in tudi ta vlada bi se morala zavedati, da brez tega,
               da bomo v realnem sektorju ustvarili nova delovna mesta, nimamo nobene možnosti. Tudi
               sami ste to povedali, da brez novih delovnih mest, ampak morate povedati – v glavnem
               v realnem sektorju. Oni so tisti, ki plačujejo državno upravo in vse tisto, kar lahko
               tudi ministrstvo za socialo deli tistim socialno ogroženim in tako naprej. In če mi v
               realnem sektorju ne bomo storili tistega, kar je nujno potrebno, da zagotovimo boljše
               gospodarsko okolje, da znižamo davke, da znižamo obremenitve na gospodarstvo, ne bomo
               mogli stopiti koraka naprej. In ni šanse, da zmanjšamo na tak način brezposelnost. Ni
               nobene možnosti.</p>
               <p>Ministrica, še enkrat vas sprašujem:</p>
               <p>Kaj boste storili na tem področju, da bo gospodarstvo lahko zadihalo oziroma da boste
               tudi vi kot resorna ministrica znotraj te vlade pomagali, da bo boljše okolje za
               gospodarstvenike?</p>
            </sp>
            <sp xml:id="SDZ6-Redna-23-2014-03-26.sp203">

               <speaker>PODPREDSEDNICA ROMANA TOMC:</speaker>

               <p>Hvala za dodatno vprašanje.</p>
               <p>Izvolite, ministrica.</p>
            </sp>
            <sp xml:id="SDZ6-Redna-23-2014-03-26.sp204">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Vseeno je treba, ko se govori o tem, kako katastrofalno stanje je v tem trenutku,
               malce pogledati nazaj, koliko je bila gospodarska rast 2011. Koliko ste uspeli
               gospodarsko rast v nulo dati leta 2012 in pogledati 2013 – zadnje četrtletje, kjer
               smo imeli 2,1 % gospodarsko rast. Če pogledamo iz 2012 pa prej iz 2011, kaj veliko
               kritik, verjetno neki učinki drastičnega varčevanja, ki ste ga sprejeli v letu 2012,
               če bi to peljali naprej, vprašanje, če bi imeli v zadnjem četrtletju leta 2013
               gospodarsko rast. Tudi za letošnje leto je predvidena 0,5 gospodarska rast, podatki
               za januar letošnjega leta so spodbudni. Za 4,4 % se je povečala industrijska
               proizvodnja in kar za 13,2 % na področju kmetijstva. Kot sem pa prej povedala, stvari
               na trgu dela so z zamikom, tako kot se leta 2008, ko je nastopila kriza, ni takoj
               odrazila v stopnji brezposelnosti, če gledate številke, se je z zamikom, tako bo na
               žalost tudi oživljanje. Vas pa lahko vseeno razveselim, da 130 tisoč ni več. Če ne bi
               bili ukrepi aktivne politike zaposlovanja tako pojačani v letu 2013, bi bile verjetno
               številke še slabše. Samo tako mimogrede, leta 2012 je bila tako nizka vključenost
               brezposelnih oseb v ukrepe aktivne politike zaposlovanja, da smo dobili posebno
               priporočilo Evropske komisije, v lanskem letu 2013 pa je bilo v primerjavi z 2012
               število vključenih v ukrepe aktivne politike zaposlovanja za približno 38 % več. To
               so številke; lahko rečete, da ljudje, brezposelne osebe ne potrebujejo ukrepov
               aktivne politike zaposlovanja, lahko menite, da so neučinkoviti. Jaz ne menim tako,
               tudi rezultati so drugačni. Glede subvencij, ki jih damo za zaposlovanje mladih ali
               starejših "Zaposli me", podatki kažejo, da 60 % tistih, ki se na podlagi subvencije
               zaposlijo – torej s temi ukrepi aktivne politike zaposlovanja – ostanejo zaposleni
               pri istem ali drugem delodajalcu tudi po prenehanju trajanja subvencije. In to so
               rezultati! V aktivni politiki zaposlovanja ni vse perfektno, kot v nobeni stvari ni,
               ampak vseeno v primerjavi z drugimi podatki drugih evropskih držav so naši ukrepi
               primerljivi z drugimi.</p>
            </sp>
            <sp xml:id="SDZ6-Redna-23-2014-03-26.sp205">

               <speaker>PODPREDSEDNICA ROMANA TOMC:</speaker>

               <p>Gospod Pojbič, še postopkovni predlog imate.</p>
            </sp>
            <sp xml:id="SDZ6-Redna-23-2014-03-26.sp206">

               <speaker>MARIJAN POJBIČ (PS SDS):</speaker>

               <p>Tako je.</p>
               <p>Spoštovana gospa podpredsednica, predlagam, da o tem vprašanju opravimo širšo
               obravnavo v Državnem zboru iz naslednjih razlogov. Z vso odgovornostjo trdim, da sem
               nezadovoljen z odgovorom ministrice, predvsem zato, ker je nisem spraševal, kaj je
               bilo leta 2011, 2012, 2013. Sprašujem, kako bomo reševali situacijo v naprej. Res pa
               je, da je bila ministrica zelo kreativna, ko je razlagala, kako so zadeve tekle 2012,
               ni pa povedala, kaj je naredila Pahorjeva vlada 2011, ko je bil BDP minus 8 % točk.
               Potem pa 2010.</p>
            </sp>
            <sp xml:id="SDZ6-Redna-23-2014-03-26.sp207">

               <speaker>PODPREDSEDNICA ROMANA TOMC:</speaker>

               <p>Dobro. Smo pri postopkovnem predlogu.</p>
            </sp>
            <sp xml:id="SDZ6-Redna-23-2014-03-26.sp208">

               <speaker>MARIJAN POJBIČ (PS SDS):</speaker>

               <p>Se pravi, Pahorjeva vlada. Ministrica, mislim, da iz stranke, iz katere prihajate
               tudi vi in gospod Židan, vi ste, to ste ekipa, ki ste takrat kreirali minus 8 % BDP.
               To ste uspeli. To je uspeh Pahorjeve vlade, v kateri ste sedeli vsi, ki sedite sedaj
               na tej strani, razen podpredsednice in strokovnih sodelavcev. In kako si potem upate
               govoriti, kaj se je dogajalo leta 2012, če ste takrat že naredili take strateške
               napake in pripeljali Slovenijo v skrajno situacijo, jo je potem Vlada Janeza Janše
               poskušala to smer spremeniti in je sprejela prave rešitve. To sem prepričan. Gospa
               ministrica! Sami boste videli, prišel bo trenutek, ko se boste zavedali vaših besed.
               Pa veste, na kakšen način se jih boste zavedali? Ko boste ugotovili, da je poleg vseh
               ostalih ukrepov nujno potrebno tudi varčevanje. In lepo vas prosim, pojdite med
               slovenski narod pa vam bodo povedali, da niti eno gospodinjstvo doma ne more 30, 40 %
               več porabiti kot pridela. Vi kot resorna ministrica bi se morala tega zavedati in
               potem ne govoriti tega, kar ste govorila pred tem in na tak način poskušati zavajati
               slovensko javnost. Morali bomo varčevati. Vsi, vsak posameznik. Žalostno pa je, da bo
               morala velika večina ljudi, ki je na robu propada, zategovati pasove in na račun
               privilegirancev, stricev iz ozadja in teh barab, ki so pokradli naš sistem. To pa je
               nekorektno, nepošteno in neodgovorno. In zato tudi mi vse skozi poskušamo terjati, da
               se te barabe, te lopove polovi. Ne kot danes berem v časopisu, da dobi gospod
               Praprotnik mesto direktorja v NLB. Pa kaj je ta Vlada čisto znorela. Ali ste čisto
               izgubili kompas?</p>
            </sp>
            <sp xml:id="SDZ6-Redna-23-2014-03-26.sp209">

               <speaker>PODPREDSEDNICA ROMANA TOMC:</speaker>

               <p>Postopkovni predlog pa je?</p>
            </sp>
            <sp xml:id="SDZ6-Redna-23-2014-03-26.sp210">

               <speaker>MARIJAN POJBIČ (PS SDS):</speaker>

               <p>Sem že povedal, da se o mojem vprašanju opravi razprava.</p>
            </sp>
            <sp xml:id="SDZ6-Redna-23-2014-03-26.sp211">

               <speaker>PODPREDSEDNICA ROMANA TOMC:</speaker>

               <p>O odgovoru ministrice opravimo splošno razpravo. O tem bomo odločali v okviru
               glasovanj.</p>
               <p>Gospod Zvonko Černač ima vprašanje za ministra za kmetijstvo in okolje mag. Židana.
               Izvolite.</p>
            </sp>
            <sp xml:id="SDZ6-Redna-23-2014-03-26.sp212">

               <speaker>ZVONKO ČERNAČ (PS SDS):</speaker>

               <p>Hvala lepa. Spoštovani vsi prisotni!</p>
               <p>Na ministra Dejana Židana sem naslovil vprašanje v zvezi s koriščenjem evropskih
               kohezijskih sredstev. Smo namreč leto in 9 mesecev pred zaključkom sedanje finančne
               perspektive. Vemo, da je približno polovica sredstev še neizkoriščenih. S pogodbami
               skoraj vsa sicer zavezana, vendar se soočamo s problemi optimalnega koriščenja,
               optimalne uporabe in z vprašanji, kako preprečiti možnosti, da bi ta sredstva na
               koncu celo ostala neporabljena oziroma neizkoriščena. Že v začetku leta 2012 se je
               druga Janševa Vlada soočila z izredno slabim koriščenjem teh sredstev, predvsem na
               področju okoljske in prometne infrastrukture. Takrat ta stopnja koriščenja ni
               dosegala niti 10 %. Ukrepi, ki so bili sprejeti v prvi polovici leta 2012, so v
               relativno kratkem času stanje izboljšali, predvsem je to stanje izboljšala vključitev
               novih nadomestnih projektov v okviru t. i. "overcommitment" in to je predstavljalo
               garancijo, da bo Slovenija v tej perspektivi počrpala vse, kar je bilo s trudom
               izpogajano v času prve Janševe Vlade sredi leta 2006. V zadnjih mesecih pa se ponovno
               soočamo z nasprotujočimi si informacijami. Na eni strani poslušamo informacije o tem,
               da imamo pogodbeno zavezana skoraj vsa sredstva, nekje na ravni 98 % tistega, kar je
               na voljo v tej finančni perspektivi. Na drugi strani pa se administrativno blokirajo
               projekti, ki imajo že več kot pol leta pravnomočno izbrane izvajalce, pridobljena vsa
               dovoljenja, so torej projekti, ki jim pravimo "ready to go" projekti, ki se bi lahko
               začeli izvajati že nekje od avgusta lanskega leta dalje. S tem se delajo nepotrebni
               dodani stroški, saj morajo izvajalci podaljševati bančne garancije, ker Ministrstvo
               za kmetijstvo in okolje ter Služba za kohezijo že več kot pol leta ne izdata upravni
               odločb, ki so pogoj za začetek izvajanja teh projektov.</p>
               <p>Iz tega razloga ministra Židana sprašujem:</p>
               <p>Kaj bo kot pristojen, predvsem pa kot odgovoren za učinkovito porabo kohezijskih
               sredstev za področje projektov vodooskrbe in ostalih projektov okoljske
               infrastrukture iz sedanje finančne perspektive storil, da se bodo projekti, ki že
               imajo vso dokumentacijo in celo izbrane izvajalce, lahko končno pričeli izvajati?</p>
               <p>Kajti ta škoda, ki zdaj nastaja vsak dan, je enormna. Z vsakim dnem odlašanja se pa
               tudi postavlja pod vprašaj možnost dejanske izvedbe teh projektov do konca leta 2015.
           </p>
            </sp>
            <sp xml:id="SDZ6-Redna-23-2014-03-26.sp213">

               <speaker>PODPREDSEDNICA ROMANA TOMC:</speaker>

               <p>Hvala za vprašanje.</p>
               <p>Minister Židan, izvolite.</p>
            </sp>
            <sp xml:id="SDZ6-Redna-23-2014-03-26.sp214">

               <speaker>MAG. DEJAN ŽIDAN:</speaker>

               <p>Še enkrat pozdravljeni, gospe in gospodje!</p>
               <p>Hvala, gospod poslanec, za aktualno vprašanje, tudi v luči sklepov, ki jih je včeraj
               sprejel Odbor za zadeve Evropske unije. Ampak da bodo ostali razumeli, kar midva
               razumeva, moram pa to povedati. Okoljska kohezija je imela na razpolago 545 milijonov
               evrov evropskega denarja za projekte, ki pač so. Ta denar je bil že razdeljen z
               odločbami občin pač v nekih drugih časih, nimam jaz prstov vmes, tudi vi ne, ampak je
               bil razdeljen z občinami na način, da ga ne moremo odvzeti. Janševa Vlada, kakor ste
               sami rekli, je na srečo – če tega ne bi bilo, bi bil denar izgubljen – šla v
               overcommitment, mislim da, konec leta 2012 v velikosti 180 milijonov evrov. Sicer se
               bo ta overcommitment končal drugače, kakor je bilo verjetno takrat pričakovano, ker
               pa je prišlo do "ready to go" projektov – projektov, kjer so občine že vložile denar
               za pol milijarde. Prišlo je za pol milijarde projektov in prvi paket overcommitment –
               torej 180 milijonov. Jasno, Ministrstvo za kmetijstvo in okolje je samo tehnični, mi
               ne izdajamo odločb do delitve denarja, mi nismo ta pristojni organ, mi samo
               pregledamo in damo naprej. Za teh 180 milijonov evrov so bile izdane tudi odločbe o
               dodelitvi denarja. Jaz moram reči, da je to dobra informacija, da so bila ravno danes
               zagotovljena dodatna sredstva Ministrstvu za kmetijstvo in okolje. Tako da bomo lahko
               že v tem tednu pričeli in upam, da v naslednjih tednih, mogoče celo 2 tednih
               podpisali še vse ostale manjkajoče pogodbe. V tem trenutku imamo več projektov kakor
               je denarja na razpolago. Še enkrat poudarjam, denarja je 545 milijonov evrov, za 545
               milijonov evrov je že bilo izdanih odločb v preteklosti in te odločbe veljajo do leta
               2013 oziroma do 2015, ne moremo jih odvzeti. Občine pa očitno v tem času pred
               volitvami, ki bodo letos, tudi prostovoljno tega ne morejo, nočejo preklicati te
               odločbe. Ni pa pravnega sredstva, ker te odločbe nimajo pravne možnosti, da bi se
               odvzele. Kljub vsemu se je šlo v dodatnih 180 milijonov, ne more pa se iti v pol
               milijarde, ker jaz razumem, da država ne more izdajati odločbo do delitvi sredstev,
               če teh sredstev ni na razpolago.</p>
               <p>Kaj v tem trenutku počnemo? Kot prvo, še vedno potekajo zelo intenzivni pogovori z
               občinami, zlasti skušamo kakšne projekte potegniti v naslednjo perspektivo. S tem se
               sprostijo sedanja sredstva in to bi nam omogočalo sklenitev še dodatnih pogodb iz t.
               i. overcommitment 2 – to je iz ostalih 300 milijonov, ker 200 milijonov je sedaj že
               rešenih. To je prva zadeva. Druga zadeva, kar moram povedati, so projekti – bolj ali
               manj gre za vodo, za oskrbo s pitno vodo in za čiščenje umazane vode, ki so
               prioriteta v naslednji perspektivi, ki se tako in tako pričenja že sedaj. Vendar
               tehnični del nove perspektive bo znan takrat, ko bo podpisan partnerski sporazum.
               Poznate načrte Vlade, to … <stage>/ nerazumljivo/</stage> … nekje v polletju, tako da pričakujem, da
               se bodo lahko nove pogodbe že iz novega obdobja 2014–2020 podpisovale že konec tega
               leta. Tisto, česar pa ne vem, ker niso znane tehnične specifikacije, ampak to ni
               stvar Slovenije, to je stvar Evropske komisije, ali so vloge, ki so bile takšne za
               obdobje 2007–2013 identične za naslednje obdobje, ali pa se bodo celo poenostavile,
               kar je tudi najava Evropske komisije. To je v temu trenutku odprto vprašanje.</p>
               <p>Tisto, kar pa lahko povem, te pogodbe oziroma projekti, kar so prišli na Ministrstva
               za kmetijstvo in okolje in kar smo jih tudi večinoma že poslali naprej na pristojni
               organ, so takšni, da so že v duhu nove perspektive. Vendar v temu trenutku, razumite,
               spoštovani poslanec, da pristojni organ ne more izdajati zagotovil o sredstvih,
               dokler ni podpisan sporazum z Evropsko komisijo. Hvala.</p>
            </sp>
            <sp xml:id="SDZ6-Redna-23-2014-03-26.sp215">

               <speaker>PODPREDSEDNICA ROMANA TOMC:</speaker>

               <p>Hvala lepa za ta del odgovora.</p>
               <p>Gospod Černač.</p>
            </sp>
            <sp xml:id="SDZ6-Redna-23-2014-03-26.sp216">

               <speaker>ZVONKO ČERNAČ (PS SDS):</speaker>

               <p>Spoštovani minister, to, kar smo zdaj slišali, poslušamo že zadnje pol leta dni. Ni
               bil samo včeraj Odbor za zadeve Evropske unije. Februarja je bil tudi odbor, ki je
               obravnaval to tematiko, o kateri jaz sprašujem, včeraj je bilo nekaj drugega na mizi.
               Vse pa govori o tem, da že pol leta ni nobene odločitve. Od avgusta lanskega leta, ko
               imamo pripravljene projekte Porečje Ljubljanice brez Ljubljane, kamor spada cela
               Pivška dolina, ki mimogrede predstavlja tudi rezervni potencial enkrat v perspektivi
               za Obalo, 30 milijonov vreden projekt. Gradbeno dovoljenje, izbrani izvajalci, od
               avgusta naprej se vsak mesec podaljšujejo garancije, kar pomeni nekaj 40 tisoč evrov
               vsak mesec dodatnih stroškov. Dolenjska vodooskrba 15 milijonov, porečje Drave 30
               milijonov, Domžale – Kamnik 9 milijonov, Suha Krajina 20 milijonov, Kočevje – Ribnica
               – Sodražica 22 milijonov, čiščenje odpadnih voda Domžale – Kamnik 23 milijonov in
               čiščenje odpadnih voda Ljubljana 48 milijonov. To so projekti, ki imajo vso
               pripravljeno dokumentacijo že pol leta, izbrane izvajalce že pol leta in ki ne dobijo
               odgovorov, kaj bo s temi projekti, že od novembra lanskega leta. Tukaj imam dopis ene
               izmed občin, od novembra naprej ni več komunikacije. Ni več komunikacije! Res je, da
               je za to komunikacijo pristojno neko drugo ministrstvo, vendar ste vi član Vlade in
               Vlada je tista, ki mora to presekati. In vi kot pristojni minister za področje
               vodooskrbe ste tisti, ki mora to iniciativo na Vladi posredovati in to nemudoma.</p>
               <p>Druga okoliščina, ki vam govori v prid; smo na presečišču dveh perspektiv, letošnje
               leto in naslednje je presečišče sedanje in naslednje finančne perspektive. In
               popolnoma jasno je, če boste čakali zdaj še odobritve za naslednjo perspektivo,
               sprejem nekih programov in tako naprej, bodo vsi ti projekti padli v vodo tako ali
               drugače. Škoda, ki bo nastala, bo enormna, velikanska, nepotrebna. Najhuje pa je, da
               vam bo na koncu leta 2015 ostalo kakšnih 200 milijonov neizkoriščenih sredstev, kajti
               zavezanih pogodb bi morali imeti v temu trenutku za 110 %, 120 %; ne pa za 98 %, ker
               bodo gotovo nekateri projekti odpadli.</p>
               <p>In me zanima:</p>
               <p>Kaj boste konkretno storili in v kakšnem času, da boste to razrešili?</p>
            </sp>
            <sp xml:id="SDZ6-Redna-23-2014-03-26.sp217">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, izvolite.</p>
            </sp>
            <sp xml:id="SDZ6-Redna-23-2014-03-26.sp218">

               <speaker>MAG. DEJAN ŽIDAN:</speaker>

               <p>Jaz ne vem povedali, ali je bila odločitev leta 2012 pravilna, ali je bilo mogoče
               zavajanje, ampak še enkrat, spoštovani poslanec, dovolite, da malo ponoviva
               matematiko.</p>
               <p>Na razpolago je 545 milijonov evrov evropskih sredstev, samo 545 milijonov evrov in
               to je edini denar, ki ga imamo iz evropske kohezije za okolje, drugega denarja ni.
               Ves čas, ko govorimo o okoljskem denarju, 545 milijonov. Teh 545 milijonov oziroma
               celo nekaj več – 580, ker se lahko tukaj naredi nekaj rezerve, je bilo že podeljenih
               od leta 2007 in naprej. Ker se je pravilno ugotovilo, da enostavno vsi projekti ne
               bodo izvršeni, ne ve pa se – pa tudi takrat pod vašo vlado se ni vedelo – kateri, ker
               marsikatera občina čaka čisto na konec perspektive, se je šlo v dodatno rezervo 180
               milijonov. Šlo se je v 180 milijonov dodatnega denarja, denarja pa je bilo samo 545
               milijonov, prišlo je pa pol milijarde. Če to seštejemo, kaj se je zgodilo: 545
               milijonov denarja je na voljo, govorimo samo o evropski koheziji, ready to go
               projektov iz overcommitmenta je pa pol milijarde. Potem pa imamo projekte, ki se
               večinoma že izvajajo, za 545 milijonov. Jasno, da se ta računica ne izide in da je
               nemogoče overcommitment pol milijarde pokriti s staro kohezijo.</p>
               <p>Tisto, kar počnemo, je pa naslednje – ves čas potekajo pogovori z občinami. Rad bi
               še enkrat povedal, občine v fazi se enostavno nočejo odpovedati projektom, tudi
               lansko leto smo imeli ponovno sestanke z vsemi občinami. Velika večina občin vztraja,
               da bo svoje projekte pripeljala do konca, ni pa pravne osnove, da se njim jemlje
               projekte z neko določbo Vlade, ker enostavno ni pravne osnove nazaj.</p>
               <p>Ali lahko v bistvu brez tega, da se pomemben del denarja od občin vrne nazaj, preko
               tega, da se pogodbe oziroma odločbe vrnejo, zagotovi v koheziji, ki se dejansko
               izteka N+2, v neki izjemi celo N+3.Druge osnove ni, torej edini denar, ki je na
               voljo, je nova kohezija. Za novo kohezijo pa se ne morejo pogodbe sklepati, dokler se
               ne sklene partnerski sporazum. Če bi se sedaj sklepale pogodbe, to pomeni, da se
               sklepajo pogodbe na način, da se namerava v celoti denar zagotavljati iz slovenskega
               integralnega proračuna, kar pa mislim, da vsi, ki smo v Državnem zboru, poznamo, da v
               tem proračunu ni nobene rezerve. Hvala.</p>
            </sp>
            <sp xml:id="SDZ6-Redna-23-2014-03-26.sp219">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Gospod Černač, izvolite.</p>
            </sp>
            <sp xml:id="SDZ6-Redna-23-2014-03-26.sp220">

               <speaker>ZVONKO ČERNAČ (PS SDS):</speaker>

               <p> Če je o katerem vprašanju res potrebna razprava v Državnem zboru, je pa o tem
               vprašanju – in to čimprejšnja razprava. Če bi jo bilo mogoče sklicati že v okviru te
               seje na podlagi 246. člena Poslovnika ali katere druge določbe, bi bilo potrebno
               storiti čim prej. Ampak ne glede na to, predlagam, da to storimo na naslednji seji,
               ki bo tako ali tako v par tednih, pred koncem aprila. Kajti v nasprotnem primeru je
               moje mnenje, da se bo zgodilo – projekti, ki so pripravljeni, da bi lahko bili
               izvedeni, ki imajo že vsa dovoljenja pridobljena, izbrane izvajalce, ne bodo
               izvedeni. Na drugi strani pa bo ostal denar pri projektih, ki imajo ta sredstva
               zavezana z nekimi odločbami, pa niso pripravljeni, da bi bili izvedeni. Na koncu
               perspektive boste imeli ostanek denarja, kako boste pojasnili, da ni bilo izvedenih
               projektov za 100 ali 200 milijonov evrov zaradi teh razlogov. To bo nemogoče
               pojasniti. In že pol leta se ne sprejme nobena odločitev. Gre za vodooskrbo, ne gre
               za katerokoli stvar, voda je strateška surovina. Sami, spoštovani minister, govorite
               o tem, kako je pomembna, da se ne sme privatizirati. Kaj se bo zgodilo, če ti
               projekti ne bodo izvedeni z evropskim denarjem? Župani bodo iskali druge možnosti,
               bodo iskali koncesionarje. Preko koncesij, ki bodo zagotavljale izvedbo teh projektov
               za čisto pitno vodo, se bo voda sprivatizirala. To se bo zgodilo. To bo posledica
               vaše politike. Privatizacija čiste pitne vode, za katero vemo, da bo čez 50 let
               strateška surovina na tem planetu, pomembnejša od nafte. In tega si ne smemo
               dovoliti. Jaz bi želel, da pridete v Državni zbor s seznamom vseh teh projektov, da
               se v tabelah točno prikaže vrednost teh projektov, časovnica, kdaj so bili izbrani
               izvajalci, kdaj so bila pridobljena gradbena dovoljenja, koliko je denarja, ki ga je
               še mogoče iz ostalih projektov, ki niso operativni, prerazporediti; in koliko ga
               lahko namenite iz naslednje finančne perspektive za drugo fazo izvajanja teh
               projektov. Zaradi tega polletnega zavlačevanja je že tako in tako večina teh
               projektov takih, ki jih bo potrebno izvajati tudi v letu 2016 in jih ne bo mogoče
               izvesti do konca leta 2015, ker so prezahtevni, da bi jih izvedli v letu in pol.
               Ampak škoda, ki nastaja vsak dan tega odlašanja, je pa enormna. In kar lahko v končni
               fazi rezultira kot najhujša posledica tega zavlačevanja, je pa tisto, kar sem omenil
               na začetku. Privatizacija čiste pitne vode, kajti občine, ki imajo projekte
               pripravljene, bodo te projekte na tak ali drugačen način bile dolžne izvesti. Včeraj
               je bil članek objavljen v Slovenskih novicah. Pivška voda je že nevarna za otroke. To
               je bilo včeraj objavljeno, pivška voda je že nevarna za otroke. Gre za enega izmed
               teh projektov, ki zagotavlja čisto pitno vodo, ki je tudi strateško pomemben, ne samo
               za območje, na katerem bo ta voda zagotovljena, ampak tudi kot potencial, rezervni
               potencial za vodooskrbo obalnega območja. Glede na to, da je nek drugi projekt, ki je
               bil prvotno predviden, na nek način nasedel, da bo zagotavljal potencialni sekundarni
               vir.</p>
               <p>Predlagam, da opravimo razpravo o tem vprašanju in da pripravite konkretne
               aktivnosti, kako boste … <stage>/ izklop mikrofona/</stage>.</p>
            </sp>
            <sp xml:id="SDZ6-Redna-23-2014-03-26.sp221">

               <speaker>PODPREDSEDNICA ROMANA TOMC:</speaker>

               <p> Hvala lepa za predlog, o katerem bomo odločali v okviru glasovanj.</p>
               <p>Naslednji je na vrsti gospod Jožef Jerovšek, vprašanje ima za ministra za kulturo
               dr. Uroša Grilca.</p>
            </sp>
            <sp xml:id="SDZ6-Redna-23-2014-03-26.sp222">

               <speaker>JOŽEF JEROVŠEK (PS SDS):</speaker>

               <p> Hvala lepa, gospa predsedujoča. Spoštovani minister, kolegice in kolegi.</p>
               <p>V mesecu novembru ste predložili v sprejetje Resolucijo o nacionalnem programu za
               kulturo. V to resolucijo ste takrat protiustavno vnesli in poimenovali 2 novi
               manjšini v poglavju 15, pod naslovom Višja raven področne kulturne dediščine manjšin.
               Vpeljali ste namreč srbsko in nemško manjšino, čeprav gre za srbsko in nemško etično
               skupino, kot je v skladu z Ustavo pravilno poimenovanje. Že takrat sem opozarjal, da
               gre za nevaren prejudic manjšin, zato sem vložil amandma, ki bi to neustavnost
               preprečil. Po vložitvi resolucije o priznanju nemške manjšine v odboru avstrijskega
               parlamenta takoj po Krimskih dogodkih, ki jih je nemudoma izkoristila sosednja
               država, je to vztrajanje pri prejudicu 2 novih manjšin postalo ravnanje z možnimi
               resnimi posledicami. Ob tem se slišijo informacije, da tako ravnanje ni bilo slučajno
               ali posledica neznanja, ampak naj bi posamezniki to naredili z namenom, nemara
               usklajeno, s potezami drugih, ki se sedaj kristalizirajo. Sprašujemo se o obsegu te
               usklajenosti. Ker omenjeni etnični skupini živita razpršeno po ozemlju Slovenije, so
               posledice lahko obsežne. Sam se zavzemam za čim večjo podporo etničnim skupinam,
               vendar se zavedam, kakšne materialne posledice bi prineslo statusno povišanje
               etničnih skupin v manjšine.</p>
               <p>Sprašujem:</p>
               <p>Ali ste raziskali ozadje zapisa neustavnega statusa v resolucijo?</p>
               <p>Kako boste postopali, da se ustavne in druge posledice ter nejasnosti odpravijo?</p>
               <p>Hvala.</p>
            </sp>
            <sp xml:id="SDZ6-Redna-23-2014-03-26.sp223">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dr. Grilc, izvolite.</p>
            </sp>
            <sp xml:id="SDZ6-Redna-23-2014-03-26.sp224">

               <speaker>DR. UROŠ GRILC:</speaker>

               <p>Spoštovani gospod Jerovšek, spoštovana predsedujoča, kolegi poslanci! Hvala lepa za
               vprašanje.</p>
               <p>Danes je bilo precej govora o tem, da naj bi bila poslanska vprašanja jasna in
               nedvoumna. Žal vaše vprašanje ni. Govori o nemški manjšini, govori o povezavah in
               predhodnih prizadevanjih, dasiravno je res, da Ministrstvo za kulturo že vrsto let
               skrbi za kulturne potrebe različnih družbenih manjšin, ki jim je zaradi takšnih ali
               drugačnih razlogov dostop do kulturnih dobrin otežen. Mednje poleg invalidov, ustavno
               priznanih narodnih skupnosti in Romov, sodijo tudi pripadniki drugih etničnih
               skupnosti, ki živijo v Sloveniji. Maloštevilni pripadniki nemško govoreče etnične
               skupine so ena izmed njih. Zato smo v resolucijo o Nacionalnem programu za kulturo
               pozornost namenili tudi njim, že prej pa tudi v Resoluciji o nacionalnem programu za
               jezikovno politiko.</p>
               <p>Prva zmeda, ki prihaja iz vašega vprašanja, gospod Jerovšek, se nanaša na termin
               "nemška manjšina". Tega termina v nacionalnem programu ne boste našli. Dosledno
               uporabljamo izraz "nemško govoreča etnična skupina", ki izhaja iz Sporazuma o
               sodelovanju v kulturi, izobraževanju in znanosti med Vlado Republike Slovenije in
               Vlado Republike Avstrije. Takšna dikcija torej ne more biti prejudic za priznanje te
               etnične skupine za nacionalno manjšino. Torej govorite o prejudicu, ki ga ni. Res pa
               je, da Ministrstvo za kulturo od leta 2008 objavlja poseben ciljni razpis za nemško
               govoreče etnične skupine, da na leto podpre med 8 do 15 tovrstnih projektov in nameni
               sredstva, ki v zadnjih 2 letih niso na letni ravni presegla 22 tisoč evrov. Tolikšna
               je skrb države za ta segment kulturnih izvajalcev.</p>
               <p>Gospod Jerovšek, že ob razpravi o Nacionalnem programu za kulturo ste povsem narobe
               razumeli naslov drugega cilja v poglavju Človekove pravice in varovanje kulturne
               raznolikosti. Zato ste edini v celotnem Zboru glasovali proti Nacionalnemu programu
               za kulturo. V tem cilju govorimo o kulturni integraciji manjšin, cilj ima naslov
               Višja raven področne in območne kulturne integracije manjšin. Ta cilj vključuje 5
               zelo različnih ukrepov. Prvi se nanaša na podporo kulturni raznolikosti in dediščini
               pripadnikov nemško govoreče etnične skupine na območju Slovenije, pri čemer posebno
               pozornost namenja eni izmed teh skupin – Kočevarjem, staroselcem, ki, kot veste, so
               pred izumrtjem. Naslednji ukrep se nanaša na podporo izraženim kulturnim potrebam
               pripadnikov narodnih skupnosti, ki so opredeljene v Deklaraciji Republike Slovenije o
               položaju narodnih skupnosti pripadnikov narodov nekdanje SFRJ v Republiki Sloveniji.
               In potem so 3 ukrepi, ki se nanašajo na dvigovanje zaposljivosti pripadnikov
               ranljivih družbenih skupin na področju kulture in podporo o njihovi socialni
               vključenosti kot element kakovostne integracije. Še en ukrep, dvig medkulturne
               kadrovske kompetence v javni infrastrukturi in državni upravi na narodnostno mešanem
               območju in usposabljanje zaposlenih v kulturi za pomoč ljudem z različnimi
               invalidnostmi. V tem cilju torej govorimo o kulturni integraciji manjšin, zato naj
               vam znova pojasnim, da na tem mestu uporabljamo izraz manjšina kot generični in
               sociološki pojem. V nobenem trenutku pa ne govorimo o nemški manjšini. Ta generični
               pojem zajema zelo različne kolektivne entitete, ne govori o njihovem formalnopravnem
               statusu. Tega Nacionalni program za kulturo pač ne more storiti in tudi na nobeni
               točki ni storil. O ukrepih k temu cilju pa so te entitete poimenovane v skladu s
               statusom, kakršnega imajo v naši zakonodaji. Hvala lepa.</p>
            </sp>
            <sp xml:id="SDZ6-Redna-23-2014-03-26.sp225">

               <speaker>PODPREDSEDNICA ROMANA TOMC:</speaker>

               <p>Gospod Jerovšek, izvolite.</p>
            </sp>
            <sp xml:id="SDZ6-Redna-23-2014-03-26.sp226">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Spoštovani minister, presenečate me in sem razočaran, da resno državotvorno ravnanje
               označujete kot nejasno in nedvoumno vprašanje. Gre za slabšalno sprenevedanje in
               govorite, da takšne dikcije in prejudica v tekstu ni. Zavedam se, da je naša
               poslanska skupina dala amandma na takšno dikcijo – spreminjevalni. Seveda sem sedaj
               ponosen, ko je izstavljen račun v obliki resolucije v dunajskem parlamentu, da sem to
               takrat storil. Presenečen pa sem, da se slovenski minister spreneveda. Povem vam, na
               kateri strani je ta prejudic in ta dikcija, govori o integraciji manjšin, v
               nadaljevanju pa govori pravilno o etičnih skupinah. V naslovu pa je poudarjena
               "manjšina – manjšini".</p>
               <p>Nadalje me zanima, minister:</p>
               <p>Ali je točno, da so korist omembe obeh etničnih skupin kot manjšin v tem tekstu
               posredovali zelo vplivni posamezniki znotraj Pozitivne Slovenije, stranke, ki ji tudi
               sami pripadate?</p>
               <p>Ali se zavedate posledic glede na razpršeno bivanje pripadnikov teh etničnih skupin?</p>
               <p>Materialne posledice, če bi dobile isti status kot avtohtone manjšine. Apeliram, da
               zavestno ne zmanjšujete resnosti tega vprašanja in te situacije. Hvala lepa.</p>
            </sp>
            <sp xml:id="SDZ6-Redna-23-2014-03-26.sp227">

               <speaker>PODPREDSEDNICA ROMANA TOMC:</speaker>

               <p>Hvala lepa za dodatno vprašanje.</p>
               <p>Izvolite, gospod Grilc.</p>
            </sp>
            <sp xml:id="SDZ6-Redna-23-2014-03-26.sp228">

               <speaker>DR. UROŠ GRILC:</speaker>

               <p>Spoštovani gospod poslanec, 2 sporazuma o sodelovanju v kulturi, izobraževanju in
               znanosti imata podpisani Vlada Republike Slovenije in Vlada Republike Avstrije. Prvi
               iz 30. aprila 2001. Na podlagi obvez in sporazuma je bil oblikovan delovni program o
               sodelovanju v kulturi, izobraževanju in znanosti med obema vladama, ki je pravna
               podlaga za izvajanje programa, ki ga že vrst let izvaja tudi Ministrstvo za kulturo.
               Tretji delovni program o sodelovanju v kulturi, izobraževanju in znanosti med Vlado
               Republike Slovenije in Vlado Republike Avstrije je bil podpisan 17. 12. 2013. To je
               edina pravna podlaga, ki ji sledimo. Druge ne more biti. Noben račun do mene ni
               prišel in tudi nima nobene podlage, da pride. Formulacije, o katerih govorite,
               nikakor ne moremo interpretirati v smeri kakršnegakoli prejudica za priznanje nemške
               etične skupine ali kakšne druge manjšinske skupine za nacionalno manjšino. Naj vas ob
               tem, gospod Jerovšek, spomnim, da je pravica vseh državljanov Republike Slovenije do
               uporabe svoje kulture, jezika in pisave ter do izražanja pripadnosti svoji narodni
               skupnosti zapisana v Ustavi Republike Slovenije. Poleg tega smo se k temu zavezali
               tudi z ratifikacijo številnih konvencij s področja človekovih pravic. Vse to, sprejem
               Ustave, ratifikacija mednarodnih konvencij, ki sem jih omenil, pa tudi sklenitev
               sporazumov o sodelovanju s sosednjimi državami, kjer smo nase med drugim prevzeli
               tudi skrb, ki nam jo očitate, je sprejel Državni zbor, se pravi tudi vi, spoštovane
               poslanke in poslanci. Ministrstvo, ki ga vodim, bo te zaveze tudi spoštovalo. Prav
               zato v okviru Ministrstva za kulturo deluje tudi služba za kulturne raznolikosti in
               človekove pravice. Služba, ki ima ne zgolj v državni upravi, ampak v strokovni
               javnosti velik ugled, ki skrbi za uresničevanje kulturnih pravic etičnih skupnosti in
               drugih ranljivih skupin. Skrb za pravico do kulturnega izražanja te maloštevilne in
               ogrožene etične skupine, o kateri danes govorimo, nikakor ne izhaja iz odločitev
               avstrijskega parlamenta. Izhaja iz naših lastnih zavez in iz prepričanja, da nas
               kulturna raznolikost bogati in krepi. Hvala lepa.</p>
            </sp>
            <sp xml:id="SDZ6-Redna-23-2014-03-26.sp229">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Postopkovni predlog ima gospod Jerovšek.</p>
            </sp>
            <sp xml:id="SDZ6-Redna-23-2014-03-26.sp230">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Ker se minister pretvarja ali dejansko ne razume, kaj so kulturni sporazumi, kaj so
               ustavne pravice, ki jih jaz absolutno podpiram in spoštujem ter jih je potrebno
               spoštovati, da ne bo kakšnega nesporazuma. Vem, kaj so kulturni sporazumi pri
               ratifikacijah, v katerih sem sodeloval in v času sprejemanja, ampak gre za
               dvoplatnost. Čisto drugačno vprašanje in gre tudi za vprašanje diverzije, zakaj se je
               to pojavilo v nacionalnem programu kulture.</p>
               <p>Minister, ker očitno ne želite ali se nočete zavedati, za kaj gre, da so to zelo
               resna državotvorna vprašanja, ravnanje pa nedržavotvorno, da ne uporabim kakšnega
               drugega izraza, je potrebno, da o tem opravimo resno razpravo, obširno razpravo na
               podlagi 246. člena Poslovnika Državnega zbora. Hvala lepa.</p>
            </sp>
            <sp xml:id="SDZ6-Redna-23-2014-03-26.sp231">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>O tem bomo odločali v okviru glasovanj.</p>
               <p>Na vrsti je gospod Zvonko Lah, vprašanje ima za generalno sekretarko Vlade, gospo
               Tanjo Šarabon.</p>
            </sp>
            <sp xml:id="SDZ6-Redna-23-2014-03-26.sp232">

               <speaker>ZVONKO LAH (PS SDS):</speaker>

               <p>Hvala lepa, predsedujoča, za besedo. Spoštovana generalna sekretarka, spoštovani
               ministri!</p>
               <p>Žal je gospod Židan odšel iz dvorane. Upam, da pride nazaj, ker se vprašanje deloma
               tiče tudi njega. Postaviti sem hotel vprašanje ministru za gospodarstvo, pa je med
               tem časom odgovornost za črpanje evropskih sredstev prišla v vladno službo. Tudi
               državna sekretarka, odgovorna za to, se je preselila iz prejšnjega ministrstva. Zato
               bom postavil poslansko vprašanje glede črpanja, predvsem iz projektov iz področja
               varstva okolij, operativnega programa, razvoj okoljske in prometne infrastrukture. Že
               prej je kolega Černač postavil vprašanje ministru Židanu glede črpanja teh sredstev
               in izvajanja projektov v naboru overcommitment. Gre za približno 200 milijonov
               projektov, ki so pripravljeni, imajo izbrane izvajalce in za katere denarje ni,
               čeprav je bilo obljubljeno, da bodo tudi ti projekti šli v izvedbo. Kot je že prej
               minister Židan rekel, da je 540 milijonov sredstev za te projekte in da je potem še
               dodatnih overcommitment 180 milijonov, za katere so tudi sredstva zagarantirana,
               ostalo pa je 200 milijonov iz drugega overcommitment. Pričela se je pa že nova
               finančna perspektiva z letošnjim letom, kjer je 250 milijonov namenjenih za takšne
               projekte. Problem je v tem, da večino teh projektov – ki so dobili odločbe že v letu
               2009 in nimajo še podpisane sofinancerske pogodbe, čeprav se projekti že izvajajo,
               kar je velika težava – ne bo izvedenih v roku do konca novembra 2015, da bi lahko
               črpali še evropska sredstva iz te finančne perspektive. Ti projekti se lahko
               nadaljujejo tudi v letu 2016, vendar občine z lastnimi sredstvi, ki jih nimajo. Če pa
               ti projekti niso končani do konca 2016, pa morajo občine vrniti vsa počrpana evropska
               sredstva do tedaj, z obrestmi. In to je težava. Menim, da bi bilo treba vključiti
               novo finančno perspektivo, iti v faznost izvedbe, kar je možno po naših informacijah,
               vendar se tako ministrstvo, prejšnje in vladna služba mora angažirati v Bruslju, da
               se to spelje.</p>
               <p>Zato vas sprašujem:</p>
               <p>Ali so aktivnosti v tej smeri, da bi se fazno šlo v izvedbo, da se izognemo vračanju
               evropskih sredstev?</p>
            </sp>
            <sp xml:id="SDZ6-Redna-23-2014-03-26.sp233">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Šarabon, izvolite.</p>
            </sp>
            <sp xml:id="SDZ6-Redna-23-2014-03-26.sp234">

               <speaker>TANJA ŠARABON:</speaker>

               <p>Hvala lepa za vprašanje.</p>
               <p>Kriterijev, na podlagi katerih predsednik Državnega zbora odloči, ali določeno
               poslansko vprašanje izpolnjuje poslovniški pogoj, pristojnosti, sama sicer ne poznam.
               Kot generalna sekretarka ponovno pojasnjujem, da lahko odgovarjam samo na tista
               poslanska vprašanja, ki se nanašajo na področje delovanja generalnega sekretariata
               Vlade in služb, ki sodijo v pristojnost generalne sekretarke Vlade. Za delovni
               področji razvoja in evropske kohezijske politike, kot ste sami tudi pravilno
               ugotovili, je bila ustanovljena Služba Vlade Republike Slovenije za razvoj in
               evropsko kohezijsko politiko, katere predstojnik za svoje delo in delo vladne službe
               odgovarja predsednici Vlade in ne generalni sekretarki Vlade. Generalni sekretariat
               Vlade vsebine teh gradiv drugih resorjev ne more pojasnjevati, saj bi s tem posegel v
               pristojnosti resornih ministrstev in vladnih služb. Če pa poslanec vendarle vztraja,
               da sama na vprašanje odgovorim, bom to storila v nadaljevanju po mojih najboljših
               močeh.</p>
            </sp>
            <sp xml:id="SDZ6-Redna-23-2014-03-26.sp235">

               <speaker>PODPREDSEDNICA ROMANA TOMC:</speaker>

               <p>Gospod Lah, izvolite.</p>
            </sp>
            <sp xml:id="SDZ6-Redna-23-2014-03-26.sp236">

               <speaker>ZVONKO LAH (PS SDS):</speaker>

               <p>Očitno nimam sreče. Enkrat je že minister Židan rekel, "ne bom odgovarjal", ker se
               mi je zdelo to tipično vprašanje zanj. Potem sem naslovil vprašanje glede
               katastrskega dohodka na ministra Čuferja, pa sem ugotovil, da kaj veliko ne pozna te
               snovi, pa mi je na hitro odgovoril. Danes spet nimam sreče.</p>
               <p>Jaz sem hotel poslansko vprašanje postaviti ministru za gospodarstvo, ker bolj
               pritiče njemu, ker gre za pomembne gospodarske stvari. Zdaj pa ne vem. Sami ste se
               dodelili, da boste odgovarjali za to področje oziroma na to vprašanje, čeprav jaz
               vem, da je v tem kratkem času tudi težko priti noter in odgovarjati. Verjetno bi bilo
               bolj primerno, če bi bila državna sekretarka, ki je to počela že na prejšnjem
               ministrstvu. Jaz bi vseeno rad odgovor. Upam, da boste lahko če ne odgovorili, pa
               vsaj postorili v naprej, da se bo kaj naredilo na tem področju. Namreč imamo
               projekte, ki so zelo pomembni, ki so pripravljeni, kjer je bilo že veliko stroškov
               porabljenih za pripravo teh projektov. Izvajalci imajo bančne garancije, ki jih
               morajo podaljševati. Obljubljalo se je, kako bodo pogodbe vsak čas in se bo začelo
               delati, pa nič od tega. Nakar izvemo, da sploh ni denarja in da ni na spregled nikjer
               tega denarja. Niti v tej finančni perspektivi do 2020. Kaj zdaj narediti? Jaz mislim,
               da se bo storila velika gospodarska škoda. Če bo teh 200 milijonov šlo v realizacijo,
               koliko gradbincev bo imelo delo, koliko bo DDV nazaj, koliko bo prispevkov za
               delavce. Mislim, da se kargro tega denarja potem vrne nazaj posredno v proračun. Zato
               bi se bilo smiselno potruditi, možno je iti v faznost gradnje, s tem se izognemo, da
               se tisti projekti, ki bodo vprašljivi, ne bodo končani, izvedejo v novi finančni
               perspektivi in ti začnejo, pa se da vse urediti.</p>
            </sp>
            <sp xml:id="SDZ6-Redna-23-2014-03-26.sp237">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Jaz razumem, da želite odgovor. Ko se naslavljajo vprašanja, če niso naslovljena na
               pravi naslov, bi bilo primerno, da predsednik Državnega zbora, ki o tem odloča,
               primerno prerazporedi ta vprašanja na tistega, ki bo ustrezno odgovarjal. Upam, da bo
               do tega dogovora med predsednikom Državnega zbora in Vlado prišlo in da v bodoče teh
               zadreg ne bo.</p>
               <p>Imate pa besedo za kratek odgovor.</p>
            </sp>
            <sp xml:id="SDZ6-Redna-23-2014-03-26.sp238">

               <speaker>TANJA ŠARABON:</speaker>

               <p>Predstojnica Službe Vlade za razvoj in evropsko kohezijsko politiko me je seznanila,
               da je organ upravljanja pripravil metodologijo za razdelitev posameznih projektov
               faze in jo tudi že usklajeval z Evropsko komisijo. Odgovor na vprašanje torej je, da
               načeloma je možna razdelitev kohezijskih projektov v faze, pri čemer pa je ključno,
               da je posamezna faza pripravljena v skladu z naprej določeno in s strani Evropske
               komisije potrjeno metodologijo. Med drugim je ključno, da vsaka posamezna faza
               predstavlja funkcionalno zaključeno celoto. Ali je možnost tudi dejansko izvedljiva v
               konkretnem primeru, pa je odvisno od sredstev, ki so za perspektivo 2007–2013 sploh
               še na voljo. Glede na navedeno zato predlagam, da predmetno vprašanje pisno naslovite
               na Vlado, ki vam bo na vprašanje tudi bolj podrobno odgovorila.</p>
            </sp>
            <sp xml:id="SDZ6-Redna-23-2014-03-26.sp239">

               <speaker>PODPREDSEDNICA ROMANA TOMC:</speaker>

               <p>Dobro.</p>
               <p>Gospod Lah, še postopkovni predlog, predvidevam.</p>
            </sp>
            <sp xml:id="SDZ6-Redna-23-2014-03-26.sp240">

               <speaker>ZVONKO LAH (PS SDS):</speaker>

               <p>Vesel sem tega odgovora, očitno se je začelo v pravo smer tudi delati, ne samo na
               odborih. Ko smo kar na parih odborih razpravljali o tej tematiki, ni bilo čutiti te
               pripravljenosti, da bi ministrstva, ki so tako posredniško telo kot za to odgovorni
               organ, delala v smeri, da poskušamo zadevo rešiti, ampak bolj v smeri "se ne da".
               Zato sem vesel tega odgovora, da se dela v tej smeri, ker smo dobili informacijo tudi
               s strani Evropske komisije, da je to možno. Res pa je, da je tehnično zelo zahtevno
               velike projekte deliti na zaključene celote in razdeliti v faznost. Tukaj je precej
               tehničnega dela in tudi občine morajo pristati na to.</p>
               <p>Ker je kar nekaj vprašanj, tako gospoda Černača, mislim, da bo še o tej tematiki, bi
               predlagal, da se opravi razprava tukaj, da se po Poslovniku v Državnem zboru tudi ta
               ministrstva uskladijo med sabo. Tako Ministrstvo za finance, ki mora zagotoviti
               lastni delež, mora zagotoviti tudi delež iz evropskih sredstev pri izvedbi, ker se
               kasneje to povrne. In če sredstev ni, potem je treba ta čas od plačila izvajalcu pa
               do vračila iz Bruslja čim bolj skrajšati, da se ta sredstva čim prej povrnejo. Jaz bi
               predlagal, da se opravi razprava v Državnem zboru. Mislim, da je zelo pomembno, ker
               tudi nekatere občine, ki so izvajalke teh velikih projektov, so dobile potrditev
               projektov šele v lanskem letu, pa so več 10 milijonski projekti. Občine je strah, da
               jih ne bodo uspele dokončati. In s tem je tudi velika bojazen, da bo potrebno z
               obrestmi ta evropska sredstva vrniti. Jaz mislim, da je veliko tudi gospodarskega
               pomena, da se ti dodatni projekti vključijo. Saj slišimo pozive tudi po medijih,
               recimo hidravlične izboljšave vodooskrbe Dolenjske, kjer županstvo trdi, koliko časa
               bo moralo še 60 tisoč prebivalstev prekuhavati pitno vodo. Projekt je pripravljen, je
               težak čez 20 milijonov in mislim, da bi bila velika škoda, tudi gospodarska, ker so
               tudi gospodarski subjekti priključeni na to vodooskrbo. Veljalo bi ta napor narediti
               in tudi te vse pripravljene projekte čim prej dati v realizacijo. Hvala.</p>
            </sp>
            <sp xml:id="SDZ6-Redna-23-2014-03-26.sp241">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Lah, jaz se strinjam, da je problematika, ki jo odpirate in so jo že pred
               vami, zelo pereča. Rada bi vas spomnila, da mi glasujemo oziroma bomo glasovali o
               odgovoru ministra, o katerem se opravi oziroma ne opravi razprava. Ker pa odgovora
               pravzaprav sploh nismo dobili, smo v rahlih težavah. Jaz verjamem, da se bodo Vlada
               in predsednik Državnega zbora v nadaljevanju okoli tega pomenili. Če pa vas povzamem,
               vi želite, da se o odgovoru generalne sekretarke opravi razprava. Bomo na glasovanju
               odločali o tem.</p>
               <p>Postopkovno, gospod Tanko.</p>
            </sp>
            <sp xml:id="SDZ6-Redna-23-2014-03-26.sp242">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Generalni sekretariat Vlade ima opredeljena nekatera delovna področja. Med drugim je
               zadolžen za organizacijo in delovanje vladnih služb, katerih predstojnik je generalni
               sekretar Vlade Republike Slovenije. In generalni sekretar Vlade Republike Slovenije
               je po novem pristojen za kohezijsko politiko in za Sovo. In v okviru teh nalog
               opravlja tudi nekatera strokovna dela. Mislim, da je tako ignoriranje oz. izigravanje
               ureditve, ki sledi iz opredelitve delovnih področij, neodgovorno, nekorektno do
               poslancev Državnega zbora. Generalni sekretar Vlade pač mora v skladu s to
               opredelitvijo in s temi razdelitvami nalog opraviti tudi nekatera strokovna opravila
               s teh področij. Med drugim tudi recimo informacijsko in dokumentacijsko dejavnost. In
               če so nekatere stvari prenesene v okviru vladne službe, za katero je odgovorni
               Generalni sekretariat Vlade, predstojnik je generalni sekretar Vlade, pač mora
               generalni sekretar Vlade ustrezno odgovoriti. In mislim, da je povsem neodgovorno in
               tudi nekorektno, da se tukaj pogovarjamo tisti, ki damo vprašanja in pričakujemo
               odgovore, z nekom, ki noče odgovarjati in se izgovarja na nepristojnost. Jaz mislim,
               da je čas, da te stvari Vlada pripravi. Ni to prvič, da se je minister ali
               predstavnik Vlade izgovoril na nepristojnost. Imeli smo že primer, ko minister,
               pristojen za sivo ekonomijo, ni hotel odgovarjati o področju sive ekonomije, češ da
               je to področje financ, ampak tako je bilo. In jaz mislim, da je treba te zadeve
               urediti. In tisti, ki pridete v imenu Vlade odgovarjati na poslanska vprašanja, to
               ste pa ministri in generalni sekretar Vlade, pač morate pripraviti ustrezne odgovore.
               To tudi za ljudi ni dobro, da generalni sekretar Vlade pravi, da za to ni pristojen,
               da o tem nič ne ve, da ne vem kaj. Ko pa je plačilni dan, tam pa vse ve, kje se
               napiše datum in podpis, da je dvignil plačilno listo. Hvala lepa.</p>
            </sp>
            <sp xml:id="SDZ6-Redna-23-2014-03-26.sp243">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Generalna sekretarka v okviru postopkovnega predloga ne more odgovarjati. Na vaš
               predlog se pa strinjam, da je zelo nerodno, da se vladni predstavniki opredelijo kot
               nepristojne za odgovore na poslanska vprašanja, ki jih je predsednik Državnega zbora
               uvrstil na dnevni red.</p>
               <p>Nadaljujemo z vprašanji. Na vrsti je gospod Jožef Horvat. Minister za finance naj bi
               odgovarjal na vaše vprašanje, a je odsoten, ter minister za infrastrukturo in prostor
               gospod Samo Omerzel.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-23-2014-03-26.sp244">

               <speaker>JOŽEF HORVAT (PS NSi):</speaker>

               <p>Hvala lepa, podpredsednica. Spoštovane kolegice in kolegi! Spoštovani ministri,
               generalna sekretarka Vlade, posebej minister za infrastrukturo in prostor gospod Samo
               Omerzel.</p>
               <p>V Zakonu o davku na nepremičnine, ki ga je Državni zbor sprejel v zgodnjih jutranjih
               urah 15. 11. 2013, gasilske organizacije, ki imajo tak status po Zakonu o gasilstvu,
               niso oproščene plačevanja davka na nepremičnine, ki jih imajo v lasti. Povsem logično
               je bilo pričakovati, da bodo gasilske organizacije dobile informativne izračune davka
               na nepremičnine, kasneje bodo dobile odločbe in seveda položnice. Informativni
               izračuni so bili gasilskim organizacijam že poslani in gasilci so na nogah. V glavi
               teh informativnih izračunov piše Ministrstvo za infrastrukturo in prostor, ki ga
               poosebljate vi, spoštovani minister. Želeli smo, da bi bile gasilske organizacije
               oproščene davka na nepremičnine in da bi bila oprostitev v Zakonu o davku na
               nepremičnine jasno zapisana. Davčna zakonodaja – midva sva tehnika – mora biti jasna,
               še posebej oprostitve morajo biti zelo jasne. Poslanci Nove Slovenije - Krščanski
               demokrati smo 23. januarja letos vložili Predlog zakona o dopolnitvi zakona o davku
               na nepremičnine, ki pa ga je koalicija na Odboru za finance zavrnila, čeprav ga je
               pred negativnim vladnim stališčem branila Zakonodajno-pravna služba Državnega zbora,
               pristojna komisija Državnega sveta pa je naš zakon podprla z 10 proti 0.</p>
               <p>Spoštovani gospod minister, glede na to, da nekateri vladni predstavniki, razen
               seveda predsednice Vlade in ministrov, v zadnjem času izjavljajo, da gasilske
               organizacije ne bodo plačevale davka na svoje nepremičnine, kljub temu da so
               informativne izračune za davek že prejele, vas sprašujem:</p>
               <p>Kako boste realizirali oprostitev, če bo res oprostitev, ko pa za oprostitev
               plačevanja davka na nepremičnine v lasti gasilskih organizacij ni pravne podlage v
               Zakonu o davku na nepremičnine?</p>
               <p>Prosim vas za res natančna pojasnila postopka; vi razumete – algoritem:</p>
               <p>Kakšen bo algoritem in jasne pravne podlage?</p>
               <p>Bilo bi tudi korektno, gospod minister, da bi se gasilcem opravičili – torej, da bi
               se Vlada opravičila, ne vi osebno –, če je seveda nastala napaka, ampak informativni
               izračuni so bili gasilcem poslani, ker tako piše v zakonu. Lepo prosim za vaša
               pojasnila.</p>
               <p>Ustni odgovor ministra dr. Čuferja pa pričakujem na naslednji seji, gospa
               podpredsednica.</p>
            </sp>
            <sp xml:id="SDZ6-Redna-23-2014-03-26.sp245">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sprejemamo že zdaj ta vaš predlog.
                   Gospod minister, izvolite. 
               
           </p>
            </sp>
            <sp xml:id="SDZ6-Redna-23-2014-03-26.sp246">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovani gospod poslanec, gospod Horvat,
               najlepša hvala za vprašanje.</p>
               <p>Februarja letos, torej leta 2014, je Geodetska uprava Republike Slovenije poslala
               informativne izračune vsem lastnikom nepremičnin in davčnim zavezancem in na tem
               obvestilu je poleg vseh podatkov o nepremičninah tudi posplošena tržna vrednost,
               informativni izračun davka, ki se bo plačal na to, in davčna stopnja. In drži, da so
               popolnoma vsi, ki so lastniki teh nepremičnin, te informativne izračune dobili iz
               enega enostavnega razloga. Ko se je pripravljal ta informativni izračun, osnova za to
               je register nepremičnin, v katerem so popisani popolnoma vsi lastniki teh
               nepremičnin. Osnova, o kateri govorimo, torej oprostitev plačila davka na
               nepremičnine za gasilce, je v Zakonu o davku na nepremičnine, in sicer vam bom
               citiral drugi odstavek 8. člena, ki pravi: "Za nepremičnine v lasti humanitarnih
               organizacij oprostitev prizna davčni organ ob odmeri davka na podlagi razvida
               humanitarnih organizacij pri ministrstvu, pristojnem za zdravstveno varstvo, in
               ministrstvu, pristojnem za socialno varstvo."</p>
               <p>Torej, če pogledava algoritem, o katerem ste govorili: Geodetska uprava naredi
               informativne izračune in pošlje obvestilo o vseh podatkih nepremičnine. Na osnovi
               podatkov, kjer se pripravi ta informativni izračun, se ne more identificirati, ali je
               lastnik te nepremičnine humanitarna organizacija ali ne. Pozneje je ministrstvo,
               pristojno za finance, tisto, ki izda odločbo o odmeri davka, na osnovi tega potem
               pride tudi oprostitev plačila davka za humanitarne organizacije. Ko bo poslana
               odločba, bo – v tem primeru tudi gasilcem – poslana odločba, kjer se oprosti plačilo
               davka na nepremičnine.</p>
            </sp>
            <sp xml:id="SDZ6-Redna-23-2014-03-26.sp247">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Horvat.</p>
            </sp>
            <sp xml:id="SDZ6-Redna-23-2014-03-26.sp248">

               <speaker>JOŽEF HORVAT (PS NSi):</speaker>

               <p>Gospod minister, hvala za vaša pojasnila.</p>
               <p>Želim pa, da stopiva skupaj in oba poveva, vi Vladi, jaz sem Državnemu zboru že, da
               gasilske organizacije nimajo statusa humanitarne organizacije. V tem je problem.
               Pobrskajte po spletni strani, najdite razvid humanitarnih organizacij, dva sta, enega
               vodi Ministrstvo za zdravje, drugega vodi Ministrstvo za delo, družino, socialne
               zadeve in enake možnosti. Niti ene gasilske organizacije ne najdete v tem razvidu,
               čeprav ima Gasilska zveze Slovenije kot društvo odločbo z 9. 8. 2010 od Ministrstva
               za zdravje, vendar je v tem razvidu ne najdete. V tem je problem! In jaz to vpijem in
               kričim na odborih, v Državnem zboru in nihče me ne sliši! Lepo vas prosim, vi ste
               inženir, vsaj vi me slišite in na Vladi recite, da se naredi dejansko po principu
               kopiraj-spusti-prilepi, copy-paste, četrti odstavek 8. člena, ki pravi, da so
               oproščene humanitarne organizacije, ki imajo tak status po Zakonu o humanitarnih
               organizacijah, mi pa z našim zakonom Nove Slovenije dodajamo, da so oproščene tudi
               gasilske organizacije, ki imajo tak status – torej gasilski, da so gasilske – po
               Zakonu o gasilstvu.</p>
               <p>Danes, v tem trenutku, nobena gasilska organizacija, gospod minister Samo Omerzel,
               nima statusa humanitarne organizacije; in v tem je problem. Zato danes, če bo Vlada,
               ali ministrstvo, ali Durs, ali kdor koli pisal odločbe, ne bodo gasilske organizacije
               oproščene.</p>
               <p>Lepo vas prosim, vi se poglobite, vi ste zdaj še moj edini adut, poglobite se v to
               zadevo. Mi bomo še enkrat zakon vložili, kar napovedujem, in ko bo na Vladi, ko boste
               sprejemali mnenje, bom pozoren, kako boste vi razpravljali. Hvala lepa.</p>
            </sp>
            <sp xml:id="SDZ6-Redna-23-2014-03-26.sp249">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še enkrat minister Omerzel.</p>
            </sp>
            <sp xml:id="SDZ6-Redna-23-2014-03-26.sp250">

               <speaker>SAMO OMERZEL:</speaker>

               <p>Najlepša hvala za tole opozorilo.</p>
               <p>Kot minister, pristojen za ta del, kjer smo bili kot Geodetska uprava zadolženi za
               informativne izračune, lahko pojasnim in komentiram algoritem, zakaj v tem delu ni
               mogoča oprostitev za gasilce; torej iz enostavnega razloga, ker v registru
               nepremičnin ni navedeno, kdo je humanitarna organizacija, ali pa kakšen drug tip
               organizacije, kot uporabnik.</p>
               <p>Vendar tisto, kar vam lahko obljubim, je, da seveda bom ministru, ki je pristojen za
               ta zakon, prenesel najino današnjo debato, opozoril na problem in glede na to, kaj je
               bilo v javnosti obljubljeno, sem prepričan, da bo tudi odziv temu primeren.</p>
            </sp>
            <sp xml:id="SDZ6-Redna-23-2014-03-26.sp251">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Naslednji je na vrsti dr. Vinko Gorenak, vprašanje za generalno sekretarko Vlade
               gospo Tanjo Šarabon in ministra za finance, ki je odsoten, dr. Čuferja.</p>
            </sp>
            <sp xml:id="SDZ6-Redna-23-2014-03-26.sp252">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Gospa generalna sekretarka, prej sem poslušal prenos, ko ste odgovarjali na
               vprašanje, ne vem že več koga, ki se je nanašalo na Sovo, malo prej pa tudi gospodu
               Lahu, ki je imel podobno vprašanje kot jaz. Moram reči, da nisem mogel verjeti, kaj
               ste odgovorili! Poglejte, zakon je popolnoma jasen. Mislim, da se predsednik
               Državnega zbora ni zmotil, namreč zakon pravi, "v razmerju do predstojnikov vladnih
               služb" – kar pa te službe so, od Sove do te nove službe – "ima generalni sekretar
               enaka pooblastila kot minister". To je v zakonu zapisano in to je popolnoma jasno.
               Zdaj, ne vem, ali vi to poznate ali ne, predlagam vam, da to pogledate, če tega ne
               poznate; tako da ste vi dolžni odgovarjati na vsa poslanska vprašanja, ki se tičejo
               vladnih služb, v vsakem primeru, ker potem, če bi bila razlaga taka, kot jo
               postavljate vi, za nekatere vladne službe nikoli ne bi mogli postaviti ustnega
               poslanskega vprašanja. To ni točno. Torej, vi ste ministrica v razmerju do vladnih
               služb, to pravi zakon.</p>
               <p>Zato vam v tem kontekstu postavljam zelo jasno poslansko vprašanje, ki je razdeljeno
               na dva dela; en del je namenjen vam, en del pa je namenjen ministru za finance, ki ga
               danes ni. Gre za vsa ta sredstva, o katerih je govoril gospod Lah, gre za sredstva, o
               katerih je govoril gospod Černač, jaz tega dela ne bom ponavljal, bom pa postavil
               vprašanje, ki se nanaša na konkreten projekt, in sicer oskrba s pitno vodo v porečju
               Sotle.</p>
               <p>Namreč, tam je šlo – za kaj? Poglejte. Ministrstvo za gospodarski razvoj in
               tehnologijo je že iz kohezijskih sredstev 29. 11. 2012 – poudarjam 2012, to je skoraj
               dve leti nazaj –izdalo sklep za sofinanciranje v višini 9 milijonov 800 tisoč.
               Ministrstvo za kmetijstvo in okolje pa je izdalo sklep 9. 7. 2013 v višini 1 milijon
               700. Danes je pa mesec marec –nič ni narejenega na to temo s strani Vlade. Skratka,
               sredstev ni, dela pa tečejo, ker dela morajo biti končana do septembra oziroma do
               konca letošnjega leta, sicer to financiranje ne bo mogoče.</p>
               <p>Sprašujem vas v kontekstu tudi seje Odbora za evropske zadeve in sprašujem vas v
               kontekstu današnjega sklepa Vlade:</p>
               <p>Kaj ste danes sprejeli?</p>
               <p>Ali lahko rečemo, da bo ta projekt sfinanciran?</p>
               <p>Ali bodo izdani ustrezni sklepi, zlasti glede na današnje sklepe Vlade, ki ste jih
               sprejeli?</p>
               <p>Prosim za odgovor. Hvala.</p>
            </sp>
            <sp xml:id="SDZ6-Redna-23-2014-03-26.sp253">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Gospa Šarabon.</p>
            </sp>
            <sp xml:id="SDZ6-Redna-23-2014-03-26.sp254">

               <speaker>TANJA ŠARABON:</speaker>

               <p>Ponovno lahko opozorim, da kriterijev, na podlagi katerih predsednik določa, ali
               določeno vprašanje sodi v pristojnost nekega resorja ali službe, ne poznam. Poznam pa
               svoje pristojnosti in vem, da postavljeno vprašanje ne sodi v mojo pristojnost.</p>
               <p>Naj povem, da obstajata dve vrsti vladnih služb, in sicer vladne službe iz
               pristojnosti predsednice Vlade. To so Slovenska varnostno-obveščevalna služba,
               Statistični urad Republike Slovenije, Urad za makroekonomske analize in razvoj, Urad
               za narodnosti in Služba Vlade za razvoj in evropsko kohezijsko politiko. Druga vrsta
               vladnih služb pa sodi v pristojnost generalnega sekretariata Vlade. To pa so Urad za
               komuniciranje, Protokol Republike Slovenije in Urad za varstvo tajnih podatkov.</p>
               <p>Torej lahko ponovno pojasnim, da je iz prijave ustnega poslanskega vprašanja
               razvidno, da gre za poslansko vprašanje o zadevah, ki se nanašajo na delovno področje
               Ministrstva za kmetijstvo in okolje in ne na delovno področje GSV. Generalni
               sekretariat Vlade tako ne more odgovarjati na vprašanja s tega področja, kljub temu
               pa, če želite, da vam odgovor podam, se bom o tem vprašanju pozanimala in vam lahko v
               nadaljevanju podam kratek odgovor na vaše vprašanje.</p>
            </sp>
            <sp xml:id="SDZ6-Redna-23-2014-03-26.sp255">

               <speaker>PODPREDSEDNICA ROMANA TOMC:</speaker>

               <p>Dr. Gorenak.</p>
            </sp>
            <sp xml:id="SDZ6-Redna-23-2014-03-26.sp256">

               <speaker>DR. VINKO GORENAK (PS SDS):</speaker>

               <p>Imeli sta tri minute časa, da bi kaj povedali, zdaj pa vidim, da ne boste nič
               povedali.</p>
               <p>Ponovno poudarjam: zakon ne loči med a pa b vladnimi službami – zaboga, preberite si
               ga! Zakon je popolnoma jasen: v razmerju do predstojnikov vladnih služb ima generalni
               sekretar enaka pooblastila kot minister. Konec koncev, kdo pa potem podpisuje naloge
               za službena potovanja teh predstojnikov in tako dalje? Ali jih predsednica Vlade?
               Verjetno jih podpisujete vi, zakon je jasen in vi ste dolžni odgovarjati in ne vidim
               nobenega razloga, zakaj se temu izmikate.</p>
               <p>Prosim vas za konkreten odgovor:</p>
               <p>Ali lahko v lokalnemu okolju, od koder tudi sam izhajam, na podlagi podatkov, ki sem
               jih prej omeni – podpisi so bili s strani Ministrstva za gospodarski razvoj in
               tehnologijo že v letu 2012, podpisi so bili s strani okoljskega in kmetijskega
               ministrstva konec leta 2013, zdaj pa smo v letu 2014 –, lahko računamo v kontekstu
               današnjih sklepov Vlade, da bodo ti sklepi podpisani in da bo denarni krog tudi
               stekel?</p>
               <p>Hvala lepa.</p>
            </sp>
            <sp xml:id="SDZ6-Redna-23-2014-03-26.sp257">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Šarabon.</p>
            </sp>
            <sp xml:id="SDZ6-Redna-23-2014-03-26.sp258">

               <speaker>TANJA ŠARABON:</speaker>

               <p>Poslanska vprašanja, ki se nanašajo na vprašanja vladnih služb, ki sodijo v
               pristojnost predsednice Vlade, je seveda treba zastaviti ali predsednici Vlade
               oziroma Vladi kot taki.</p>
               <p>Kar se pa tiče vašega vsebinskega vprašanja, bi pa podala sledeči odgovor. Vlada
               Republike Slovenije je na današnji dopisni seji Ministrstvu za kmetijstvo in okolje
               že zagotovila dodatne pravice porabe v skupni višini 103 milijone 379 tisoč 206 evrov
               za izvajanje projektov kohezijske politike iz operativnega programa za razvoj
               okoljske in prometne infrastrukture tako imenovan OP ROPI. S tem sklepom je Vlada
               zagotovila sredstva za 19 projektov, ki so upravičeni do sofinanciranja iz evropskih
               kohezijskih sredstev, in s tem tudi za projekte, ki jih v poslanskem vprašanju navaja
               poslanec. S tem se zagotavlja, da bodo evropska sredstva OP ROPI za leto 2014 v
               celoti izkoriščena. Prav tako bo s tem omogočena izvedba projektov, ki jih Republika
               Slovenija mora izvesti v skladu z direktivami EU s področja urejanja odpadnih voda.
           </p>
            </sp>
            <sp xml:id="SDZ6-Redna-23-2014-03-26.sp259">

               <speaker>PODPREDSEDNICA ROMANA TOMC:</speaker>

               <p>Hvala lepa za odgovor.</p>
               <p>Postopkovno, izvolite.</p>
            </sp>
            <sp xml:id="SDZ6-Redna-23-2014-03-26.sp260">

               <speaker>SAMO BEVK (PS SD):</speaker>

               <p>Hvala lepa, gospa podpredsednica.</p>
               <p>Glede na te zaplete, ki so nastali pri poslanskih vprašanjih generalni sekretarki
               Vlade, predlagam, da se Komisija za poslovnik opredeli do prvega odstavka 240. člena
               Poslovnika Državnega zbora, ki govori o tem, da lahko na vprašanja poslanca odgovarja
               tudi generalni sekretar oziroma generalna sekretarka.</p>
               <p>Namreč, kaj je njeno delovno področje več ali manj vemo, če pa pogledamo organigram
               Generalnega sekretariata Vlade, pa vidimo, kaj spada pod delovno področje generalne
               sekretarke oziroma generalnega sekretarja. Tukaj imamo Kabinet generalne sekretarke,
               imamo Sektor za pripravo in izvedbo sej vlade, Sektor za sodelovanje z državnim
               zborom in za evropsko in mednarodno sodelovanje, Sektor za delo delovnih teles in
               svetov vlade, Sektor za podporo dela Komisije Vlade Republike Slovenije za
               administrativne zadeve in imenovanja, Sektor za sodelovanje in podporo Kabinetu
               predsednika Vlade, potem imamo naprej še Sektor za splošne zadeve, Sektor za
               informatiko, Skupna notranjerevizijska služba, Služba za obrambne priprave in
               varnost, Sektor za tehnične zadeve, Sektor za prevajanje in Glavno pisarno.</p>
               <p>Tako predlagam, da se do teh vsebinskih vprašanj opredeli Komisija za poslovnik, da
               bo generalna sekretarka, v temu mandatu imamo generalno sekretarko, pač vedela, na
               katera vsebinska vprašanja se bo odgovarjalo, prav tako pa tudi poslanke in poslanci,
               v kakšnem smislu lahko postavljajo poslanska vprašanja generalni sekretarki.</p>
               <p>Hvala lepa.</p>
            </sp>
            <sp xml:id="SDZ6-Redna-23-2014-03-26.sp261">

               <speaker>PREDSEDNIK JANKO VEBER:</speaker>

               <p> Hvala lepa, gospod Bevk.</p>
               <p>Postopkovno vprašanje ima še dr. Vinko Gorenak.</p>
            </sp>
            <sp xml:id="SDZ6-Redna-23-2014-03-26.sp262">

               <speaker>DR. VINKO GORENAK (PS SDS):</speaker>

               <p> Hvala lepa.</p>
               <p>Ne vem, res ne potrebujem ponovnih bralnih <stage>/ nerazumljivo/</stage>. Zadovoljen sem s tem,
               kar ste vsebinsko povedali, da bo ta projekt financiran oziroma da bo zadeva
               stekla.</p>
               <p>Glede na to, predsednik, da sta vsebinsko popolnoma enak predlog podala že gospod
               Černač in gospod Lah, bi želel samo še odgovor s strani, ker sem naslovil tudi na
               finančnega ministra, finančnega ministra na naslednji seji, ker ga danes ni.</p>
               <p>Dobro bi pa bilo, da se res razčisti ta zadeva, ker mislim, da ste vi prav ravnali,
               vendar je zakon s tega vidika popolnoma jasen. Hvala lepa.</p>
            </sp>
            <sp xml:id="SDZ6-Redna-23-2014-03-26.sp263">

               <speaker>PREDSEDNIK JANKO VEBER:</speaker>

               <p>Hvala tudi vam. S tem zaključujemo s tem vprašanjem.</p>
               <p>Prehajamo na vprašanje, ki ga bo zastavil gospod Branko Kurnjek, in sicer ministru
               za kmetijstvo in okolje mag. Dejanu Židanu.</p>
               <p>Izvolite, gospod Kurnjek.</p>
            </sp>
            <sp xml:id="SDZ6-Redna-23-2014-03-26.sp264">

               <speaker>BRANKO KURNJEK (PS DL):</speaker>

               <p>Hvala lepa za besedo, gospod predsednik. Spoštovana gospa generalna sekretarka,
               spoštovani ministri, kolegice in kolegi!</p>
               <p>Gospod minister Židan, meni je žal, prej je že kolega poslanec Ribič postavil
               podobno vprašanje, kot ga bom sam, in sicer na podlagi tega, kar je govoril gospod
               Ribič, torej dimnikarske storitve. Sami poslanci ne moremo vedeti, ko vlagamo
               vprašanja, da bo nek drug poslanec ali poslanka postavil podobno vprašanje.</p>
               <p>Govoril bom o zadevi ki je bila deset let pereča tema tako na strani civilne
               javnosti kakor tudi na strani določenega dela strokovne javnosti. Oktobra lanskega
               leta smo sprejeli novelo Zakona o varstvu okolja, in sicer je ta novela prinašala
               tudi takšno spremembo, da smo dimnikarske storitve izvezli iz seznama obveznih
               državnih gospodarskih javnih služb varstva okolja. Z isto novelo smo določili tudi
               to, da tisti, ki imajo koncesije, dodeljene za obdobje po 31. 12. 2015, da se te
               koncesije v bistvu nekako zaključijo. Za tiste koncesionarje, ki bi jim pa koncesija
               potekla pred tem datumom 31. 12. 2015, pa je bilo v noveli zapisano, da se jim lahko
               z odločbo podaljša koncesija za eno leto oziroma maksimalno do 31. 12. 2015.</p>
               <p>Zanima me:</p>
               <p>Ali ste za tiste koncesionarje, ki jim koncesija poteče prej in so vložili že vlogo
               za podaljšanje te koncesije, na ministrstvu že pripravili odgovore, da se te odločbe
               lahko oziroma se bodo podaljšale?</p>
               <p>Namreč, če se to ne bo zgodilo, se lahko zgodi že v kratkem, da se bodo določeni
               koncesionarji znašli v brezpravnem položaju. Prav tako bi vas želel vprašati tudi to:</p>
               <p>Kako potekajo priprave glede sistemske ureditve, ki sledijo noveli Zakona o varstvu
               okolja, ki ureja dimnikarske storitve?</p>
               <p>Prosil bi vas v prvem delu za vaš odgovor na to vprašanje. Hvala.</p>
            </sp>
            <sp xml:id="SDZ6-Redna-23-2014-03-26.sp265">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem ministru Židanu. Izvolite.</p>
            </sp>
            <sp xml:id="SDZ6-Redna-23-2014-03-26.sp266">

               <speaker>MAG. DEJAN ŽIDAN:</speaker>

               <p>Hvala, gospod predsednik. Lep pozdrav vam, Še enkrat, spoštovane poslanke in
               poslanci, lep pozdrav!</p>
               <p>Gospod poslanec, zahvaljujem se za vprašanje, da je to danes drugo podobno, je samo
               znak za naše ministrstvo, da je to preče vprašanje in da je obdobje dolgo let, ko se
               ni urejalo in mogoče preslabo nadziralo, je pač pustilo javnost dodatno
               senzibilizirano, kako se ureja. Takrat, ko se je spreminjal v Državnem zboru Zakon o
               varstvu okolja, smo se mi odločili za načelo, da ima vsak od nas pravico, da sam
               izbere tistega, ki nam bo opravil dimnikarsko storitev, seveda mora biti pa ustrezno
               usposobljen, kar dokazuje z licenco.</p>
               <p>Dva primera sta se morala rešiti. Prvi primer je, kaj narediti, če koncesije trajajo
               dlje kot do 31. 12. 2015. Zakon je to razrešil na ta način, da tudi takrat prenehajo
               veljati in ker se je to pravočasno naredilo, pričakujemo, da ne bo v bistvu nekega
               pričakovanega poslovnega rezultata še kasneje, ker je to zakon dve leti vnaprej
               napovedal. Drugo pa je, kaj narediti, če posamezne koncesije predčasno prenehajo, pa
               nočemo iti v ponovni postopek ponovne izbire, ker ni razumljen, ki je dosti zapleten.
               Zakon omogoča možnost, da vsem koncesionarjem, ki opravljajo in delajo v skladu z
               zakonom, ostalimi pravnimi akti, da se jim na njihovo prošnjo koncesija podaljša do
               konca prehodnega obdobja, to je do 31. decembra 2015. V tem trenutku opažam, da
               posamezne prošnje prihajajo. Na Vladi, ki odloča o teh zadevah, potem tudi sprejemamo
               podaljšanja do 31. 12. 2015. Do mene kot ministra ni prišla do tega trenutka nobena
               informacija, da bi si pri tem podeljevanju kar koli zamujalo. Če pa se slučajno
               dogodi, da pride kakršna koli podobna informacija tudi do vas, mogoče spoštovani
               gospod poslanec, pa prosim, da me takoj obvestite, da preverimo, ali se koncesije
               podeljujejo na ta način, da ne pride na nek način do praznine.</p>
               <p>V vsakem primeru imamo to namen urediti na ta način, da bo javna gospodarska služba
               delovala do takrat, kakor nalaga zakon, istočasno pa se polni register kurilnih
               naprav, ki bo več kot 400 tisoč, ki bo osnova potem za izvajanje na nek način
               licenčne ureditve; torej vsak, ki bo pridobil licenco ali drugačno dokazilo, da
               obvlada to dejavnost, bo lahko na našo pobudo delal z našimi kurilnimi napravami.
               Hvala.</p>
            </sp>
            <sp xml:id="SDZ6-Redna-23-2014-03-26.sp267">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za dopolnitev odgovora ima gospod Kurnjek. Izvolite.</p>
            </sp>
            <sp xml:id="SDZ6-Redna-23-2014-03-26.sp268">

               <speaker>BRANKO KURNJEK (PS DL):</speaker>

               <p>Hvala gospod, minister za odgovor.</p>
               <p>V Državljanski listi smo bili iniciatorji spremembe v tem delu zakona in so nam tudi
               v koalicijskih strankah pri tem sledili, nas podprli in tudi na ministrstvu so nas
               podprli. Jaz bi pa vseeno želel, čeprav vsi želimo, da se zadeva okrog dimnikarskih
               storitev uredi čim prej – torej, da se bodo zadeve uredile do 13. 12. 2015 –, ampak
               kljub vsemu morate imeti v vidu to, da do 31. 12. 2015 službe morajo delovati še v
               skladu z zakonom, ki je veljal oziroma ki odreja ta končni datum. Težko vam na
               ministrstvo posredujem podatke, kateri koncesionarji so morebiti posredovali vloge za
               podaljšanje koncesije. Mislim, da bi ministrstvo moralo imeti te podatke pri sebi. Me
               pa resno zanima:</p>
               <p>Kaj se bi zgodilo lahko s tistimi, ki so dali vlogo, pa jim je ne bi podaljšali?</p>
               <p>Če teh podatkov nimate, ali so se izgubili, ali službe ne delajo pravočasno, da se
               res ne bi znašle te službe v nezavidljivem položaju. Hvala.</p>
            </sp>
            <sp xml:id="SDZ6-Redna-23-2014-03-26.sp269">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi minister dopolniti odgovor? Izvolite.</p>
            </sp>
            <sp xml:id="SDZ6-Redna-23-2014-03-26.sp270">

               <speaker>MAG. DEJAN ŽIDAN:</speaker>

               <p>Hvala, spoštovani poslanec za podvprašanje.</p>
               <p>Na ministrstvu seveda imamo podatke, kdo je zaprosil. Po meni dostopnih podatkih tudi
               izdaja teh dodatnih – oziroma dodatnega roka do konca prehodnega obdobja poteka
               nemoteno. Moje vprašanje je samo bilo, če mogoče ima kdo kakršno koli drugačno
               informacijo, da lahko preverimo. Ampak tudi na podlagi te današnje pobude, če želite,
               vam tudi pripravimo pisni odgovor, iz katerega bo jasno, koliko pobud je že prišlo in
               v kakšnem časovnem roku odgovarjamo na posamezna podaljšanja. Hvala.</p>
            </sp>
            <sp xml:id="SDZ6-Redna-23-2014-03-26.sp271">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za razpravo o odgovoru ima gospod Kurnjek.</p>
            </sp>
            <sp xml:id="SDZ6-Redna-23-2014-03-26.sp272">

               <speaker>BRANKO KURNJEK (PS DL):</speaker>

               <p>Hvala.</p>
               <p>Ne bi dal postopkovno, bi pa pritrdil temu, kar je gospod minister rekel, da bo podal
               pisno obrazložitev. Samo to bi želel. Ne bi pa želel razpravljati, v skladu s
               poslovnikom, da se razpravlja o tej temi. Hvala lepa.</p>
            </sp>
            <sp xml:id="SDZ6-Redna-23-2014-03-26.sp273">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Robert Hrovat bo zastavil vprašanje ministru za kmetijstvo in okolje magistru
               Dejanu Židanu.</p>
            </sp>
            <sp xml:id="SDZ6-Redna-23-2014-03-26.sp274">

               <speaker>ROBERT HROVAT (PS SDS):</speaker>

               <p>Hvala za besedo. Spoštovani minister!</p>
               <p>Nekaj dni nazaj je bil v Financah komentar v povezavi z vladnim načrtom, kjer je
               komentator govoril o romantičnem socializmu. Naj bi Vlada za odpravo posledic ujme
               predvidevala ustanovitev gospodarske družbe, ki bo v 100-odstotni lasti države. Ta
               naj bi odkupovala presežni les iz poškodovanih gozdov. Potem se v nadaljevanju
               sprašujejo, zakaj se mora s prodajo lesa ukvarjati država. V Sloveniji imajo
               specializirana gozdna gospodarstva, ki vedo, kako les bolje spraviti na trg. Ali tega
               ne znajo? Je morda cilj vsega skupaj državna pomoč, Vlada pa jo želi prikriti s
               takšnimi ukrepi?</p>
               <p>Kot jaz to razumem, bo cilj te družbe po čim višji ceni kupovati les od lastnikov,
               ga skladiščiti in potem poceni prodati domači lesni industriji. Najnovejše
               informacije so, da naj bi v to državno družbo prezaposlovali celo javne uslužbence
               Zavoda za gozdove in Sklada kmetijskih zemljišč in gozdov. Ustanovljeno naj bi bilo
               to podjetje kar na podlagi posebnega zakona, hkrati pa naj bi uravnavalo cene sečnje
               in spravila. Zdaj, če je temu res tako, bi rekel, da je to dejansko v stilu
               romantičnega socializma. Prava katastrofa pa bo, če boste za 100-milijonski kredit,
               kot ga opisujejo, pri EBRD kot jamstvo dali hipoteko na državne gozdove, ker na ta
               način državna družba lahko ustvarja le izgubo, kar posledično pomeni nezmožnost
               plačila kredita in tako izgubo državnih gozdov. Lahko pa, da nekdo želi poceni
               privatizirati še državne gozdove. Kaj takega še niso naredili nikjer, saj bi s takim
               pristopom uničili privatni sektor, ki odkupuje les iz gozdov. Kaj pa bo potem, ko se
               bo država umaknila? Kdo bo potem odkupoval les? Prav gotovo država, zagotovo, nima
               boljših komercialistov kot privatni sektor.</p>
               <p>Preden bo taka družba ustanovljena, bo minilo vsaj 3 do 4 mesece, to je poleti, rok
               za podrte iglavce pa je 15. 5. Dejstvo je, da doma nimamo lesne industrije, ki bi
               lahko v realnem času ta les predelala. Večina bo šla tako za les za kurjavo in lesne
               plošče ter celulozo. Zanimiva je le hlodovina smreke, ki pa je ni več kot 800 tisoč
               kubikov, kar za lesno predelavo v Avstriji ne predstavlja nobenih težav. Problem je
               prodati bor, kar pa tudi državna firma najbrž ne bo zmogla.</p>
               <p>Zato vas sprašujem, spoštovani minister:</p>
               <p>Ali je res, da se ustanavlja novo državno podjetje za odkup lesa iz privatnih gozdov
               po žledolomu, katero naj bi se financiralo s kreditom, ki bo dan pod hipoteko
               državnih gozdov?</p>
               <p>Hvala lepa.</p>
            </sp>
            <sp xml:id="SDZ6-Redna-23-2014-03-26.sp275">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo za odgovor dajem mag. Dejanu Židanu.</p>
            </sp>
            <sp xml:id="SDZ6-Redna-23-2014-03-26.sp276">

               <speaker>MAG. DEJAN ŽIDAN:</speaker>

               <p>Hvala, gospod predsednik.</p>
               <p>Hvala tudi vam, spoštovani poslanec za aktualno vprašanje in me tudi veseli, da vam
               lahko podam nekaj bolj točnih informacij, kot se mogoče kje da prebrati.</p>
               <p>Verjetno tudi vi poznate, da je koalicija, ko je sklepala novo koalicijsko pogodbo,
               se odločila tudi, da spremeni upravljanje državnega gozda na ta način, da upravljanje
               v bodoče prevzame ne več koncesionarji, ker poznate, da je z vseh političnih strani,
               tudi z vaše, prihajalo zelo dosti očitkov, ampak da upravljanje opravlja enovito
               podjetje. Ne vem, če je to romantični socializem ali ne, je pa to sistem, ki ga imajo
               v veliki večini vseh držav, kjer mislim, da ne gojijo romantičnega socializma.
               Nazadnje, leta 1996, je šla tudi sosednja država, kjer govorijo nemško, ker so se
               našli v neki podobni stiski in so osnovali s posebnim zakonom tudi gospodarsko
               družbo, ki upravlja javni gozd, zato ker so ugotovili, da preko tega lahko lažje
               sledijo, država, pričakovanim učinkom, kot je pričakovani dobiček, in morajo iti v
               gozd nazaj. Tudi nekatere druge, tudi nam primerljive države, ki so nam vzor, imajo
               podobno organizirano. Recimo, taka je Finska; zanimiv je primer Baden-Wűrttenberga,
               Bavarske, Švice in tako naprej. Imajo pa tudi nekatere druge države, recimo primer, v
               sosednji državi so to hrvatske šume.</p>
               <p>Sam žledolom, ki se je zgodil, je dejansko, kakor ste ugotovili, povzročal višek
               lesa, ta se ne bo kazal samo v prvih nekaj mesecih, tega lesa iglavcev bo 31
               odstotkov, od teh silnih 7 milijonov kubikov in nekaj. Tega lesa je še več in ta
               višek bo kar nekaj časa prihajal, ker je pričakovati, da bodo velike ali hude težave
               na trgu. Prve težave so se takoj zaznale takrat, ko je prišlo do žledoloma, takrat so
               začeli nekateri veliki tuji kupci odpovedovati slovenskim lastnikom gozdov pogodbe, s
               katerimi so jim dobavljali les, takrat je tudi država napovedala, da ne bo ljudi
               pustila na cedilu, takrat se je tudi stanje potem umirilo.</p>
               <p>Moram pa povedati, da ima država v osnovi dve možnosti, da intervenira, obe sta v
               skladu z evropsko zakonodajo, to bi rad povedal. Prva možnost je, da se za obdobje 6
               plus 6 mesecev predpiše minimalno ceno, to je v skladu z evropsko zakonodajo, se pa
               ta možnost, v bistvu, izredno redko uporablja, zato ker ko država predpiše neko
               minimalno ceno – kaj se zgodi? Minimalna cena je seveda višja kakor pričakovana cena,
               takrat, če trg razpade, je pa nižja kakor trenutna nižja cena. Če se z uredbo določi
               minimalna cena, se trg avtomatsko spusti na neko nižjo raven. Če pa slučajno država
               predpiše neko minimalno ceno, ki pa je višja, kakor se v nekem trenutku sploh lahko
               na trgu odkupuje, pa na legalen način zaustavi ves legalen promet – kaj se potem
               dogaja na črno, je pa druga stvar. Lahko pa v podobnih primerih, ko gre za naravno
               katastrofo, ko gre za interventne razmere in ko gre za potrebe čiščenja gozda, na ta
               način vskočijo državne družbe, ki skrbijo za državni gozd. Tako se je tudi dogajalo v
               primeru krize v nekaterih drugih državah in to je tudi ideja tega zakona, ki zdaj
               nastaja.</p>
               <p>Ker imam še toliko časa, dovolite, da vam povem, kako zakon nastaja. Pregledala se
               je primerljiva pravna ureditev, recimo v Avstriji na Finskem pa v nekaterih drugih
               državah zahodne Evrope, kjer nimajo – kako ste rekli?– prijaznega socializma. Kolikor
               vem, ga nimajo, hkrati se je potem pričel pripravljati poslovni načrt, katerega
               osnutek bo še ta teden končan. Istočasno na podlagi tega, ko smo pregledali zunanjo
               zakonodajo, v neki ekspertni skupini nastaja osnutek slovenskega zakona, ki bo
               koaliciji predstavljen naslednji teden in takrat se bodo sprejemale, mislim, da
               politične odločitve znotraj koalicije. Kaj bo garancija za morebitni kredit, koliko
               kredita potrebujemo, je seveda odvisno od poslovnega načrta, ki se sedaj končuje, ali
               je potrebnih 10 milijonov, 20 ali pa nekoliko več, bo znano konec tedna, res pa je,
               da bo za ta kredit treba dobiti neko kontra garancijo.</p>
               <p>Kontra garancije so vsaj tri. Ena garancija, recimo, kakor so nekatere države šle,
               je ta, da so adekvatni delež gozda, ko so potrebovale denar za najetje kredita,
               prenesle na družbo, ki je v stoodstotni državni lasti, in tudi s prepovedjo prodaje.
               Druga možnost je, da se gre v garancijo preko Državnega zbora, tretja možnost pa je,
               da se koristi garancijski potencial preko nekaterih drugih virov, ki so državi že
               odobreni, pa niso izkoriščeni. V tem trenutku ni odločitve, katera od teh treh
               možnosti – tudi jaz nimam nobene preference, verjamem, da se bo odločilo za tisto
               varianto, ki je za državo najbolj ugodna.</p>
               <p>Kakšna je časovnica? Časovnica ustanavljanja tega podjetja je takšna, da v
               naslednjem tednu opravimo koalicijske razgovore, vsaka koalicija najprej opravi,
               razgovore znotraj sebe in potem, ko dobimo soglasje, gremo pa s tem osnutkom zakona v
               medresorski razgovor. Hvala.</p>
            </sp>
            <sp xml:id="SDZ6-Redna-23-2014-03-26.sp277">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Hrovat.</p>
            </sp>
            <sp xml:id="SDZ6-Redna-23-2014-03-26.sp278">

               <speaker>ROBERT HROVAT (PS SDS):</speaker>

               <p>Hvala.</p>
               <p>Spoštovani minister, to pomeni, da če sem prav razumel, boste kupovali iz državnih
               gozdov in ne iz privatnih, od privatnih lastnikov. Tako ste na začetku pač
               povedali.</p>
               <p>Ampak dejstvo je, da je treba odreagirati čim prej. Zelo pomembna dejstva pa so, da
               je cene sečnje in spravila zelo težko tržno regulirati, zelo težko. V Sloveniji je
               zagotovo bistveno premalo izvajalcev za to maso lesa. Ta trenutek ni niti dovolj
               transportnih zmogljivosti za prevoz, ne kamionov, ne vagonov, pa se sanacije še
               pravzaprav sploh ni resno začela. Ta trenutek sicer nekateri že pospravljajo svoje
               gozdove, ampak po mojih ocenah je to kvečjemu šele 10 %. Torej, glavno nas še čaka.
               Ampak še to se dela po lažjih terenih. Tisto, kar je zelo zelo globoko, je kar
               problem. Več kot 90 odstotkov sanacije se v privatnih gozdovih sploh še ni
               začelo.</p>
               <p>Sedaj pa ukrepi. En ukrep je to, kar ste prej povedali, ampak mislim, da prvi ukrep
               vsake normalne države bi bil, da bi zagotovila sredstva in organizacijo odpiranja
               gozdnih cest, kar nam do sedaj še ni uspelo, saj so nekatere gozdne ceste še vedno
               zaprte zaradi podrtega drevja. Prav tako bi do sedaj lahko prerazporedili morebitna
               sredstva za najnujnejše subvencije prizadetim lastnikom, pa do sedaj na MKO, se mi
               zdi, da še niste ugotovili niti tega, kaj bi bili najnujnejši ukrepi za vzpostavitev
               sanacije, kaj šele za prerazporeditve sredstev. Se mi zdi, da se to sploh še ni
               začelo dogajati. Spomnite se leta 2008, v Kamniku je bil vetrolom, in takrat so
               subvencije, se pravi izplačila subvencij bile izvedene že v dveh mesecih. Sedaj je
               dva meseca mimo. Nekih pravih ukrepov ni. Bi vas prosil tudi za ta dodaten odgovor …
               <stage>/ izklop mikrofona/</stage></p>
            </sp>
            <sp xml:id="SDZ6-Redna-23-2014-03-26.sp279">

               <speaker>PREDSEDNIK JANKO VEBER:</speaker>

               <p>Hvala. Upam, da je minister razumel kontekst dodatnega vprašanja.</p>
               <p>Gospod minister, izvolite.</p>
            </sp>
            <sp xml:id="SDZ6-Redna-23-2014-03-26.sp280">

               <speaker>MAG. DEJAN ŽIDAN:</speaker>

               <p>Hvala, gospod predsednik. Hvala, spoštovani poslanec, tudi za ta zanimiva
               podvprašanja.</p>
               <p>Odkup lesa velja za les na poškodovanih delih Slovenije. To se razume. Tam je
               generalno gledano podobno razmerje, kakor je generalno v slovenskem gozdu. Približno
               slabih 20 odstotkov gozda je državnega, nekaj malega občinskega, vse ostalo je v
               privatni lasti. Tisto, ker sem pa povedal za upravljanje, to je družba za upravljanje
               in gospodarjenje z državnim gozdom, ki bo prevzela upravljanje v skladu s koalicijsko
               pogodbo, ko bodo koncesije potekle, to je leta 2016. Les pa se odkupuje povsod tam,
               kjer so tržni viški – kot sekundarni kupec.</p>
               <p>Kako se v bistvu cene oblikujejo? Tudi ta model bo deloval tako, da se pojavi
               rezervni kupec. To je treba vedeti. Prvič, nekaj lesa uporabljajo tisti, ki so
               umetniki, nekateri imajo predelavo, nekateri ga tudi skladiščijo. Moram reči, da
               marsikatera tržna povezava je ostala. Tudi tako javljajo v tem trenutku, čeprav za
               posamezne asortimente pa so cene padle tudi v tem trenutku, pri nekaterih pa tudi ne.
               Tu povsem pravilno ugotavljate, da je to trg in država potem pač preko tega podjetja
               skuša zagotavljati oziroma ga bo skušala zagotavljati kot sekundarnega kupca.</p>
               <p>Tisto, kar je država delala v prvih tednih, ste verjetno tudi vi, spoštovani
               poslanec, opazili, imeli smo fokusirano delovanje na dveh področjih. Prvo področje je
               bilo odpiranje gozdnih cest – kakor koli, šest tisoč in nekaj kilometrov je bilo
               zaprtih. Pomemben del tega je bil odprt s pomočjo lokalne skupnosti – ki je v osnovni
               odgovorna –, lastnikov, civilne zaščite, gasilcev in podobno, ni pa še vsa odprto, to
               drži. Drugo, kar je pa bilo kot fokus delovanja, so bili vodotoki. Zunaj smo imeli 51
               ekip tudi zato, da ne pride ob tem še do poplav. Tudi to smo delali preko
               ministrstva.</p>
               <p>Kako je z zagotavljanjem sredstev? Sredstev ne more zagotavljati ministrstvo s
               prerazporejanjem, ker ministrstvo sredstev nima. Sredstva se prerazporejajo preko
               proračunske rezerve, to je 15 milijonov – razen nekaj tistega denarja, kar je
               namenjeno sanaciji gozda, če to mislite mogoče. Jasno, ta denar se bo namenil v
               predele Slovenije, kjer so bile poškodbe, za potrebe, kar bo pač najbolj
               urgentno.</p>
               <p>Kako bo potekala sama sanacija? Na podlagi sanacijskega načrta. Sanacijski načrt pa
               ne dela samo ministrstvo, ampak organ, v bistvu naš državni organ, to je Zavod za
               gozdove, ki ga bo naredil v prvem tednu oziroma prvi dveh tednih aprila. To je le nek
               postopek.</p>
               <p>Edino to informacijo bi še rad podal. Jutri bo na Vladi ocena škode, tokrat uradna,
               ker se bodo združili podatki tako iz AJDE, to je iz državnega sistema, ki ga upravlja
               Uprava Republike Slovenije za zaščito in reševanje, in dodatni popis škode, ki ga
               ocenjuje posebna komisija, in gre za škodo na energetski in prometni infrastrukturi.
               To je osnova za razdelilnih teh 15 milijonov, kolikor ste sami poslanci namenili
               preko … <stage>/ znak za konec razprave/</stage> rezerve. Hvala.</p>
            </sp>
            <sp xml:id="SDZ6-Redna-23-2014-03-26.sp281">

               <speaker>PREDSEDNIK JANKO VEBER:</speaker>

               <p>Hvala tudi ministru.</p>
               <p>S tem zaključujemo to vprašanje.</p>
               <p>Gospod Jože Tanko bo postavil vprašanje ministru za finance dr. Urošu Čuferju, ki je
               sicer danes odsoten.</p>
               <p>Imate besedo, gospod Tanko, izvolite.</p>
            </sp>
            <sp xml:id="SDZ6-Redna-23-2014-03-26.sp282">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Vlada Alenke Bratušek nas je v samo enem letu zadolžila za 8 milijard evrov, torej
               za en državni proračun, kar je svetovni rekord. Nobeni vladi na svetu to še ni uspelo
               v tako kratkem času. In v posmeh vsem, to Vlada šteje kot poseben uspeh, da se še
               vedno lahko zadolžuje, in to vladno zadolževanje je za Vlado poustvarjanja. Minister
               ponovno zbira sredstva po evropskih prestolnicah in spet išče vire, ker se ne zna
               usmeriti na to pravo pot vzdržnih javnih financ. Večino denarja je Vlada vložila v
               bančno luknjo, ki je v največji meri nastala zaradi slabega, nezakonitega,
               klientelističnega ali koruptivnega ravnanja in zaradi dogovornega usmerjanja
               sredstev, tudi za zgrešene politične projekte, ali je šel denar tudi na skrite
               račune. Kot slišimo, bo za banke treba še več denarja, samo za Banko Celje novih 160
               milijonov evrov, v tej banki je bil eden izmed nadzornikov tudi sedanji minister za
               finance. Kljub vsemu je v bankah ostalo še več kot polovica slabih terjatev, lahko
               rečemo privilegiranih terjatev, ki niso bile prenesene na slabo banko. In kljub vsemu
               temu se znotraj te bančne elite ni zgodilo nič. Vsi so ostali na svojih mestih.</p>
               <p>Praktično nič denarja pa Vlada ne namenja za državne investicije, za sanacije
               najnevarnejših odsekov, za odpravo ozkih grl obvoznic, za obnovo železniškega
               omrežja. Prav tako se ne namenja denar za splošno blaginjo državljanov ali za
               investicije v pomembne objekte družbenega standarda, kot so na primer šolski objekti,
               komunala, blokiranje črpanja evropskih sredstev. V zdravstvu so razmere še bolj
               tragične, saj se zaradi blokade zaposlovanja zdravnikov in drugega osebja ne zmore
               zagotoviti niti tehnoloških, niti kadrovskih, niti prostorskih kapacitet. Ko se na
               eni strani za banke najde vedno dovolj denarja, pa Vlada ne more, ali ne zmore, ali
               noče financirati na urgenci zaposlitev nekaj zdravnikov. In … <stage>/ znak za konec
               razprave/</stage> … hudo poškodovani ali hudo bolni brez razloga trpijo ure in ure. Vlada pa
               ne odloči.</p>
               <p>Sprašujem:</p>
               <p>Kakšne so prioritete razporejanja proračunskih sredstev, če na eni strani Vlada po
               nepotrebnem daje milijarde sredstev ali poroštev za povsem privatne naložbe ali
               privatne banke, na drugi strani pa Vlada ne izvaja svojih nalog na področju
               zdravstva, šolstva in še kje, saj ne more ali noče zagotoviti nekaj milijonov
               sredstev za urgenco in zaposlitve novih zdravnikov?</p>
               <p>Želim ustni odgovor.</p>
            </sp>
            <sp xml:id="SDZ6-Redna-23-2014-03-26.sp283">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Na podlagi vaše izjave, da želite ustni odgovor, bom zaradi odsotnosti ministra na
               današnji seji vprašanje uvrstil na naslednjo redno sejo Državnega zbora.</p>
               <p>Gospa Sonja Ramšak bo zastavila vprašanje ministru za infrastrukturo in prostor
               gospodu Samu Omerzelu.</p>
            </sp>
            <sp xml:id="SDZ6-Redna-23-2014-03-26.sp284">

               <speaker>SONJA RAMŠAK (PS SDS):</speaker>

               <p>Hvala lepa. Spoštovani ministri, spoštovani predsednik, poslanke in poslanci!</p>
               <p>Posledice finančne, gospodarske in socialne krize so posebej močno prizadela
               nekatere regije, predvsem Koroško, Savinjsko-šaleško, Zasavsko, Spodnjesavsko in
               belokranjsko regijo. Zato projekt tretje razvojne osi za ta območja ne predstavlja le
               vprašanja izgradnje infrastrukture in povezanosti države, temveč predstavlja pomemben
               pogoj celovitega razvoja teh območij ter odpiranja novih delovnih mest. Dokler te
               ceste ne bo, bodo te regije prav gotovo manj privlačne za tuje investicije, nekatera
               podjetja že razmišljajo tudi o selitvi svoje proizvodnje, prav tako pa je kakovost
               življenja v teh regijah nižja. Te regije že zdaj stagnirajo, predvsem Koroška,
               Zasavska in belokranjska, in če se ne bodo odprle navzven, bodo ostale še bolj
               zaostale. Mladi v teh regijah praktično nimajo perspektive, ne vidijo svoje
               priložnosti, saj ni delovnih mest niti stanovanj. Tretja razvojna os torej bi torej
               predstavljala izredno pomembno možnost oživitve gospodarske aktivnosti. Omenjena
               razvojna os je opredeljena že v strategiji prostorskega razvoja Republike Slovenije
               iz leta 2004 in predstavlja pomembno medregijsko povezavo ter navezavo predvsem na
               Avstrijsko in Hrvaško prometno omrežje. Prvič je bila kot glavni medregijski koridor
               določena že v slovenskem regionalnem prostorskem načrtu leta 1974.</p>
               <p>Spoštovani minister:</p>
               <p>Kdaj bo ministrstvo začelo uresničevati projekt tretje razvojne osi – pri tem mislim
               na severni in južni del?</p>
               <p>Kdaj bo zagotovljena ustrezna mobilnost prebivalstva?</p>
               <p>Kdaj bodo odpravljena ozka grla?</p>
               <p>Kdaj bo omogočeno izkoriščanje razvojnih in drugih potencialov?</p>
               <p>Hvala za vaš odgovor.</p>
            </sp>
            <sp xml:id="SDZ6-Redna-23-2014-03-26.sp285">

               <speaker>PREDSEDNIK JANKO VEBER:</speaker>

               <p>Hvala za vprašanje.</p>
               <p>Besedo ima gospod Omerzel.</p>
            </sp>
            <sp xml:id="SDZ6-Redna-23-2014-03-26.sp286">

               <speaker>SAMO OMERZEL:</speaker>

               <p>Spoštovani predsednik, hvala za besedo. Spoštovana gospa poslanka, najlepša hvala za
               vprašanje.</p>
               <p>Že ko sem nastopil oziroma kandidiral za ministra, je bila ena od pomembnejših tem
               tretja razvojna os in moram priznati, da danes popolnoma v drugi luči gledam tudi na
               vprašanje tretje razvojne osi, kot sem jo takrat. Pa verjetno bi bilo nekaj narobe,
               če ne bi po enemu letu gledal malce drugače na ta projekt. Predvsem se mi zdi pošteno
               in fer do vseh, da ko govorimo o tretji razvojni osi, da jasno povemo, da je tretja
               razvojna os razdeljena v kar nekaj etap; in prav je tako, ker imamo opravka z
               različno problematiko, z različnimi aktivnostmi. Na ministrstvu smo glede na celotno
               delitev tretje razvojne osi tudi poskrbeli, da imamo po posameznih etapah zelo jasen
               pregled, kje potekajo kakšne aktivnosti, v kateri fazi smo – seveda vse tisto, kar je
               v pristojnosti našega ministrstva. Tudi vam z veseljem pošljem gradivo v pisni obliki
               na temo tretje razvojne osi, zaradi lažjega razumevanja in večjega pregleda smo dali
               na ministrstvo narediti tudi grafični pregled tretje razvojne osi s komentarji in z
               lepo barvno lestvico, da se točno vidi, v kakšni fazi je katera etapa tretje razvojne
               osi, tako da to vam z veseljem pošljem.</p>
               <p>Če pa gremo pogledat konkretno po posameznih odsekih, kje smo, pa bi glede na
               aktivnosti šel kar s severnega dela proti južnemu. Torej, če gledamo Otiški vrh do
               maloobmejnega prehoda Holmec tu je bil leta 2012, konkretno 25. 10., sklep Vlade o
               mirovanju tega dela, predvsem zaradi tega, ker se je pojavil problem neekonomičnosti
               te variante. Tu je predlog izdelave nove študije in v nadaljevanju odločitev, kako
               zdimenzionirati v začetku do pozneje same izvedbo tega dela. Pri odseku Slovenj
               Gradec jug do Dravograda z obvoznicami je bil ravno tako 25. 10. 2012 sklep Vlade o
               mirovanju tega dela. Ravno tako je tukaj predlog izdelave nove prometne študije. Na
               tem odseku je predvsem ključni problem nasprotovanje lokalnih skupnosti glede na
               študije variant, ki so bile v preteklosti pripravljene pred sklepom Vlade z dne 25.
               10. 2012. Pri odseku Velenje jug do Slovenj Gradec jug je bila uredba o državnem
               prostorskem načrtu sprejeta 29. avgusta 2013. Investitor v DPN je družba Dars. Potem
               priključek AC A2 pri Podlogu do Velenja; tu imamo v tem trenutku dopolnitev študije
               variant in izdelavo predloga izvedljivosti variant. Ključni problem, ki ga imamo na
               tem območju, je povezan predvsem s poseganjem v naravo in soočanje z nadomestnimi
               habitati in varovanjem okolja.</p>
               <p>Na srednjem delu, torej med avtocesto A1 Celje–Lopata in avtocesto A2 proti Novemu
               mestu, imamo ravno tako v fazi dopolnitve študije variant, torej izdelava nove
               predloge. Tu se ravno tako srečujemo z neekonomičnostjo prve variante, kjer moramo
               dejansko zopet pogledati, kaj je tisto, kar je ekonomično upravičljivo na tem
               območju.</p>
               <p>Potem gremo pa na južni del tretje razvojne osi, imamo pa odsek avtocesta A2 torej od
               Novega mesta do priključka Maline, tu imamo sprejet državni prostorski načrt z dnem
               20. 12. 2012. Tu sta bila investitorja – en del Ministrstvo za infrastrukturo in
               prostor in v drugem delu DRSC. Potem imamo odsek Maline do mednarodnega mejnega
               prehoda Metlika in Črnomelj jug. Na temu območju imamo v fazi priprave stališč in
               pripomb do sprejema uredbe DPN – državnem prostorskem načrtu. Predvidevamo, da bo
               državni prostorski načrt sprejet v juliju 2014 in potem imamo zadnjo fazo na tretji
               razvojni osi, torej govorimo o odseku Črnomelj jug do mejnega prehodna Vinica. Na tem
               območju pa zaradi pomanjkanja finančnih sredstev in v pripravi državnega prostorskega
               načrta je ta odsek trenutno v mirovanju.</p>
            </sp>
            <sp xml:id="SDZ6-Redna-23-2014-03-26.sp287">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospa Sonja Ramšak, izvolite.</p>
            </sp>
            <sp xml:id="SDZ6-Redna-23-2014-03-26.sp288">

               <speaker>SONJA RAMŠAK (PS SDS):</speaker>

               <p>Hvala, minister.</p>
               <p>Ne da ne bi bila zadovoljna z vašim odgovorom, seveda sem. Vem, da ste v zadnjem
               času dobil že več vprašanj na to temo, tudi razumem, da gre za izredno zahtevno
               območje, tudi konfiguracijsko, pa vendar mislim, da na eni strani se v teh regijah
               srečujemo z izredno visoko brezposelnostjo oziroma s propadom gospodarskih družb, na
               drugi strani pa imamo izredno uspešna podjetja, ki pa ravno zaradi pomanjkanja te
               ustrezne infrastrukture imajo sedaj težave. Če se navežem tudi na to regionalno cesto
               Pirešica–Velenje, moram reči, da se verjetno tudi Gorenje in nekatera druga podjetja,
               kjer so lastniki tudi tujci, soočajo v teh dneh tudi s težavami. Veste, da tam pri
               odcepu za Šentilj se dejansko obnavlja most oziroma je polovična zapora in da vse to
               tudi povzroča dodatne stroške gospodarstvu.</p>
               <p>Upam, da bo država čim prej našla ustrezne rešitve in da bodo tudi ta območja, ki
               sicer imajo izreden potencial, tako turistični kot tudi gospodarski in industrijski –
               da boste to čim prej uresničili in zagotovili tudi ustrezna finančna sredstva. Seveda
               se pa zavedam, da del problema leži tudi na lokalnih skupnostih, in upam, da bodo
               lokalne skupnosti sledile predvsem interesu gospodarstva in prebivalstva, ne pa
               mogoče posameznim parcialnim interesom.</p>
               <p>Res bi vas prosila – ne bom zahtevala splošne razprave, ampak da mi dostavite to
               dokumentacijo, za katero ste rekli, da razpolagate z njo. Hvala.</p>
            </sp>
            <sp xml:id="SDZ6-Redna-23-2014-03-26.sp289">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite dopolniti še odgovor?</p>
               <p>Minister, imate besedo.</p>
            </sp>
            <sp xml:id="SDZ6-Redna-23-2014-03-26.sp290">

               <speaker>SAMO OMERZEL:</speaker>

               <p>Hvala za besedo.</p>
               <p>Spoštovana gospa poslanka, zahvaljujem se vam za to razpravo in razumevanje pomena
               infrastrukture za gospodarstvo. Dejansko zavedanje, da je gospodarstvo tisto, ki je
               uporabnik te infrastrukture, je temeljno. Prepričan sem, tudi v sodelovanju z našim
               novim ministrom za gospodarstvo, da bomo ne samo midva kot resorna ministra za ti dve
               področji, ampak tudi na nivoju celotne Vlade in seveda Državnega zbora razumeli, kako
               pomembna je investicija v infrastrukturo. Ne nazadnje smo na nekem drugem delu
               infrastrukture to videli ob temu dogodku žledoloma, ki smo ga imeli letos v državi.
               Dejansko tisto, kar je v nekih normalnih razmerah samo po sebi umevno, da imamo, šele
               v tistem trenutku, ko ni na razpolago, vidimo, kaj to pomeni za slovensko
               gospodarstvo. Prepričan sem, da smo se ob tej naravni nesreči, ki smo jo imeli v
               Sloveniji, vsi zavedali, kako pomembna je infrastruktura, da slovensko gospodarstvo
               normalno funkcionira in da je lahko konkurenčno.</p>
               <p>Vsekakor se vam zahvaljujem za to razpravo in seveda upam tudi na podporo pri naših
               idejah in razvoju infrastrukture. Seveda, zavedajoč se na našem ministrstvu, da je ta
               infrastruktura namenjena gospodarstvu in da mora služiti gospodarstvu in razvoju
               slovenskega gospodarstva.</p>
            </sp>
            <sp xml:id="SDZ6-Redna-23-2014-03-26.sp291">

               <speaker>PREDSEDNIK JANKO VEBER:</speaker>

               <p>Hvala ministru za dopolnitev odgovora.</p>
               <p>S tem zaključujem to vprašanje.</p>
               <p>Prehajamo na vprašanje, ki ga bo zastavil gospod Ljubo Žnidar, in sicer ministru za
               obrambo gospodu Romanu Jakiču, ki je odsoten od 16.20.</p>
               <p>Imate besedo, gospod Žnidar.</p>
            </sp>
            <sp xml:id="SDZ6-Redna-23-2014-03-26.sp292">

               <speaker>LJUBO ŽNIDAR (PS SDS):</speaker>

               <p>Spoštovani predsedujoči, spoštovani ministri, kolegice in kolegi!</p>
               <p>Rekel bi, da je prav nedostojno od strani ministra za obrambo gospoda Romana Jakiča,
               da ne opravlja svojega dela oziroma da ni danes prisoten v Državnem zboru in da ne
               odgovarja na resna in pomembna vprašanja poslancev. Raje se udeleži oziroma obiskuje
               društva po Sloveniji. Skratka, gre za neresen pristop k njegovemu obsegu dela, ki ga
               mora izvrševati. S tem se seveda izogiba neprijetnim vprašanjem. Verjamem, da je to
               zanj neprijetno, ampak to je njegova služba, to je njegovo delo, ki ga mora
               opravljati.</p>
               <p>Ko sam gledam delo aktualne vlade, bi lahko ugotovil, da se Vlada izjemno trudi;
               Vlada se izjemno trudi, kako najhitreje spraviti državo v propad. Lahko rečem, da ni
               niti enega korenitega ukrepa, ki bi zmanjšal javno porabo, po drugi strani pa
               gospodarstvu, ki edino ustvarja in polni proračun, krepko meče poleno pod noge. Pa ne
               samo z davki, z višjimi obremenitvami, ampak kar na vse mogoče načine.</p>
               <p>Navedel bom en takšen primer, in to je primer Ministrstva za obrambo, ki je v
               letošnjem letu zaradi vojaških letalskih vaj dvakrat bolj zaprlo slovenski zračni
               prostor kot po navadi. Kaj to pomeni? V mesecu marcu je napoved zračnega prostora za
               25 dni, v mesecu aprilu za 16 dni zapore zračnega prometa, za mesec maj še
               ministrstvo ni podalo predloga zapore. Ali se res nobeden na ministrstvu ne vpraša,
               kakšna škoda je s tem povzročena gospodarstvu? Če pogledam statistiko iz lanskega
               leta: bilo je 26 tisoč potnikov, ki so porabili v Sloveniji 4 milijone in pol
               prihodkov, ki so prileteli z lastnimi avioni. Tukaj ne gre samo za izpad s strani
               letališče pristojbine, tako da sprašujem ministra:</p>
               <p>Kolikšno škodo povzroča gospodarstvu občutno povečan obseg zapor zračnega prostora
               zaradi vojaških letalskih vaj?</p>
               <p>Sam nisem zasledil, da bi v Sloveniji bile izredne razmere. Nisem zasledil, da bi
               bili vojaško ogroženi, da bi bila potrebna tako obsežna zapora prostora in s tem
               škoda … <stage>/ izklop mikrofona/</stage></p>
            </sp>
            <sp xml:id="SDZ6-Redna-23-2014-03-26.sp293">

               <speaker>PODPREDSEDNICA POLONCA KOMAR:</speaker>

               <p>Hvala lepa. Odgovor boste dobili ustno na naslednji seji.</p>
               <p>Naslednji bo zastavil vprašanje mag. Štefan Tisel, in sicer ministrici za zdravje
               dr. Alenki Trop Skaza, ki pa je opravičeno odsotna.</p>
            </sp>
            <sp xml:id="SDZ6-Redna-23-2014-03-26.sp294">

               <speaker>MAG. ŠTEFAN TISEL (PS SDS):</speaker>

               <p>Vsem lep pozdrav, spoštovana podpredsednica Državnega zbora, spoštovani ministri,
               poslanke in poslanci!</p>
               <p>Imam poslansko vprašanje za ministrico za zdravje – ali če bo nov minister –, ker
               danes ne bom dobil odgovora, ker je odsotna. Zato bom tudi prosil za ustni odgovor na
               naslednji seji. In sicer v zvezi z razvojem informacijskega sistema v zdravstvu.</p>
               <p>Dober zdravstveni sistem temelji na kvalitetnem kadru, se pravi izobraženih,
               usposobljenih in motiviranih ljudeh, ustreznih prostorih in opremi ter zadovoljnem
               oziroma zadovoljivem dotoku finančnih sredstev. Informacijski sistem v zdravstvu je v
               veliko pomoč tako pri organizaciji dela, njegovi kvaliteti in dostopnosti do
               storitev, izvidov, kakor tudi v skrajševanju časa od diagnoze do zdravljenja, pa tudi
               za nadzor kakovosti, ne nazadnje za vrednotenje opravljenega dela oziroma pri
               zaračunavanju storitev. Najprej se je razvil informacijski sistem ravno na področju
               obračunavanja in tega ima še danes najbolj razvitega Zavod za zdravstveno zavarovanje
               Slovenije. V zdravstvenih zavodih se je informacijski sistem razvijal zelo
               razdrobljeno in stihijsko. Še danes je UKC Ljubljana – obstajajo štirje informacijski
               sistemi znotraj na osnovi ravni in vsaka bolnišnica ima v glavnem svoj sistem. Zadnja
               leta pa Ministrstvo za zdravje izvaja nadgradnjo informacijskih sistemov tudi na
               področju shranjevanja, prenašanja in ponovnega predvajanja slikovnega materiala.
               Večino od 26 bolnišnic v Sloveniji uporablja aparature za diagnostiko: rentgen,
               magnetno resonanco, CT, ultrazvok, endoskopijo in vse te naprave delujejo na
               digitalni ravni in jih je mogoče med seboj povezovati. Cilj projekta E-zdravje
               Ministrstva za zdravje je bil vzpostaviti sodoben informacijski sistem, ki bo
               omogočal varno elektronsko povezovanje in učinkovito obvladovanje zdravstvenih in z
               zdravstvom povezanih podatkov in informacij.</p>
               <p>V nadaljevanju projekta naj bi se informacijsko povezali vsi zdravstveni zavodi in
               Zavod za zdravstveno zavarovanje Slovenije. Cilj je, da bodo vsi zdravstveni in drugi
               podatki zbrani in dostopni na enem mestu in da bo lahko zdravnik s kartico dostopal
               do teh podatkov povsod po Sloveniji … Moram malo skrajšati, izgleda.</p>
               <p>Računsko sodišče je revidiralo uspešnost izvajanja projekta E-zdravja in rezultati so
               porazni. Odzivnega poročila ministrstva še ni, gre pa za to, da lahko obstaja sum, da
               zadeve porabijo več denarja in da se razdrobljenost še povečuje, tako da bo treba …<stage>/
               izklop mikrofona/</stage></p>
            </sp>
            <sp xml:id="SDZ6-Redna-23-2014-03-26.sp295">

               <speaker>PODPREDSEDNICA POLONCA KOMAR:</speaker>

               <p>Hvala lepa za vprašanje. Seveda boste dobili odgovor na naslednji seji. Ali želite
               pisno? Na naslednji seji dobite ustni odgovor. Hvala lepa.</p>
               <p>Naslednji bo poslansko vprašanje zastavil gospod Samo Bevk, in sicer ministru za
               izobraževanje, znanost in šport, dr. Jerneju Pikalu.</p>
            </sp>
            <sp xml:id="SDZ6-Redna-23-2014-03-26.sp296">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Pred samim letom dni sem vam, gospod minister, zastavil vprašanje o poteku gradnje
               Nordijskega centra Planica, ki je zaradi obsega del in višine vloženih javnih
               sredstev aktualno že več let. K postavitvi poslanskega vprašanja, ki je zelo podobno
               lanskemu, pa sta me tokrat spodbudila dva neločljivo povezana dogodka. V začetku
               februarja je namreč minilo 80 let, odkar so na takrat ravnokar zgrajeni Bloudkovi
               velikanki v Planici organizirali prvo mednarodno tekmovanje v smučarskih skokih.
               Drugi medijsko odmevnejši dogodek pa je zaključek svetovnega pokala v smučarskih
               skokih v ženski in moški konkurenci. Minuli konec tedna smo lahko zopet s ponosom
               zrli v dolino pod Poncami, preizkus nove Bloudkove velikanke, tokrat tudi s tekmo v
               moški konkurenci, je uspel ne le v organizacijskem, ampak tudi v tekmovalnem smislu.
               Slovenski skakalci so nadaljevali z razvajanjem množice navijačev in poskrbeli so za
               popoln konec izjemno uspešne sezone.</p>
               <p>Gospod minister, slike iz Planice nakazujejo, da Slovenija počasi, a vztrajno
               izgrajuje modern nordijski center. Dobršen del skakalnega dela je pod streho. Glede
               na rekordno zgodovino smučarskih poletov pa se zdi, da vsi skupaj z nestrpnostjo
               pričakujemo zlasti zaključek prenove letalnice. Kot smo lahko včeraj prebrali, je
               konstruktor največjih letalnic na svetu Janez Gorišek napovedal, da bo po prenovi v
               Planici mogoče leteti kar 250 metrov in več. Ob tem se je z navdušenjem odzval na
               prenovo Bloudkove skakalnice in tekmo in dejal, da si z razvijanjem takega centra
               več, kot ljubitelj smučarskih skokov, ne moreš želeti.</p>
               <p>Spoštovani gospod minister, dr. Pikalo, glede na navedeno vas sprašujem:
                   Kakšna je predvidena dinamika dokončanja Nordijskega centra v Planici?
                     Najlepša hvala za odgovor. 
               
           </p>
            </sp>
            <sp xml:id="SDZ6-Redna-23-2014-03-26.sp297">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, minister, imate možnost za odgovor.</p>
            </sp>
            <sp xml:id="SDZ6-Redna-23-2014-03-26.sp298">

               <speaker>DR. JERNEJ PIKALO:</speaker>

               <p>Gospa podpredsednica, spoštovani gospod poslanec in seveda vsi ostali prisotni!</p>
               <p>Dovolite mi, da svoj odgovor strukturiram v treh delih. Prvi del se bo dotaknil
               vprašanja zemljišč v Nordijskem centru Planica, potem pa, kot veste, je projekt
               razdeljen na dva dela: na tisti smučarski del, kot mu rečemo, in potem na tekaški del
               oziroma na skakalni del in na tekaški del.</p>
               <p>Kar se tiče vprašanja odkupa zemljišč, lahko rečemo, da je z Agrarno skupnostjo
               zadeva realizirana, v teku je parcelacija ter seveda odkup zemljišč v višini 60 tisoč
               evrov, postopek razglasitve je zaključen, smo na tem, da v zemljiško knjigo vpišemo
               184 pogodb ter urejamo služnost za tekaške proge. To je, kar se tiče zemljišč.</p>
               <p>Potem pa Center za smučarske skoke in polete Planica. Pa mi dovolite, da grem po
               posameznih objektih, ker bo tako najbolj racionalno. Bloudkova velikanka. Torej,
               skakalnica, na kateri so bile ta minuli teden tekme, je trenutno v fazi tistega, kar
               imenujemo faza odprave pomanjkljivosti. Uporabno dovoljenje za poskusno obratovanje
               je bilo izdano 12. oktobra 2012. Do julija 2014, torej julija tega leta, morajo biti
               odpravljene vse pomanjkljivosti, da bo podano tudi dokončno uporabno dovoljenje.
               Potem imamo druge objekte, veste, da imamo otroške in mladinske skakalnice, tehnični
               pregled le-teh je bil opravljen 7. januarja 2014. Odpravljajo se še posamezne
               pomanjkljivosti, med drugim je treba izvesti meritve na vitlih. Izdaja uporabnega
               dovoljenja za te otroške skakalnice se predvideva v aprilu 2014. Potem imamo v sklopu
               tega rekonstrukcijo in premostitev hudournika, kjer so dela zaključena, uporabno
               dovoljenje bo izdano skupaj z otroškimi in mladinskimi skakalnicami. Potem imamo
               servisni objekt Čaplja, kjer je objekt zaključen ter je uporabno dovoljenje bilo
               izdano 19. marca 2014.</p>
               <p>Potem je pa tisto, kar ste posebej spraševali, torej, letalnica bratov Gorišek. Z
               izbranim izvajalcem, kot veste, je bila 23. 8. 2013 podpisana pogodba za
               rekonstrukcijo letalnice in novogradnjo spremljevalnih objektov, višina pogodbe je
               3,6 milijona evrov brez DDV – smo v zamudi, vendar glede na začrtan terminski plan
               lahko rečem, da so se najbolj zamude pojavile v novembru, nadaljevale pa tudi v
               decembru. Razlog je na eni strani v problemih z betoniranjem in na drugi strani v
               zemljini, ki zaradi razmočene zemlje v novembru in decembru ni bila dovolj varna za
               nadaljevanje gradnje. Potem se nam je še 9. 1. 2014 zgodil stečaj družbe SGP Tehnik
               d. d., ki je bila izbrana na tem razpisu, a vendarle je stečajni upravitelj Zavod
               Planica obvestil, da bomo lahko nadaljevali gradnjo s podizvajalcem, tako da
               pričakujemo, da se bodo dela nadaljevala v aprilu in naj bi bila tudi zaključena do
               oktobra 2014.</p>
               <p>Naslednji objekt je izvedba celovitega sistema za oskrbo z vodo – tu so dela v teku;
               potem izgradnja poševnega dvigala, kjer so dela ravno tako v teku, kupuje se oprema
               za objekt Čaplja in za vetrno zaščito. Torej, celoten ta del, kar se tiče skakalnega
               centra, naj bi bil dokončan do oktobra 2014.</p>
               <p>Drugi del je pa tisti tekaški del, kjer je bilo gradbeno dovoljenje izdano 6.
               februarja 2014, javni razpis je bil objavljen 10. 1. 2014 in pričakuje se, glede na
               ponudbe, da bo sklep o izbiri izdan nekje sredi aprila. Iz tega bodo sledili razpisi
               za tekaške proge, nogometno in otroško igrišče, adrenalinski park, opremo za
               organizacijo tekmovanj ter seveda osrednji objekt. Hvala lepa.</p>
            </sp>
            <sp xml:id="SDZ6-Redna-23-2014-03-26.sp299">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Želite dopolnitev odgovora? Izvolite.</p>
            </sp>
            <sp xml:id="SDZ6-Redna-23-2014-03-26.sp300">

               <speaker>SAMO BEVK (PS SD):</speaker>

               <p>Hvala za vaš odgovor, gospod minister.</p>
               <p>Spodbudno je dejstvo, da bo lahko po stečaju glavnega izvajalca gradbenega podjetja
               Tehnik dela lahko nadaljevalo podizvajalsko podjetje oziroma podizvajalci in tako
               prenova letalnice ne bo vprašljiva. Sedaj je najbrž zelo pomembno, da nastopijo
               ugodni vremenski pogoji za nadaljevanje gradbenih del in to čim prej, da bodo lahko
               ulovljeni roki, o katerih ste prej spregovorili.</p>
               <p>Že v uvodnem vprašanju sem seveda nakazal, da je zelo pomembno vprašanje tudi
               izgradnja tekaškega dela Nordijskega centra, namreč izganja tega tekaškega dela je
               tudi zelo pomembna z vidika kandidature za svetovno nordijsko prvenstvo. Zato me
               zanima:</p>
               <p>Ali bo lahko to v roku zgrajeno?</p>
               <p>Kakšni so roki za porabo evropskih sredstev?</p>
               <p>S tem v zvezi me zanima:</p>
               <p>Kako ministrstvo sodeluje pri kandidaturi za svetovno prvenstvo v nordijskih
               disciplinah leta 2019?</p>
               <p>Kot je vsem nam znano, bo organizator izbran že letos, v prvem tednu junija v
               Barceloni. Po zelo uspešni izvedbi evropskega prvenstva v košarki, kjer je bila
               bilanca pozitivna, bi lahko s temi izkušnjami, ki jih imajo športni organizatorji v
               Sloveniji, tudi nordijsko prvenstvo lahko zelo dobro speljali. Hvala lepa.</p>
            </sp>
            <sp xml:id="SDZ6-Redna-23-2014-03-26.sp301">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, izvolite, imate možnost za odgovor.</p>
            </sp>
            <sp xml:id="SDZ6-Redna-23-2014-03-26.sp302">

               <speaker>DR. JERNEJ PIKALO:</speaker>

               <p>Hvala lepa. Hvala tudi za ta del.</p>
               <p>Če smem, bom začel tam na koncu, kjer ste omenjali kandidaturo za svetovno prvenstvo
               leta 2019. Vlada Republike Slovenije je 16. aprila 2013 dala soglasje Smučarski zvezi
               Slovenije, da lahko kandidira na tistem omenjenem kongresu FIS v Barceloni junija
               2014 za kandidaturo za nordijsko svetovno prvenstvo leta 2019. Mi te odločitve nismo
               sprejeli, za to odločitvijo stojimo, smo v navezavi, vsaj jaz osebno, s Smučarsko
               zvezo Slovenije, dogovarjamo se za aktivnosti, za našo pomoč, če bo potrebna
               Smučarski zvezi pri temu projektu pridobivanja svetovnega prvenstva v nordijskem
               smučanju leta 2019 v Planici.</p>
               <p>Ampak tukaj bi rad rekel eno stvar; Nordijski center Planica sam po sebi ni namenjen
               zgolj in samo temu svetovnemu prvenstvu. Mi ne gradimo nordijskega centra z vsemi
               skakalnicami, tekaškimi programi, tekaškim centrom in tako naprej, zato da bi
               organizirali svetovno prvenstvo. Ideja je v tem, da mora biti ta center vse dneve v
               letu v uporabi. Tudi ne bo Nordijski center Planica tisti, ki bo organizator
               svetovnega prvenstva, Nordijski center bo dal te objekte v najem Smučarski zvezi, ki
               bo organizatorica. Je pa seveda naloga Nordijskega centra, da jih vzdržuje v
               primernem stanju, zato da lahko skozi celo leto na teh objektih potekajo
               aktivnosti.</p>
               <p>Kar se tiče roka, je rok jasen: 31. 12. 2015, ampak mi imamo nekako interni rok, to
               je avgust 2015, da so vse gradnje vseh objektov, vključujoč opremo, v Nordijskem
               centru Planica tudi končane. Mislim, da bo to velika zadeva, če mene vprašate, bo
               verjetno najlepši nordijski center, kar jih bo trenutno v Evropi, verjetno tudi eden
               najbolje opremljenih; in prav je, zato ker je to tudi ena najlepših dolin ne samo po
               naravnih lepotah, ampak tudi po tradiciji in zelo bogati zgodovini smučarskih skokov.
               Hvala lepa.</p>
            </sp>
            <sp xml:id="SDZ6-Redna-23-2014-03-26.sp303">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Nadaljujemo z drugim krogom vprašanj poslank in poslancev. Kot prvi v temu krogu bo
               zastavil vprašanje gospod Janez Ribič ministru za gospodarski razvoj in tehnologijo
               gospodu Metodu Dragonji.</p>
               <p>Izvolite, gospod Ribič.</p>
            </sp>
            <sp xml:id="SDZ6-Redna-23-2014-03-26.sp304">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora, spoštovani gospod
               minister!</p>
               <p>Za vami je prvi mesec ministrovanja. Glede na to, da ste nekoč že bili gospodarski
               minister in ker ste tudi sami bili direktor večjega podjetja, v zadnjem času tudi v
               tujini, predvidevam, da dobro poznate obe plati zgodbe.</p>
               <p>Zahteven gospodarski resor ste prevzeli v času, ko se situacija v gospodarstvu
               poslabšuje iz dneva v dan; ko smo vsak dan priče novim stečajem, ko iz meseca v mesec
               narašča brezposelnost in ko se povečujejo obremenitve gospodarstva tudi z novimi ali
               novim nepremičninskim davkom, ki mu, kolikor vem, sicer nasprotujete, a vas žal Vlada
               pri vašem predlogu znižanja davčne stopnje ni podprla. In danes kot slišim, se vam že
               napovedujejo protesti obrtnikov. Verjamem, da se strinjate, da je potrebno hitro
               ukrepanje, zato me zanima:</p>
               <p>Kakšne ukrepe načrtujete v teh prvih mesecih vašega mandata?</p>
               <p>Ker časa za naštevanje seveda ni veliko, vas bom prosil, če nam danes predstavite
               morda tri najpomembnejše ukrepe za zagon gospodarstva, ki jih na kratek rok
               načrtujete v okviru vašega resorja. Prosil vas bom tudi, da nam predstavite tudi
               konkretne številke, ki jih pričakujete s temi ukrepi:</p>
               <p>Za koliko se bo zmanjšalo število brezposelnih?</p>
               <p>Konkretno, koliko bodo ti ukrepi izboljšali gospodarsko rast v letošnjem letu?</p>
               <p>Zanima me tudi:</p>
               <p>Ali podpirate subvencije za gospodarstvo?</p>
               <p>Boste še naprej podpirali subvencije podjetjem ali se morda bolj nagibate k nižji
               obdavčitvi podjetij?</p>
               <p>Z morebitnim ukinjanjem subvencij, za katerega se tudi sam zavzemam, in zniževanjem
               davkov bi na tak način veliko pomagali podjetnikom. Tisto razliko, kolikor pa zdaj
               dajemo teh subvencij, pa bi lahko s temi sredstvi nadomestili znižanje davkov v
               državnem proračunu.</p>
               <p>Prosim za odgovore.</p>
            </sp>
            <sp xml:id="SDZ6-Redna-23-2014-03-26.sp305">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, imate možnost za odgovor. Izvolite.</p>
            </sp>
            <sp xml:id="SDZ6-Redna-23-2014-03-26.sp306">

               <speaker>METOD DRAGONJA:</speaker>

               <p>Hvala lepa, gospa podpredsednica. Spoštovane poslanke in poslanci!</p>
               <p>Naj povem, da smo zaključili pripravo programa ukrepov za gospodarsko rast in nova
               delovna mesta v okviru Ministrstva za gospodarski razvoj in tehnologijo in ga predali
               v obravnavo Vladi Republike Slovenije, ki ga bo obravnavala naslednji teden in potem
               posredovala delovnim telesom Državnega zbora, predvsem Odboru za gospodarstvo, Odboru
               za delo, družino, socialne zadeve in invalide, da ta program tudi predstavimo in da
               ga lahko tudi pristojni parlamentarni odbori dopolnijo oziroma predlagajo še dodatne
               ukrepe, če bodo ocenili, da so ti potrebni. Tukaj je pripravljenih 9 ukrepov, od
               katerih se nekateri praktično že izvajajo in so bili sprejeti v okviru reform,
               predvsem sanacije bančnega sistema in potem iz te sanacije izhajajočih aktivnosti, ki
               so vezane na to sanacijo.</p>
               <p>Kar pa se tiče mojih poudarkov ali mojih konkretnih prednostnih nalog. Na prvo mesto
               postavljam ukrepe za spodbujanje izvoza, na drugo mesto ukrepe, ki prispevajo k
               razdolžitvi podjetij in njihovem prestrukturiranju ter zagotavljanju dostopa do virov
               financiranja, in na tretje mesto bi postavil ukrepe za izboljšanje konkurenčnosti
               slovenskega gospodarskega okolja in pogojev za delovanje gospodarstva.</p>
               <p>Če te tri prioritetne ukrepe nekoliko konkretiziram. Zakaj je na prvem mestu izvoz?
               Ker izvoz v tej situaciji glede na omejitve v domači potrošnji, ki izhajajo iz
               javnofinančne konsolidacije, pravzaprav lahko najhitreje in največ prispeva h
               gospodarski rasti. Tukaj predvidevamo na prvem mestu dodatne programe oziroma
               povečanje potenciala, ki jih za spodbujanje izvoza izvaja SID banka. To je predvsem
               povečanje potenciala za zavarovanje izvoznih tveganj in povečanje potenciala za
               financiranje izvoznih poslov. V tem delu je predvideno, da predvsem povečamo
               varnostne rezerve in skozi te varnostne rezerve potem omogočimo tudi večji obseg
               programov, ki jih izvaja SID banka, vezano na podporo izvoznikom. Nadalje sodijo v ta
               ukrep še ukrepi za podpiranje internacionalizacije gospodarstva, usklajenih nastopov
               v tujini in ukrepi za spodbujanje turizma, bolj učinkovito promocijo turizma in
               osamosvojitev STO kot specializirane agencije, ki bo bolj osredotočena na promocijo
               turističnega nastopa Slovenije v tujini.</p>
               <p>Na drugem mestu so ukrepi za razdolžitev in prestrukturiranje podjetij. Ti ukrepi se
               že izvajajo v okviru sanacije bank in prenosa slabih terjatev na Družbo za
               upravljanje terjatev bank. O tem smo bolj obširno razpravljali včeraj popoldan in
               zvečer na seji Odbora za gospodarstvo, kjer smo dali nekaj pojasnil, kakšna bo
               dinamika, koliko projektov je že začetih in kakšne učinke lahko pričakujemo in v
               kakšnih časovnih rokih. No, v ta sklop poleg tega segmenta podjetij, ki se
               razdolžujejo po metodah slabe banke, sodi dodatno še sklop ukrepov, ki imajo namen
               olajšati dostop do virov financiranja in pocenitev virov financiranja. V prvi vrsti
               so to povečanje potenciala Slovenskega podjetniškega sklada in sklada za regionalni
               razvoj in razvoj podeželja ter tudi novega inštrumenta, ki ga pripravljamo, to je
               sklada podrejenega kapitala.</p>
               <p>Kot tretja prioriteta konkurenčno okolje in pa izboljševanje pogojev za konkurenčnost
               gospodarstva. Bom pa v nadaljevanju …<stage>/ izklop mikrofona/</stage></p>
            </sp>
            <sp xml:id="SDZ6-Redna-23-2014-03-26.sp307">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Ribič, imate še možnost za dopolnitev vprašanja.</p>
            </sp>
            <sp xml:id="SDZ6-Redna-23-2014-03-26.sp308">

               <speaker>JANEZ RIBIČ (PS SLS):</speaker>

               <p>Hvala za odgovore na prva vprašanja.</p>
               <p>Zanimalo bi me še:</p>
               <p>Ali lahko napoveste kakšen čisto konkreten ukrep?</p>
               <p>Kakšne konkretne rezultate pričakujete od teh ukrepov in v kakšnem času?</p>
               <p>Mene veseli, da ste povedali, da jih je devet, od tega ste tri izpostavili:</p>
               <p>Ali to pomeni, da bo konec letošnjega leta manj brezposelnih in za koliko se bo
               zmanjšalo njihovo število? Morda vaša prognoza.</p>
               <p>Ali ti ukrepi pomenijo, da bomo imeli že v letu 2014 gospodarsko rast? Kdaj jo
               pričakujete? Kolikšno?</p>
               <p>Bi pa tudi še enkrat izpostavil nepremičninski davek. Glede na to, da je ta trenutek
               to pereča tema, da nepremičninski davek spravlja v stisko obrtnike in podjetnike in,
               kot vemo, že ogroža številna delovna mesta. Kot smo slišali, so prav danes obrtniki
               in podjetniki že napovedali tudi pohod na ulice, če davek ne bo znižan. Zato me
               zanima:</p>
               <p>Kakšni so vaši predlogi glede teh nižjih stopenj nepremičninskega davka v
               gospodarstvu?</p>
               <p>Še posebej me zanima:</p>
               <p>Ali imate pri teh predlogih podporo Vlade in koalicije?</p>
               <p>Zanima pa me tudi, recimo, reprogramiranje kreditov podjetji. Namreč, podjetje, ki
               mesečno plačuje, ne vem, 10 tisoč evrov, če bi to lahko spremenili na 5 tisoč evrov
               na daljši čas, bi obdržali veliko delovnih mest, bi obdržali veliko podjetij nekako
               pri življenju, če pa tega ne bomo storili, pa bo tudi marsikatero podjetje zopet šlo
               v stečaj in ljudje na borzo in tako naprej. Zanima me:</p>
               <p>Ali tudi razmišljate kaj v tej smeri?</p>
            </sp>
            <sp xml:id="SDZ6-Redna-23-2014-03-26.sp309">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-23-2014-03-26.sp310">

               <speaker>METOD DRAGONJA:</speaker>

               <p>Učinki bodo predvsem izraženi v pričakovanju dodatni rasti izvozu skozi pridobivanje
               novih poslov oziroma skozi obvladovanje tveganj pri novih poslih. Tako računamo, da
               bi rast izvoza v letošnjem letu povečali za dve dodatni odstotni točki. Kar se tiče
               gospodarske rasti, prognoze sicer dela Umar, Umar do konca leta v spomladanski
               prognozi še ne predvideva na letni ravni znatnega preobrata v letošnjem letu, ampak v
               naslednjem letu, če bodo ukrepi dobro izvajani in učinkovito upravljani, se lahko
               nadejamo rahle pozitivne rasti oziroma vsaj tega, da pogledamo tudi na letni ravni
               nad vodo. V zadnjem kvartalu lanskega leta smo to dosegli, na letni ravni je bila
               rast še nad odstotek negativna, če bomo dosegli nulto stopnjo rasti v letu 2014,
               mislim, da bo to uspeh, v letu 2015 pa 0,4-odstotno, 0,5-odstotno rast.</p>
               <p>Kar se tiče rasti delovnih mest, bo v dokumentu natančneje predstavljeno, na katerih
               segmentih jih ocenjujemo. Tukaj so ocene oziroma prognoze najbolj nehvaležne, ampak
               računam, da bi s temi ukrepi morali vsaj 20 tisoč delovnih mest ustvariti v
               kombinaciji z ukrepi Ministrstva za delo, družino, socialne zadeve in enake
               možnosti.</p>
               <p>Kar se pa tiče politike ministrstva direktno v segmentu spodbud in pomoči, se
               stališče tako mene osebno kot zdaj tudi Vlade nagiba v tej smeri, da nepovratne
               oblike pomoči, to se pravi subvencije, pretežno ukinemo in preidemo na vračljive
               oblike pomoči, nepovratne pa uporabimo samo v tistih primerih, kjer so tudi v drugih
               državah to nepovratne spodbude, kot je na primer promocija turizma ali pa delno
               promocija internacionalizacije.</p>
               <p>Kar se tiče obdavčitev in razbremenitev, je to, bi rekel, zelo občutljiva tema. V
               pogojih davčne konsolidacije velikih razbremenitev ne moremo pričakovati. Zato je
               tudi iz koalicijske pogodbe zelo jasna usmeritev, da ne bomo dodatno obremenjevali
               gospodarstva v celoti z davčnimi ali drugimi oblikami bremen. Problemi, ki so vezani
               na implementacijo zakona o obdavčitvi nepremičnin, bolj negativno delujejo v segmentu
               malega gospodarstva, zato v tem segmentu kot minister za gospodarstvo še vedno
               predlagam, da se tukaj v tem delu prisluhne malemu gospodarstvu.</p>
            </sp>
            <sp xml:id="SDZ6-Redna-23-2014-03-26.sp311">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Imate proceduralni predlog. Izvolite, gospod Ribič.</p>
            </sp>
            <sp xml:id="SDZ6-Redna-23-2014-03-26.sp312">

               <speaker>JANEZ RIBIČ (PS SLS):</speaker>

               <p>Hvala.</p>
               <p>Gospod minister, želim vam, da bi vam uspelo, da bi imeli naprej še veliko modrosti
               pri razreševanju te najbolj pereče problematike v državi, saj na takšen način bomo
               vsi imeli nekaj od tega.</p>
               <p>V skladu s poslovnikom predlagam, da o odgovoru ministra in sploh o ukrepih za zagon
               gospodarstva opravimo širšo razpravo, ker nam bo lahko minister predstavil tudi bolj
               detajlno svoje načrtovane ukrepe. Tudi se bomo potem lažje vključevali na odborih,
               kot smo slišali, kjer bomo o teh stvareh lahko tudi razpravljali. In da se tu, v
               Državnem zboru odprto pogovorimo o tem, kateri ukrepi so najbolj potrebni, da bomo
               gospodarstvu postavili nazaj na noge. Najbrž se pa vsaj o tej temi vsi strinjamo,
               koalicija in opozicija, da so prav nova delovna mesta ključnega pomena za nadaljnjo
               usodo Slovenije.</p>
               <p>Pričakujem, da se bodo tudi poslanke in poslanci tu v Državnem zboru strinjali z
               mojim predlogom, ko bomo jutri o njem glasovali. Hvala.</p>
            </sp>
            <sp xml:id="SDZ6-Redna-23-2014-03-26.sp313">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Tako kot ste ugotovili, bomo o vašem predlogu glasovali jutri,
               v četrtek, 27. marca.</p>
               <p>Naslednja bo vprašanje zastavila gospa Iva Dimic, in sicer ministru za
               izobraževanje, znanost in šport dr. Jerneju Pikalu.</p>
            </sp>
            <sp xml:id="SDZ6-Redna-23-2014-03-26.sp314">

               <speaker>IVA DIMIC (PS NSi):</speaker>

               <p>Spoštovana predsedujoča, hvala za besedo. Spoštovani gospod minister!</p>
               <p>Zdravje otrok in mladostnikov je v veliki meri odvisno tudi od zdravega in
               pravilnega prehranjevanja in poseben pomen v tem okviru ima urejenost šolske
               prehrane. Z vidika normiranosti je šolska zakonodaja pri nas, lahko rečem, zgledno
               urejena. Poseben Zakon o šolski prehrani ureja in zagotavlja šolsko prehrano za
               učence in dijake v osnovnih in srednjih šolah. Cilj urejanja področja Zakona o šolski
               prehrani je bil zagotoviti zdrave obroke prehrane za vse učence in dijake, ne glede
               na premoženjski status učencev oziroma dijaka in njegove družine. Zakon namreč ureja
               tudi področje subvencioniranja šolske prehrane za učence in dijake, ki izhajajo iz
               družin z nižjimi dohodki.</p>
               <p>Obdobje krize pa je prineslo tudi pojav neplačevanja šolske prehrane. Starši učencev
               in dijakov subvencionirane malice ali kosila ne zmorejo plačati. Razlog je
               najpogosteje v izgubi službe enega ali obeh staršev, njihovi bolezni in
               neizplačevanju plač ali drugih vzrokih, na katere starši nimajo vpliva. Prepričana
               sem, da vsi starši želijo plačevati račune, vendar nimajo vedno objektivnih možnosti
               za to. V medijih v zadnjem času beremo, da se odstotki neplačnikov šolske prehrane
               večajo. V nekaterih šolah beležijo tudi do 30 odstotkov neplačnikov. Očitno je
               problematika neplačevanja šolske prehrane že dobilo obseg, ki nalaga ministrstvu, da
               razmislijo o ukrepih, s katerimi bodo razrešili vprašanje poravnavanja zapadlih in
               neplačanih obrokov šolske prehrane.</p>
               <p>Zato, gospod minister, vas sprašujem:</p>
               <p>Kako boste razrešili to perečo problematiko neplačevanja šolske prehrane za učence in
               dijake, katerih starši ne zmorejo plačati že zapadlih računov?</p>
               <p>Zahvaljujem se vam za odgovor.</p>
            </sp>
            <sp xml:id="SDZ6-Redna-23-2014-03-26.sp315">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem ministru dr. Pikalu.</p>
            </sp>
            <sp xml:id="SDZ6-Redna-23-2014-03-26.sp316">

               <speaker>DR. JERNEJ PIKALO:</speaker>

               <p>Gospod predsednik, hvala lepa.</p>
               <p>Gospa poslanka, prav imate in tu vam dam absolutno prav. Res, tu med nami ni razlik
               glede zdrave prehrane in vloge zdrave prehrane pri odraščajoči mladini in otrocih. Mi
               si želimo – seveda mislim, da je naša skupna odgovornost, da socialni položaj ne bi
               pripeljal do tega, da bi kdo ostal brez. Ko se pogovarjam z ravnatelji – in
               verjemite, v preteklih tednih sem se veliko pogovarjal z ravnatelji –, je bilo vedno
               zagotovilo, da ne glede na socialni status, je malice dovolj. Tako otrok ali
               mladostnik načeloma brez malice v šoli ne sme oziroma ne ostane. Večina mi celo reče,
               da je, kar se tiče količine, preveč oziroma dovolj, tako da lahko vsi dobijo malico.</p>
               <p>Nekaj drugega pa je vprašanje plačevanja, ki ste ga sami izpostavili. Vi dobro veste
               genezo te zgodbe. Zakon o uravnoteženju javnih financ je nekaj omejil, potem smo z
               zakonom iz leta 2012, Zakonom o šolski prehrani s konca leta 2012, to pravico ponovno
               razširili, tako da je sedaj več dijakov in učencev upravičencev do subvencije. Kot
               verjetno veste, imamo različne razrede subvencij za malico, tudi različne cenzuse in
               enako velja za kosilo v osnovni šoli in nekaj podobnega, čeprav spet z različnimi
               vstopnimi kriteriji, za malico v srednji šoli.</p>
               <p>Zdaj pa k tistemu, kar ste vprašali, oziroma tistemu, kar se nakazuje kot velika
               problematika; torej, vprašanje neplačevanj. Naše mnenje je, da s sankcioniranjem
               otrok oziroma z označevanjem, piskanjem, kar koli že, tega problema ne bomo rešili.
               Sam sem že večkrat rekel, da otroci v tem smislu niso nič krivi, zato ker ne znajo ne
               plačati položnice – moj otrok v prvem razredu niti ne ve, kaj je položnica, kaj šele,
               kako se položnico plača. To je torej odgovornost staršev. Pri starših pa seveda
               imamo, na žalost, vedno slabšo socialno situacijo in tako kot ste sami opisali
               situacijo, se zgodi, da starši ne samo, da nočejo, pozabijo itn., ampak preprosto ne
               morejo. Tu nastopimo mi s svojimi ukrepi in lahko rečem, da smo zdaj v fazi zbiranja
               informacij, kako velik obseg, dejanski obseg tega neplačevanja, zares je. Tisti
               nesrečni celjski primer nas je pač navedel na to, da smo začeli zbirati tudi te
               podatke. Prej teh podatkov, po pravico povedano, nismo zbirali. Sedaj te podatke
               zbiramo in jih bomo tudi kot nadaljnje ukrepe usklajevali z Ministrstvom za delo,
               družino in socialne zadeve.</p>
               <p>Mi sami menimo, da sam Zakon o šolski prehrani tega vprašanja neplačevanja ne bo
               rešil. Zakon o šolski prehrani rešuje neke druge stvari. Menimo, da imamo na eni
               strani neke druge instrumente, od izvršbe in tako naprej, ki bi jih seveda morali čim
               bolj uspešno uporabljati. Ampak po drugi strani pa se moramo zavedati, da je to
               neplačevanje računov, kakršnih koli že, ne samo fenomen v šoli, ampak splošen družben
               fenomen, na žalost, in da te zadeve in plačevanje ne teče tako, kot bi moralo, in da
               je na vseh nas, da tudi z vidika sistemskih ukrepov zagotovimo, da denar teče oziroma
               da so ti računi, vsaj pri tistih, ki jih lahko poravnajo, da so poravnani. Hvala
               lepa.</p>
            </sp>
            <sp xml:id="SDZ6-Redna-23-2014-03-26.sp317">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospa Iva Dimic.</p>
            </sp>
            <sp xml:id="SDZ6-Redna-23-2014-03-26.sp318">

               <speaker>IVA DIMIC (PS NSi):</speaker>

               <p>Hvala še enkrat.</p>
               <p>Tukaj bi poudarila pomen humanitarnih in drugih nevladnih organizacij, ki s svojimi
               prispevki in zlasti s projektom Botrstvo veliko prispevajo k blaženju socialnih stisk
               na tem področju. Vendar takega obsega, kot se sedaj kaže, verjetno ne obvladujejo več
               in ne morejo.</p>
               <p>Zato, gospod minister, res je, rekli ste, da ste v fazi zbiranja, ampak vseeno
               mislim, da bo treba tukaj sistemsko pristopiti in reševati, da se bodo tudi v bodoče
               zagotovili obroki šolske prehrane vsem učencem in dijakom, ne glede na premoženjski
               status družine, iz katerih učenci in dijaki izhajajo. Ne nazadnje, verjetno ste
               seznanjeni, da se otroci, učenci in dijaki zaradi težkih materialnih in socialnih
               razmer v družinah sami odpovedujejo obrokom prehrane v šoli, ker se poskušajo
               izogniti, da bi bili izpostavljeni ali pa stigmatizirani, da so dejansko socialni
               problem in da so neplačniki. Mislim, da prihaja sedaj do drugega, ko otrok tudi ne
               spregovori več, da potrebujejo pomoč ali da bi pojedel obrok hrane, ker se boji, ker
               ve, kakšno je doma socialno stanje.</p>
               <p>Mislim, da je treba to na nek način pa rešiti. Hvala.</p>
            </sp>
            <sp xml:id="SDZ6-Redna-23-2014-03-26.sp319">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želite dopolniti odgovor?</p>
               <p>Dr. Pikalo, imate besedo.</p>
            </sp>
            <sp xml:id="SDZ6-Redna-23-2014-03-26.sp320">

               <speaker>DR. JERNEJ PIKALO:</speaker>

               <p>Hvala lepa.</p>
               <p>Poglejte, dve stvari se mi zdita tukaj pomembni poudariti. Lanska, grdo temu rečemo,
               realizacija na področju šolske prehrane iz državnega proračuna je približno med 24 in
               25 milijoni evrov. Letos imamo planiranih 30 milijonov evrov. Torej, vsaj v takem
               obsegu oziroma v večjem obsegu lahko financiramo te obroke oziroma jih
               subvencioniramo. Letos imamo samo na šolsko malico prijavljenih 98,9 odstotka
               šolarjev. Torej, tako rekoč so vsi prijavljeni na šolsko malico. Tisti problem, ki je
               pa sistemski in ki ga vi izpostavljate, delno rešujemo s tistim zakonom, ki ni naš
               zakon, ampak je zakon Ministrstva za delo, družino in socialne zadeve in je iz
               decembra 2013. Gre za Zakon o uveljavljanju pravic iz javnih sredstev, katerega namen
               je, da se zagotovi pravičnejši način dodeljevanja javnih sredstev, posledično pa gre
               za upravičenost do šolske prehrane.</p>
               <p>Vem, da humanitarne organizacije storijo veliko, ampak mislim, da je bolj prav, da se
               mi na sistemski ravni potrudimo, in sami ste ugotovili, mislim da, zelo podobno, da
               se mi na sistemski ravni potrudimo zato da: prvič, se ne dogaja, da kdo "pade" skozi
               sistem. In drugič, da imamo zagotovljenih dovolj sredstev za to, da lahko za vse
               tiste, ki so upravičeni, realiziramo tiste naše zaveze, za katere mislim, da so vsem
               nam v temu parlamentu skupne. Hvala lepa.</p>
            </sp>
            <sp xml:id="SDZ6-Redna-23-2014-03-26.sp321">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zaključujemo s tem vprašanjem.</p>
               <p>Naslednji bo postavil vprašanje gospod Jožef Horvat, in sicer ministru za finance
               dr. Urošu Čuferju, ki je danes odsoten.</p>
               <p>Imate besedo, gospod Horvat.</p>
            </sp>
            <sp xml:id="SDZ6-Redna-23-2014-03-26.sp322">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Spoštovane kolegice, spoštovani kolegi, spoštovani
               gospodje ministri!</p>
               <p>Svoje poslansko vprašanje naslavljam na danes odsotnega ministra za finance dr.
               Uroša Čuferja. Vlada je napovedala, zaenkrat smo samo pri napovedi, zmanjševanje
               števila zaposlenih v javnem sektorju. Ta cilj podpiramo tudi mi, krščanski demokrati
               Nove Slovenije. Vendar pa je do nas prišla informacija, da je Vlada s spremembo
               Zakona o izvrševanju proračuna in s sprejemom uredbe, predvsem Uredbe o načinu
               priprave kadrovskih načrtov posrednih uporabnikov proračuna in metodologiji
               spremljanja njihovega izvajanja za leti 2014 in 2015, določila, da se med zaposlene v
               javnem sektorju ne šteje zgolj tistih, katerih plače se financirajo neposredno iz
               državnega proračuna, temveč tudi vse zaposlene, katerih plače se financirajo iz
               evropskih sredstev ali celo iz tržne dejavnosti.</p>
               <p>Tako bo odslej tudi število zaposlenih, katerih plače ne obremenjujejo državnega
               proračuna, podvrženo načrtu zmanjševanja zaposlenih v javnem sektorju. Kaj mene
               skrbi? Mene skrbi izvajanje evropskih projektov. Vemo, da se evropskih projektov brez
               dobrih kadrov ne da izvajati, vemo tudi, da je znaten delež prilivov v proračunu
               Republike Slovenije načrtovan prav iz virov Evropske unije.</p>
               <p>Sprašujem gospoda ministra za finance:</p>
               <p>Kako si Vlada predstavlja črpanje evropskih sredstev, če bodo zaposlitve vezane na ta
               sredstva, podvržene zmanjševanju zaposlenih v javnem sektorju?</p>
               <p>Ali ni državi v interesu, da s pomočjo virov, ki ne bremenijo državnega proračuna –
               viri Evropske unije, tržna dejavnost – omogoči potrebne zaposlitve za izvajanje
               programov, financiranih iz evropskih sredstev?</p>
               <p>Vprašanje postavljam zato, ker so do nas že prišle informacije o konkretnih primerih
               programov, ki se ne bodo mogli več izvajati, ker zaposlitev na teh programih ne bo
               smelo biti. Gre za milijone evrov, ki ne bodo izkoriščeni, prav tako pa gre tudi za
               zaposlene, ki bodo zaradi izgube zaposlitev v celoti postali strošek države, gre
               namreč za nadomestila za brezposelnost, socialne pomoči in tako dalje.</p>
               <p>Ministra za finance dr. Čuferja torej sprašujem:</p>
               <p>Ali se problemov zaveda?</p>
               <p>Kako in kdaj jih namerava rešiti?</p>
               <p>Njegov ustni odgovor pričakujem na naslednji seji Državnega zbora in se mu že vnaprej
               zahvaljujem. Hvala.</p>
            </sp>
            <sp xml:id="SDZ6-Redna-23-2014-03-26.sp323">

               <speaker>PREDSEDNIK JANKO VEBER:</speaker>

               <p>Hvala.</p>
               <p>In na podlagi vaše izjave, da vztrajate pri ustnem odgovoru, bom vprašanje uvrstil na
               naslednjo sejo Državnega zbora.</p>
               <p>Prehajamo na naslednje vprašanje, postavil ga bo Jože Tanko, in sicer generalni
               sekretarki Vlade Tanji Šarabon.</p>
               <p>Izvolite, gospod Tanko.</p>
            </sp>
            <sp xml:id="SDZ6-Redna-23-2014-03-26.sp324">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>V najavi sem zapisal, da bom generalno sekretarko Vlade spraševal v zvezi s hrambo
               magnetogramov, zvočnih in drugih gradiv, ki so povezani s postopki javnih razpisov
               ali javnih pozivov.</p>
               <p>Mislim, da z odgovorom generalne sekretarke Vlade na to ne bi smelo biti nobenih
               težav, kajti generalna sekretarka Vlade je med drugim zadolžena za informacijsko in
               dokumentacijsko dejavnost v okviru Vlade in vladnih služb. To vprašanje postavljam
               zato, ker je bila generalna sekretarka Vlade s sklepom Vlade imenovana v izbirno
               komisijo za izbor senata Komisije za preprečevanje korupcije. Vemo, na kakšen način
               so se tam dogodki dogajali; tako z razgovori, tako z zaslišanji kandidatov kot tudi z
               odločitvami, z izborom in kasnejšimi odločitvami kandidatov, kajti nekateri so potem
               že po imenovanju odstopili.</p>
               <p>To vprašanje pa postavljam zato, ker se je izbirna komisija odločila, da bo
               magnetograme in zvočne zapise uničila. Generalno sekretarko Vlade, ki je bila v tej
               komisiji in ki je sodelovala pri tej odločitvi, sprašujem:</p>
               <p>Kaj so bili razlogi za takšno odločitev, da so se ti dokumenti, ki sodijo med
               arhivsko gradivo, pomembno za kogar koli, uničili? Kaj so bili razlogi za tako
               odločitev?</p>
               <p>Zakaj je tako odločitev tudi podprla glede na to, da se v vseh drugih primerih
               hranijo tako zvočni zapisi, tako magnetogrami kot tudi potem povzetki oziroma
               zapisniki takih javnih zadev?</p>
               <p>Zagotovo ima zainteresirana javnost, tudi osebe, ki so bile v postopkih, pravico
               vpogleda v ta gradiva, po sklepu te komisije – državna sekretarka Vlade je, kot je
               razvidno iz zapisnikov, podprla tako rešitev – pa so ti dokumenti uničeni. Prosim za
               odgovor.</p>
            </sp>
            <sp xml:id="SDZ6-Redna-23-2014-03-26.sp325">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Preden dam besedo, bi samo opozoril, gospod Tanko, da ste razširili vprašanje na
               konkretno temo postopka imenovanja Komisije za preprečevanje korupcije, za katero
               vemo, da je v pristojnosti Urada predsednika države. Seveda bom pa državni sekretarki
               dal besedo, ker se v osnovi vprašanje nanaša na magnetograme, zvočne in druge zapise
               in gradiva, povezane s postopki javnih razpisov in s področja Vlade najbrž lahko
               odgovori. Če pa bo lahko tudi na tisto, ki ste ga postavili, pa dajem besedo
               generalni sekretarki. Opozarjam pa, da je to v Uradu predsednika Republike.</p>
               <p>Izvolite, gospa Šarabon.</p>
            </sp>
            <sp xml:id="SDZ6-Redna-23-2014-03-26.sp326">

               <speaker>TANJA ŠARABON:</speaker>

               <p>Hvala lepa za vprašanje.</p>
               <p>Mogoče bi uvodoma povedala nekaj stvari v zvezi z magnetogrami, kako v bistvu poteka
               snemanje in hranjenje zvočnih postopkov teh, ki jih pač v grobem poznamo. Pravila
               postopkov javnih razpisov določa Zakon o javnih uslužbencih, pravila hrambe
               magnetogramov zvočnih in drugih gradiv, povezanih s postopki javnih razpisov ali
               javnih pozivov, pa ureja med drugim tudi Poslovnik o delu posebnih natečajnih
               komisij. Ta med drugim določa, da se razgovor s kandidatom praviloma snema, za kar
               mora kandidat podati predhodno soglasje. Pred začetkom snemanja predsednik posebne
               natečajne komisije opozori kandidata, s kakšnim namenom se snema razgovor. Po izdaji
               sklepa o primernosti oziroma neprimernosti kandidata se posnetek razgovora s
               kandidatom uniči. Prav tako Poslovnik o delu posebnih natečajnih komisij določa, da
               se ocenjevalni list po izdaji sklepa o primernosti oziroma neprimernosti kandidata
               uniči.</p>
               <p>V zvezi s tem vprašanjem je že tudi odločalo Upravno sodišče, in sicer v sodbi z dne
               4. 3. 2014 v zvezi s tožbo kandidata za neko položajno delovno mesto. V tem primeru
               je sodišče v svoji obrazložitvi navedlo, da zvočnega posnetka razgovora s kandidatom
               ni mogoče enačiti z zapisnikom, ki se narekuje v elektronski nosilec zvoka. Skladno z
               navedenim je snemanje razgovora v poslovniku urejeno kot neobvezno in hkrati pogojeno
               s predhodnim soglasjem kandidata. Določba, po kateri se po pripravi sklepa o
               primernosti oziroma neprimernosti kandidata posnetek razgovora s kandidatom uniči,
               zato ni neskladna z zakonom in sama po sebi ne predstavlja posega v ustavne pravice.</p>
               <p>Če se dotaknemo vašega vprašanja v zvezi z uničevanjem dokumentarnega gradiva. Če bi
               poseben zakon oziroma nek drug splošen akt določal, da je v nekem izbirnem postopku
               magnetogram obvezno pripraviti in ga hraniti kot del spisovne dokumentacije, bi šlo
               za dokumentarno gradivo, ki bi sčasoma lahko postalo tudi arhivsko gradivo. Če pa se
               magnetogram predvidi zgolj kot delovni pripomoček zaradi priprave druge splošne
               dokumentacije, na primer zapisnika, pa tak magnetogram ne predstavlja dokumentarnega
               gradiva.</p>
               <p>V zvezi s tem obstaja tudi ena odločitev informacijskega pooblaščenca, ravno tako je
               šlo za izbirni postopek enega od položajnih delovnih mest v državni upravi, kjer je
               kandidat zahteval posnetek razgovora pred komisijo. Tudi v tem primeru je
               informacijski pooblaščenec ugotovil, da ima zvočno snemanje razgovora s kandidatom le
               en namen, in sicer da služi kot pripomoček za pripravo sklepa o primernosti oziroma
               neprimernosti kandidata. Drugega razloga, da bi bilo dopustno zvočne posnetke hraniti
               in nadalje obdelovati povsem neodvisno od volje posameznikov, katerih osebni podatki
               so na posnetku in ne da bi bili ti posamezniki vnaprej seznanjeni z nameni hrambe in
               druge obdelave osebnih podatkov na posnetih, pooblaščenec ni našel.</p>
               <p>Nadalje lahko navedem tudi določila Zakona o varstvu osebnih podatkov, predvsem 3.
               člena, ki govori o načelu sorazmernosti, in sicer da morajo biti osebni podatki, ki
               se obdelujejo, ustrezni in primerni glede na namene, za katere se zbirajo in nadalje
               obdelujejo. Sklepanje po nasprotnem – to pomeni, da se osebni podatki ne smejo
               obdelovati, ko namen obdelave preneha.</p>
               <p>Na podlagi vsega tega, kar sem vam navedla, se pravi, tako odločbe Upravnega
               sodišča, prakse Uradniškega sveta in še posebej natečajnih komisij, informacijskega
               pooblaščenca, je bilo sprejeto takšno stališče, da je takšno ravnanje najbolj
               ustrezno, najbolj primerno, najbolj primerljivo z ostalimi postopki.</p>
            </sp>
            <sp xml:id="SDZ6-Redna-23-2014-03-26.sp327">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Dopolnitev odgovora zahteva gospod Tanko.</p>
               <p>Izvolite.</p>
            </sp>
            <sp xml:id="SDZ6-Redna-23-2014-03-26.sp328">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Kar zadeva dokumentarno in arhivsko gradivo, urejajo tudi nekateri drugi akti, med
               drugim tudi Zakon o arhivskem in dokumentarnem gradivu ter arhivih. Prav tako ureja
               to Uredba o varstvu dokumentarnega in arhivskega gradiva in seveda Uredba o
               poslovanju organov javne uprave z dokumentarnim gradivom. To so akti, ki urejajo to
               področje.</p>
               <p>Glede na to, da te zakonske norme veljajo in da so zvočni zapisi pomemben sestavni
               del tudi tovrstnih dokumentarnih gradiv in se tudi omenjajo v teh dokumentih, je na
               nek način neobičajno, da se za tako pomembne funkcije v državni upravi, kjer se
               vodijo ti izbirni postopki, da se zvočni zapisi pogovorov in magnetogrami pogovorov
               po sklepu neke komisije uničijo. Mislim, da je to precej neobičajno, ne glede na to,
               kaj ste tam citirali, tisto tako ali tako je treba preveriti, ampak dokumentacija
               oziroma pravne podlage, ki so močnejše od poslovnika izbirne komisije, tega ne
               omogočajo.</p>
               <p>Mnenja sem, da bi dokumentarno gradivo, to se pravi zvočni zapisi in magnetogrami,
               morali biti dostopni in hranjeni. Navsezadnje je informacijska pooblaščenka razkrila
               zvočni zapis zaslišanja nekaterih predsednikov parlamentarnih strank. Se pravi, da to
               ni nič neobičajnega. Tisti del gradiva je mnogo bolj obremenjujoč kot ta … <stage>/znak za
               konec razprave/</stage>. Navsezadnje bi morebiti bile kršene tudi mogoče komu pravice v teh
               izbirnih postopkih, če bi se pritožil in bi želel nekatere zadeve dokazovati.</p>
               <p>Skratka, sprašujem, zakaj se to … <stage>/izklop mikrofona/</stage></p>
            </sp>
            <sp xml:id="SDZ6-Redna-23-2014-03-26.sp329">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite dopolniti odgovor, gospa Tanja Šarabon?</p>
               <p>Imate besedo.</p>
            </sp>
            <sp xml:id="SDZ6-Redna-23-2014-03-26.sp330">

               <speaker>TANJA ŠARABON:</speaker>

               <p>Mogoče bi zgolj ponovila to, kar je bilo podlaga za odločitev izbirne komisije.</p>
               <p>Kar se tiče same narave magnetogramov, vemo, da obstajajo zelo različni načini, kako
               se z nekim zvočnim zapisom ravna. Zvočni zapis je lahko ali podlaga za pripravo
               dobesednega zapisa, se pravi, da se vsaka beseda posebej zapiše, drug način je, da
               se, recimo, povzamejo bistvene ugotovitve, tretji način je, da se samo sklepi
               zapišejo, in četrti način je, da se pač enostavno nič ne zapiše in se zvočni posnetek
               izbriše – odvisno od namena, čemu služi sam magnetogram, za kaj je pripravljen, za
               kakšen namen in na kakšen način je tudi stranka, ki je deležna, se pravi, ki se jo
               snema, obveščena o tem snemanju.</p>
               <p>V tem primeru je na podlagi vseh teh primerov, ki sem jih navedla, pa jih ne bi
               ponovno ponavljala, bila odločitev izbirne komisije, da se ji zdi ta odločitev
               ustrezna, da se kandidate obvesti, da se bodo posnetki po koncu snemanja uničili in
               to je bilo tudi potem upravičeno pričakovanje kandidatov, ki so pač kandidirali na
               tem delovnem mestu.</p>
               <p>Mogoče bi ponovno ponovila distinkcijo med magnetogramom v smislu dokumentarnega
               gradiva ali pa nedokumentarnega gradiva. Se pravi, če splošen akt določa, da je v
               nekem izbirnem postopku magnetogram obvezno pripraviti in ga hraniti kot del spisovne
               dokumentacije, potem v tem primeru gre za dokumentarno gradivo in potencialno
               arhivsko gradivo. Če pa se magnetogram predvidi zgolj kot delovni pripomoček zaradi
               priprave druge splošne dokumentacije, na primer zapisnika, pa tak program ne
               predstavlja dokumentarnega gradiva.</p>
            </sp>
            <sp xml:id="SDZ6-Redna-23-2014-03-26.sp331">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo o odgovoru ima gospod Tanko. Izvolite.</p>
            </sp>
            <sp xml:id="SDZ6-Redna-23-2014-03-26.sp332">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Moram reči, da odgovor generalne sekretarke Vlade ne zadovoljuje. Sedaj smo v
               situaciji, ko se dejansko arhivi uničujejo ali pa zapirajo, imamo težave oziroma se
               koalicija ne odloča, da bi na primer odprli stare dosjeje bank, bankirjev, pa so vsi
               podpisani, imamo težave z arhivskim zakonom, ki se ga zlorablja in s katerim se
               omejuje dostop do določenih arhivskih podatkov, na novo se to zapira in na novo
               imenuje. In tu smo zdaj v tem izbirnem postopku bili priča ponovno nekemu dejanju, ki
               zagotovo ne vzbuja nekega optimizma v transparentnost, če so se pomembni dokumenti
               uničili. V tej situaciji, v kateri smo, imamo pravzaprav resne težave; nekateri, ki
               sodelujejo v nekaterih postopkih, pač imajo neko paranojo, neko preganjavico in
               hočejo za sabo uničiti vse sledi o svojem delu.</p>
               <p>Zato predlagam, gospod predsednik, da zaradi odgovora, s katerim nisem zadovoljen,
               in tudi zaradi splošne situacije, ki se je v teh zadnjih mesecih pojavila, opravimo o
               tem odgovoru generalne sekretarke Vlade tudi razpravo v Državnem zboru. Kajti, vse
               to, kar se dogaja z raznimi dosjeji, z raznim dokumentacijskim gradivom, vodi samo v
               neko smer zapiranja, prikrivanja, skrivanja in ne odpiranja in transparentnosti. Meni
               je žal, da se je to zgodilo v tako pomembnem postopku, kot je imenovanje Komisije za
               preprečevanje korupcije. Da je tudi v tem postopku prišlo do brisanja sledi za tem,
               kaj se je dogajalo in dejansko razen zapisnika ali pa poročila, ne obstaja ničesar.
               Vse tiste stvari, ki so razlikovale kandidate med sabo, so se pravzaprav s tem
               magnetogramom in zvočnim zapisom uničile.</p>
               <p>To zagotovo ne more dvigovati kredibilnosti, transparentnosti dela javne uprave in
               vseh tistih, ki v takih izbirnih postopkih delujejo. Zato predlagam, da o odgovoru
               generalne sekretarke opravimo razpravo. Hvala lepa.</p>
            </sp>
            <sp xml:id="SDZ6-Redna-23-2014-03-26.sp333">

               <speaker>PREDSEDNIK JANKO VEBER:</speaker>

               <p>Hvala lepa.</p>
               <p>O vašem predlogu bo Državni zbor odločil v četrtek, 27. marca 2014 v okviru
               predvidenih glasovanj.</p>
               <p>Prehajamo na naslednje vprašanje.</p>
               <p>Mag. Majda Potrata bo postavila vprašanje ministru za kulturo dr. Urošu Grilcu.</p>
            </sp>
            <sp xml:id="SDZ6-Redna-23-2014-03-26.sp334">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovana ministrica, generalna sekretarka in
               ministri, poslanki in poslanci!</p>
               <p>Uvodoma bom postavila vprašanje tako, kot sem ga zapisala:</p>
               <p>Katere aktivnosti načrtuje Ministrstvo za kulturo v zvezi z opredelitvijo sestave,
               vloge in načina delovanja strokovnih komisij pri javnih razpisih?</p>
               <p>Moje vprašanje raste iz številnih medijskih zapisov o tem, kako so prijavitelji na
               posamezne razpise reagirali, ko so ugotovili, da jih razpisne komisije niso točkovale
               tako visoko, da bi bili deležni sredstev na razpisu.</p>
               <p>Zavedam se, da smo lani ob koncu leta sprejemali Zakon o uresničevanju javnega
               interesa za kulturo, resda z manjšimi popravki in da ministrstvo načrtuje tudi
               obsežnejše popravke tega zakona, s tem je pravzaprav zvezano tudi moje vprašanje, in
               v sprejeti noveli – decembra 2013, kot rečeno, smo jo sprejeli – je bilo tudi nekaj
               določil, ki povezujejo delovanje komisij z vlogo ministra pri njihovem delovanju.
               Tako je spremenjeno pooblastilo ministra po interventnem financiranju projektov,
               kakšna naj bo vloga ministra takrat, kadar je nek razpis že potekal, pa je mogoče
               uporabiti interventna sredstva; kakšna je ministrova pristojnost za uskladitev
               postopka javnega poziva oziroma razpisa do izdaje odločb; kakšna je ministrova
               pristojnost za zavrnitev predloga komisije, ki poroča o vlogah in ji vrne predlog v
               ponovno presojo. Zanimivo pa je, da minister ne more sprejeti drugačne odločitve,
               lahko pa, recimo, zahteva ponovno presojo. Minister lahko za odločanje v javnih
               razpisih pooblasti tudi drugo osebo, zaposleno na ministrstvu.</p>
               <p>Te stvari sem posebej omenila zaradi tega, ker je v enem primeru, na katerega se bom
               v nadaljevanju še sklicevala, bilo ravno spodbijano eno od teh določil. Zanima me,
               gospod minister:</p>
               <p>Ali nameravate kaj v zvezi s sestavo, vlogo in načinom delovanja strokovnih komisij
               pri javnih razpisih v obsežnejši spremembi Zakona o uresničevanju javnega interesa za
               kulturo kaj spremeniti?</p>
               <p>Hvala za odgovor.</p>
            </sp>
            <sp xml:id="SDZ6-Redna-23-2014-03-26.sp335">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem dr. Grilcu.</p>
            </sp>
            <sp xml:id="SDZ6-Redna-23-2014-03-26.sp336">

               <speaker>DR. UROŠ GRILC:</speaker>

               <p>Hvala. Spoštovana gospa poslanka, spoštovani poslanki in poslanci, predsedujoči!
               Hvala lepa za vprašanje.</p>
               <p>Res je to vprašanje, o katerem smo v zadnjem obdobju veliko razpravljali, veliko
               mnenj prejeli s strani stroke in javnosti. Ampak naj za začetek vendar poudarim, da
               je krovni zakon v kulturi, ki od leta 2002 naprej zelo natančno ureja javne postopke
               oziroma postopke redistribuiranja javnih sredstev, dokaj natančno in, upam si reči,
               zelo uspešno določil način, kakšna je vloga države, kakšna je vloga pristojnega
               ministra, kakšna je vloga politike in kakšna je vloga strokovnih komisij. Naš sistem
               kulturne politike je po tem krovnem zakonu nekakšen hibrid, ko sicer redistribucija
               javnega denarja preko javnih razpisov in na sorazmerno visok transparenten način se
               resda dogaja v okviru ministrstva kot državnega organa, pa vendar na način, da je
               izredno velika vloga podeljena strokovnim komisijam kot zunanjim posvetovalnim
               telesom.</p>
               <p>Novela ZUJIK, ki ste jo sprejeli pred nekaj meseci, je naredila še pomemben korak
               naprej; dejansko je potegnila zarezo. O vsebinah minister ne odloča, politika ne
               odloča, ampak svoj predlog podajo strokovne komisije, minister lahko podvomi v katero
               od teh odločitev, zahteva od strokovne komisije, da ponovno utemelji, ne more pa
               odločati drugače. Sam zelo zagovarjam to rešitev, ker mislim, da je dosledna in ker
               prinaša tudi jasno odgovornost stroke v sistemu odločanja. Na eni strani imamo
               strokovne komisije, ki so zunanja posvetovalna telesa, njihove odločitve so
               avtonomne, imamo transparenten način razdeljevanja javnih sredstev, od strokovnih
               komisij pričakujemo transparentnost in imamo seveda sedaj tudi neko dosti jasno
               odgovornost, ki se je prej seveda tudi lahko zamegljevala pri tem, da se je ministru
               pripisovalo takšno ali drugačno diskrecijo, in te zgodbe sedaj ni več.</p>
               <p>Naj povem, da na ministrstvu na zelo različnih področjih od umetnosti – za vsako
               umetniško področje posebej, od glasbe, gledališča, do filma, knjige, uprizoritvenih
               umetnosti, intermedijskih umetnosti – in potem knjižničarstva, kulturne dediščine,
               arhitekture, oblikovanja in tako naprej, delujejo posebne strokovne komisije. Teh je
               18, v njih sodeluje 77 strokovnjakov. Podobno ureditev imajo potem tudi paradržavni
               organi, se pravi obe javni agenciji, Slovenski filmski center in Javna agencija za
               knjigo, ki imata tudi področne komisije. Do zdaj je bila logika zelo takšna – zdaj
               tukaj že malce odpiram vprašanje, kako v prihodnje, da smo šli zelo podrobno
               razdelitev na ozko področno omejitev delovanja strokovnih komisij.</p>
               <p>Kaj bi tukaj veljalo izpostaviti? Mislim, da se je dosedanja javna razprava
               osredotočila zlasti na nekatere zelo velike razpise, zlasti na razpis za javne
               kulturne programe, kjer gre za večletne programe in naloge strokovnih komisij so
               vedno nehvaležne. V temu primeru so imele strokovne komisije naloge, da od 77
               prijaviteljev skupaj zberejo 32 tistih prijaviteljev, ki bodo dobili status
               izvajalcev javnega kulturnega programa in tudi večletno financiranje. Seveda je tukaj
               konkurenca huda, tukaj moramo razumeti, da kar je ministrstvo storilo glede na
               določene očitke javnosti, stroke, medijev in podobno, je, da je zagotovilo absolutno
               transparentnost postopkov. Za razliko od prej se niso objavili samo rezultati
               razpisov, objavile so se v celoti vse obrazložitve strokovnih komisij, obrazložitve
               obravnave prijav, obrazložitve pritožb prijaviteljev, obrazložitve strokovnih
               komisij, ko so še enkrat preverile pravilnost svojih odločitev, nato končno
               odločitev. Samo pri tem enem razpisu imamo 90 strani obrazložitev, ki so dostopne na
               spletni strani ministrstva.</p>
               <p>V temu trenutku se je določena javna razprava umirila in ta transparentnost je
               pomembna. Naredili smo pa še dva koraka naprej. Prvič, pri strokovnih komisijah smo
               že pred postopkom vpeljali obveznost, da vnaprej povedo, pri katerih projektih
               eventualno sodelujejo člani strokovnih komisij.</p>
               <p>In tretjič, za najbolj občutljive razpise, konkretno tudi za tega, smo vpeljali tudi
               to, da se strokovne … <stage>/ znak za konec razprave/</stage> odločitve pojasnjujejo na novinarski
               konferenci.</p>
            </sp>
            <sp xml:id="SDZ6-Redna-23-2014-03-26.sp337">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima mag. Majda Potrata.</p>
            </sp>
            <sp xml:id="SDZ6-Redna-23-2014-03-26.sp338">

               <speaker>MAG. MAJDA POTRATA (PS SD):</speaker>

               <p>Hvala lepa.</p>
               <p>Seveda se zavedam, da je prijaviteljev veliko, sredstev pa malo in da prijavitelji
               iskreno verjamejo v to, da so njihovi prijavljeni programi najboljši. Dobre
               ustvarjalnosti in umetnosti brez takšnega prepričanja ni. Ampak, vendarle. Razumem,
               da minister upošteva odločitve izbirnih komisij, nastane pa problem tisti hip, ko
               minister uporabi to vlogo, da lahko pripomni kaj na postopek izbire, mislim na čisto
               konkretno stvar in Upravno sodišče je tukaj pritegnilo prijavitelju, mislim na
               Pokrajinski muzej Maribor. Za takšne primere me zanima:</p>
               <p>Kaj se bo zgodilo?</p>
               <p>Sama namreč menim, da se popolni odgovornosti, četudi je politični funkcionar,
               minister izogniti ne more, zlasti tedaj ne, kadar je v izbirnih postopkih, zaradi
               konflikta interesov, bi rekla, kljub izločitvi na videz postopek zelo objektiven.
               Kako je pa s temi izločitvami, pa bom spet mariborski primer na lokalni ravni
               citirala, pa vzbuja dvome, ali se take izločitve izkažejo kot najboljša možnost pri
               odločanju strokovnih komisij.</p>
               <p>Opozorila bi še na en detajl. V pripravi ali v razpravi je tudi Zakon o Slovenskem
               avdiovizualnem centru, javni agenciji Republike Slovenije in tam, se mi zdi, je
               Nacionalni svet za kulturo pripomnil, po moje zelo upravičeno, kakšna pa je
               predvidena funkcija direktorja. Direktor ima tudi posvetovalna telesa, komisije, ki
               odločajo, ampak na koncu je pa odgovornost vendarle njegova. In tu vidim neke vrste
               vzporednico med direktorjem in ministrom, ko svoj pogled na to stvar razlagam. Hvala
               lepa tudi za ta del odgovora.</p>
            </sp>
            <sp xml:id="SDZ6-Redna-23-2014-03-26.sp339">

               <speaker>PREDSEDNIK JANKO VEBER:</speaker>

               <p>Za dopolnitev odgovora dajem besedo ministru.</p>
            </sp>
            <sp xml:id="SDZ6-Redna-23-2014-03-26.sp340">

               <speaker>DR. UROŠ GRILC:</speaker>

               <p>Hvala lepa.</p>
               <p>Zdaj bomo govorili o prihodnosti. Žal sem moral samo začetno stanje orisati. V
               zadnjem obdobju smo odkrili kar nekaj zelo šibkih točk v delovanju ministrstva na
               različnih področjih razpisov. Zlasti dvoje izpostavljam: razpisi za evropska
               sredstva, kjer so po pravilu, ne vem, od nekdaj, bili člani komisije zgolj uradniki,
               ni bilo zunanjih članov. Mislim, da je to velika pomanjkljivost, zlasti nesrečni
               mariborski primer je tudi takšen primer, ki je dal zelo veliko misliti in je tudi z
               naše strani potegnil zelo jasne ukrepe tako glede sankcioniranja uslužbencev glede
               nepravilnosti, ki so bile ugotovljene, kot tudi glede konsekvenc za vse naslednje
               razpise. Takoj za naslednji razpis za karierne perspektive smo oblikovali strokovno
               komisijo, ki v večini vključuje zunanje neodvisne strokovnjake in ne uslužbencev
               ministrstev. Podoben korak smo storili tudi pri kadrovskih razpisih. Tudi tukaj so
               izborne komisije bile vedno sestavljene zgolj s strani uslužbencev. To prakso smo na
               tej ravni prekinili.</p>
               <p>Zakon o Slovenskem avdiovizualnem centru, ki je v javni razpravi, prinaša en del
               odgovora, ki bo tudi odgovor v spremembah krovnega zakona o kulturi, se pravi ZUJIK.
               Namreč, eno zelo pomembno ločnico: pristojnost pri ocenjevanju programov in projektov
               za pristojne uslužbence, ki se bo nanašala na zgolj merljive kriterije ali merila
               razpisa, in tisti del kriterijev, ki pa zahteva estetsko, tudi subjektivno presojo –
               v umetnosti seveda govorimo tudi o subjektivni presoji – in ki bo pa dejansko
               poverjena strokovnim komisijam. S tem bomo določili jasno razmejitev med tem, kaj je
               vloga uslužbencev v nekem postopku in kaj je vloga strokovne komisije. Javna razprava
               o Slavcu – ne o najbolj znanem slovenskem volku, ampak seveda o Zakonu o Slovenskem
               avdiovizualnem centru – je izpostavila še eno rešitev, ki je tudi v ZUJIK zelo resno
               debatiramo in ki jo tudi komisija, ki pripravlja spremembe, zelo resno tehta. Namreč
               to, da sistem številnih strokovnih komisij nadomestimo s svetom za umetnost kot nekim
               večjim kolektivnim organom, ki bi pokrival celotno področje umetnosti, svetom za
               dediščino in v tem primeru, o Slavcu, tudi s svetom za avdiovizualno kulturo. S tem
               bi dobili večjo kolektivnost odločanja, s tem padejo nekatere meje na ravni umetnega
               razmejevanja, denimo sodobne umetnosti, kaj je to intermedijsko, kam to spada, bolj
               na vizualno, bolj na uprizoritveno in podobno. S tem dobimo seveda vendarle tudi neko
               morda bolj vizionarsko odločanje … <stage>/ znak za konec razprave/</stage> … programov in projektov
               in mislim, da je to tista prihodnost, na katero bomo stavili ne samo pri Slavcu, tudi
               pri ZUJIK.</p>
            </sp>
            <sp xml:id="SDZ6-Redna-23-2014-03-26.sp341">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko zaključimo s tem vprašanjem.</p>
               <p>Naslednje vprašanje bo postavil mag. Andrej Šircelj, in sicer ministru za zunanje
               zadeve Karlu Erjavcu.</p>
               <p>Izvolite, gospod Šircelj.</p>
            </sp>
            <sp xml:id="SDZ6-Redna-23-2014-03-26.sp342">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik, spoštovani ministri, ministrica, kolegi in
               kolegice!</p>
               <p>Po današnjih novicah iz Ukrajine lahko rečem, da se dogodki v Ukrajini dogajajo s
               svetlobno hitrostjo, če vzamemo politični del, če vzamemo verjetno vojaškega, potem
               ne moremo reči, da gre to tako hitro, kajti verjetno se vojaške zadeve dogajajo
               hitreje. S tem ko je prišlo do tega, da je del Rusov oziroma da so Rusi, živeči na
               Krimu, zaprosili Moskvo oziroma Putina za zaščito in da je kasneje bil izveden
               referendum ter da je predsednik Putin dejansko tudi podpisal odločbo o tem, da
               razglasi Krim za ruskega, je prišlo do nekega precedensa, ki se v zadnjih 20, 25,
               tudi 30 letih dejansko ni zgodil.</p>
               <p>Danes lahko rečemo, da je prišlo do informacije, po kateri v vseh 193 vojaških
               objektih na Krimu visijo ruske zastave in tudi s strani ukrajinskega predsednika, da
               se boji oziroma da meni, da Rusija želi nadaljevati zasedbo južnega in vzhodnega dela
               Ukrajine. To seveda pomeni, da gre za neko novo obdobje tudi v Evropi, da gre v
               bistvu za to, da se odpre ponovno vprašanje hladne vojne med Američani in Rusi in da
               seveda pomeni, da je dejansko ena izmed držav, ki je relativno blizu Slovenije,
               izgubila ozemeljsko celovitost. V zvezi s tem, se postavljajo tudi gospodarska
               vprašanja, in sicer vprašanja zaščite interesov Slovenije tako na ruskem trgu kot na
               ukrajinskem trgu.</p>
               <p>V zvezi z navedenim, glede na to, da poznamo tudi že izjave Ministrstva za zunanje
               zadeve o tem, me predvsem zanima:</p>
               <p>Kako bo Vlada Republike Slovenije zaščitila interese gospodarstva v teh dveh
               državah?</p>
               <p>Zanima me:</p>
               <p>Kakšno je stališče – verjetno bi ga bilo treba ob teh novih dogodkih ponoviti ali
               razširiti – glede na to, da je kršena ozemeljska celovitost Ukrajine?</p>
               <p>Kakšne bodo sankcije, ki jih pripravljajo? Navsezadnje danes je Obama izjavil, da naj
               bi Ruse osamili.</p>
               <p>In seveda:</p>
               <p>Kaj s strateškega vidika to pomeni za Slovenijo in tudi za Evropsko unijo, katere del
               je Slovenija?</p>
            </sp>
            <sp xml:id="SDZ6-Redna-23-2014-03-26.sp343">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem ministru Karlu Erjavcu.</p>
            </sp>
            <sp xml:id="SDZ6-Redna-23-2014-03-26.sp344">

               <speaker>KARL ERJAVEC:</speaker>

               <p>Hvala lepa poslancu za to vprašanje. Tudi lep pozdrav vsem poslancem, ki ste še
               tukaj in vztrajate po sedmih urah in pol seje Državnega zbora in poslanskih
               vprašanj!</p>
               <p>Moram se strinjati z vašo analizo. Pravilna je vaša analiza, dokaj točna. Moram
               reči, da sem zelo zaskrbljen, kaj se bo v prihodnje dogajalo. Pri tem naj še enkrat
               poudarim, da Slovenija zastopa suverenost in teritorialno celovitost Ukrajine in da
               je stališče Slovenije, ne samo Vlade, ampak tudi Odbora za zunanjo politiko, kjer smo
               imeli dokaj temeljito razpravo, zlasti potem na zaprtem delu razprave na Odboru za
               zunanjo politiko. Mi ne priznavamo referenduma, ki se je zgodil 16. marca, ker je v
               nasprotju z ukrajinsko ustavo in tudi z mednarodnimi sporazumi, pogodbami. Naj omenim
               budimpeški memorandum in še nekatere druge pogodbe, ki so bile sklenjene kasneje. Pri
               tem naj tudi omenim, da Beneška komisija, to je komisija, ki deluje v okviru Sveta
               Evrope in ki vključuje najvidnejše pravne strokovnjake, je tudi mnenja, da je bil ta
               referendum nezakonit. Tudi pravilna vaša ugotovitev, da vojašnice v tem delu
               Ukrajine, to se pravi na Krimu, so vse pod zastavo Ruske federacije in tudi
               ukrajinski začasni predsednik Turčinov je pozval ukrajinske vojake, da se umaknejo s
               tega območja zlasti zato, da bi preprečil nadaljnjo eskalacijo nemira, nasilja.</p>
               <p>Kar se tiče slovenskih gospodarskih interesov, se je treba zavedati, da Ruska
               federacija, tudi Ukrajina, sta zelo pomembni gospodarski partnerici. Z Rusko
               federacijo je bila lanska blagovna izmenjava nekje milijardo 700 milijonov evrov, po
               ruskih podatkih celo že 2 milijardi evrov, v letošnjem letu, če ne bi bilo teh
               dogodkov in če bi poslovanje potekalo normalno, smo pričakovali najmanj 2 milijardi
               evrov blagovne izmenjave z Rusko federacijo. Kar se tiče Ukrajine, je bilo v lanskem
               letu blagovne izmenjave za 250 milijonov evrov, s tem da smo pričakovali velik porast
               te blagovne izmenjave tudi zato, ker smo imeli kar zelo intenzivne stike. Ministrstvo
               za zunanje zadeve je v lanskem letu pripravilo tudi posebno srečanje nekaterih
               slovenskih gospodarstvenikov, ki izvažajo na te trge, tudi sestanek s podpredsednikom
               takratne ukrajinske vlade. Ne smemo pozabiti, da naj bi Ukrajina tudi 2015 pripravila
               evropsko prvenstvo v košarki, ki pa je zdaj seveda odpovedano in tukaj so zlasti
               želeli pridobiti naše znanje na tem področju, glede na to, da je bilo zadnje
               košarkarsko prvenstvo v Sloveniji in je bilo dokaj uspešno tako po organizacijski
               plati in tudi finančno vidimo, da ni prineslo nobene izgube, kar je redko za takšne
               športne prireditve.</p>
               <p>Moram reči, da se Evropska unija na Evropskem svetu, ki je bil prejšnji teden, ni
               odločila za nobene gospodarske sankcije, povečala je tisto listo, ki smo jo že
               sprejeli zunanji ministri.</p>
               <p>Upam, da bom imel tudi možnost dopolnilnega vprašanja, da bom lahko nadaljeval in da
               vam bom poskušal v celoti odgovoriti, kaj nameravamo in kako vidimo situacijo glede
               gospodarskega sodelovanja tako z Ukrajino kot tudi z Rusko federacijo.</p>
            </sp>
            <sp xml:id="SDZ6-Redna-23-2014-03-26.sp345">

               <speaker>PREDSEDNIK JANKO VEBER:</speaker>

               <p>Gospod Šircelj, ima zahtevo za dopolnitev odgovora.</p>
            </sp>
            <sp xml:id="SDZ6-Redna-23-2014-03-26.sp346">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, minister, za ta odgovor.</p>
               <p>Vsekakor se postavlja tudi verjetno strateško vprašanje, poleg gospodarskega, za
               Slovenijo, za slovensko gospodarstvo, tudi:</p>
               <p>Ali se je pričela nova era hladne vojne?</p>
               <p>Ali dejansko to pomeni tudi nek način oblikovanja, če želite tudi novih držav, novih
               meja, predvsem v tistih državah, kjer navsezadnje živi veliko Rusov?</p>
               <p>Vemo, da tudi v nekaterih drugih evropskih državah še živi ruska manjšina; skratka,
               da je močna.</p>
               <p>Ali to pomeni, da če bo Putin na takšen način deloval – zdi se mi, da on deluje
               veliko hitreje kot nekatere evropske ali svetovne organizacije, kjer je vseeno treba
               poiskati nek konsenz; on seveda to lahko dela precej na lastno pest, da ne bom rekel
               samovoljno, in te reakcije so včasih nekoliko pozne ali pa nekoliko kasne, tudi teh
               organizacij, od Nata do ostalih, Evropske komisije in tako naprej.</p>
               <p>Kako je Evropa pripravljena, in v okviru Evrope tudi Slovenija, na nek nov
               geostrateški moment, na nek nov politični moment?</p>
               <p>Kot sem omenil, v zadnjih desetletjih – verjetno 30, 40 let, da se malo popravim –
               takšnih primerov nismo poznali. Vsaj v Evropi ne.</p>
            </sp>
            <sp xml:id="SDZ6-Redna-23-2014-03-26.sp347">

               <speaker>PREDSEDNIK JANKO VEBER:</speaker>

               <p>Besedo za dopolnitev odgovora dajem ministru.</p>
            </sp>
            <sp xml:id="SDZ6-Redna-23-2014-03-26.sp348">

               <speaker>KARL ERJAVEC:</speaker>

               <p>Hvala lepa za to dopolnilno vprašanje.</p>
               <p>Kar se tiče same politične situacije in če to pomeni spremembe meja v tem prostoru,
               to bo čas pokazal, kaj se bo zgodilo. Mi smo v okviru Evropske unije ostro obsodili
               kakršno koli spremembo meja. Menimo, da to ne pride v poštev, ker se bi tudi podrl
               nek red, ki je bil vzpostavljen zlasti v prejšnjem stoletju, ko je padel tudi
               Berlinski zid in ko so nekatere države, ki so včasih bile članice Varšavskega pakta,
               postale članice zveze Nato, tudi članice Evropske unije. Mislim, kar se tega vidika
               tiče, da je zelo pomembno, da se začne dialog med Rusko federacijo in Ukrajino. Danes
               ste lahko že prebrali, da je prišlo do prvega takšnega sestanka med zunanjim
               ministrom Sergejem Lovrovom in ukrajinskim zunanjim ministrom. Mislim, da je to tisti
               pravi korak, ki bo pripeljal do neke rešitve, ki bo ustrezna tako za ukrajinsko stran
               kot tudi za rusko stran. Ne bi pa želel špekulirati, kaj se bo še dogajalo v zvezi s
               tem. Mi pač podpiramo dialog med obema stranema, ki sta v tej situaciji.</p>
               <p>Rad bi pa nadaljeval tisti gospodarski del, ki je tudi izjemno pomemben, zlasti za
               naše gospodarstvo in tudi za prebivalce Slovenije. Ne nazadnje, danes smo ves
               popoldan lahko poslušali, kako je pomembno, da se gospodarstvo okrepi, da pride do
               novih delovnih mest, ker to je edini načni, da bomo lahko rešili velik del problemov,
               ki so povezani s finančno situacijo in socialnim položajem našega prebivalstva. Moram
               reči, da zaenkrat gospodarskih sankcij ni, tako da ta kriza zaenkrat še ni povzročila
               kakšne gospodarske škode. Kot rečeno, v Evropskem svetu ni bila sprejeta nobena
               odločitev glede tega, razen da so razširili krog oseb, s katerimi ni teh
               kontaktov.</p>
               <p>Tako upam, da gospodarsko sodelovanje zaradi te krize ne bo moteno, jaz sem
               predsedujoči te mešane gospodarske komisije med Rusijo in Slovenijo. Moram reči, da
               je načrtovan obisk v mesecu maju oziroma juniju, da pripravimo zopet program in
               pregledamo vse tiste projekte, ki jih delamo skupaj s slovenskim gospodarstvom.</p>
               <p>Upam tudi, da … <stage>/ znak za konec razprave/</stage> Ukrajine, da bo deležna te finančne
               pomoči, ki jo nujno potrebuje; 3 milijarde evrov bo šlo zdaj iz evropskega proračuna
               in še 11 milijard evrov dodatnih pomoči. Če bo do tega prišlo, potem mislim, da bo
               tudi varno poslovati z ukrajinsko stranjo. Ker treba je vedeti … <stage>/ izklop
               mikrofona/</stage></p>
            </sp>
            <sp xml:id="SDZ6-Redna-23-2014-03-26.sp349">

               <speaker>PREDSEDNIK JANKO VEBER:</speaker>

               <p>Minister, moram vas opozoriti, da je mikrofon izklopljen, tako da … Hvala tudi
               vam.</p>
               <p>Lahko zaključimo s tem vprašanjem? Hvala.</p>
               <p>Prehajamo na naslednje vprašanje, ki ga bo postavil Jožef Jerovšek, in sicer
               ministru za zunanje zadeve Karlu Erjavcu ter ministru brez resorja, odgovornemu za
               Slovence v zamejstvu in po svetu Gorazdu Žmavcu.</p>
               <p>Izvolite, gospod Jerovšek.</p>
            </sp>
            <sp xml:id="SDZ6-Redna-23-2014-03-26.sp350">

               <speaker>JOŽEF JEROVŠEK (PS SDS):</speaker>

               <p>Hvala lepa. Spoštovani gospod predsednik, ministrica, oba ministra, kolegice in
               kolegi!</p>
               <p>7. marca se je pri odpiranju slovenskega konzulata v Melbournu zgodil hud incident,
               škandal, ki je prizadel in naredil veliko škodo državi Sloveniji in slovenski
               skupnosti v Avstraliji. Slovenski veleposlanik dr. Milan Balažič, v Avstraliji
               veleposlanik, je namreč na prireditev povabil obsojenega pedofila, iskanega v več
               državah, ob tem pa ni povabil kar nekaterih zelo uglednih Slovencev, ki živijo v
               Avstraliji. Na ta škandal se slovenska vlada in zunanje ministrstvo odzivata zelo
               medlo, nejasno, z namenom pometanja pod preprogo.</p>
               <p>Zanima me:</p>
               <p>Zakaj Vlada oziroma ministrstvo ravna na ta način?</p>
               <p>Ali minister za Slovence po svetu in zamejstvo ne zaznava ogorčenja in odzivov
               ostalih živečih Slovencev?</p>
               <p>Ali Vlada nima namena zaščititi ugleda Slovenije in slovenske skupnosti v
               Avstraliji?</p>
               <p>Enostavno me zanima:</p>
               <p>Zakaj Vlada ne ukrepa?</p>
               <p>Takšen način pa takšno ravnanje Vlade je enostavno nesprejemljivo.</p>
               <p>Zanima nas tudi:</p>
               <p>Na katerem področju sodeluje oziroma trguje razvpiti Nicholas Oman z veleposlanikom
               oziroma slovensko vlado?</p>
               <p>Glede na njegovo preteklost, politične povezave in mahinacije v preteklosti se
               vsiljuje vprašanje:</p>
               <p>Česa se lahko bojimo ob očitnem mižanju Vlade?</p>
            </sp>
            <sp xml:id="SDZ6-Redna-23-2014-03-26.sp351">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem najprej ministru Karlu Erjavcu. Izvolite.</p>
            </sp>
            <sp xml:id="SDZ6-Redna-23-2014-03-26.sp352">

               <speaker>KARL ERJAVEC:</speaker>

               <p>Hvala lepa poslancu za vprašanje.</p>
               <p>Moram reči, da je ta dogodek tudi mene močno prizadel, zlasti zato, ker je iz lepega
               dogodka nastal škandal, kot vi sami ugotavljate. Gre za to, da smo pač v Canberri
               oziroma v Melbournu odprli kozulat, ambasado imamo v Canberri. Moram pa reči tako.
               Takoj, ko sem izvedel za ta dogodek, sem odredil izredni nadzor, ker bi želel
               pridobiti točno informacijo. Gre za vprašanje, ali je gospod Nicholas Oman prejel
               vabilo s strani slovenske ambasade v Avstraliji ali tega ni prejel. Po mojih
               informacijah ni prejel takšnega vabila in ni bil povabljen. Vendar zato, ker je
               zadeva nejasna in ker se še vedno vztraja, da naj bi prejel vabilo, sem pač odredil
               izredni nadzor, tako da bo pregledana vsa dokumentacija, in sem prepričan, da bomo
               izvedeli, kaj je resnica v zvezi s tem. 121 vabil je bilo danih, dano je bilo tudi
               vabilo hčerki gospoda Nicholasa Omana. Po mojih informacijah hčerka ni prišla na to
               otvoritev, medtem ko se je pa očitno oče, verjetno preko tega vabila, tega
               udeležil.</p>
               <p>Morate pa vedeti, da tu ne gre za zaprt dogodek, ne gre za interni dogodek, gre za
               dogodek, ki je odprt. Seveda je zelo težko sedaj preprečevati nekomu, ali se udeleži
               takšnega dogodka ali ne. Se pa strinjam, da bi bilo zelo neprimerno, če je res bilo
               izdano vabilo na ime gospoda Nicholasa Omana. Sicer pa je zelo težko preprečiti. Tudi
               tukaj v parlamentu vemo, da imamo javni del in verjetno je zelo težko preprečiti
               nekomu, ki je bil obsojen za kakšno kaznivo dejanje, ki je nevredno, verjetno je
               nemogoče mu preprečiti udeležbo na javni seji Državnega zbora. Res pa je, da zame bo
               problem, če je bilo izdano vabilo s strani veleposlaništva v Canberri glede gospoda
               Nicholasa Omana. Zato sem takoj odredil izredni nadzor in tam bomo, vsaj upam, dobili
               točno poročilo, kaj se je pravzaprav zgodilo.</p>
               <p>Moram pa reči, da sem zelo žalosten zaradi tega dogodka, ker to je bil lep dogodek,
               ki bi pripomogel k ohranitvi slovenske skupnosti in tudi novi konzulat bo gotovo
               nudil ustrezne konzularne usluge. Bi pa prepustil še ministru za Slovence po svetu in
               v zamejstvu, da me dopolni, zlasti v tistem delu, ki se nanaša na slovensko skupnost
               in na reakcijo na ta dogodek.</p>
            </sp>
            <sp xml:id="SDZ6-Redna-23-2014-03-26.sp353">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem ministru Gorazdu Žmavcu. Izvolite.</p>
            </sp>
            <sp xml:id="SDZ6-Redna-23-2014-03-26.sp354">

               <speaker>GORAZD ŽMAVC:</speaker>

               <p>Spoštovani predsednik, hvala za besedo. Spoštovane poslanke, spoštovani poslanci,
               lep pozdrav tudi vam!</p>
               <p>Poslancu Jožefu Jerovšku pa se iskreno zahvaljujem za to vprašanje, ker to vprašanje
               in ta dogodek je res vplival na razmere, ki so se dogajale v Avstraliji, predvsem pa
               na Slovence, ki so častni ljudje v tem delu sveta. Moram reči, da smo prve reakcije
               na ta dogodek dobili predvsem iz naše avstralsko-slovenske skupnosti, kjer so na ta
               dogodek izredno hitro reagirali, so se zavedali te soodgovornosti, ki se dogaja s tem
               dogodkom. Istočasno moram reči, da smo jim sporočili, da razumemo prizadetost
               Slovencev v Avstraliji in da obžalujemo, da je prišlo do tega dogodka, vendar pa vsi
               skupaj upamo, da ta sam dogodek ne bo vplival na nadaljnje delo te naše skupnosti, za
               katero mislim, da je trdoživa in da bo dejansko delovala s svojim ugledom tudi v
               nadaljevanju.</p>
               <p>Vendar pa, kot je tudi že minister za zunanje zadeve sporočil, pričakujemo, da bo
               posredovano pojasnilo z Ministrstva za zunanje zadeve, ker to pojasnilo in opravičilo
               bi bilo verjetno neka dobra osnova, da se te zadeve umirijo.</p>
               <p>Sicer pa moram reči, da so se posamezniki, generalni konzul Brežnik in duhovnik pater
               Božič, od tega tudi javno distancirali. Tako tudi sam mislim, da je tudi reakcija
               same skupnosti bila dosti pozitivna. Hvala lepa.</p>
            </sp>
            <sp xml:id="SDZ6-Redna-23-2014-03-26.sp355">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ali se lahko izklopite, minister? Hvala.</p>
               <p>Zahtevo za dopolnitev odgovora ima gospod Jerovšek.</p>
            </sp>
            <sp xml:id="SDZ6-Redna-23-2014-03-26.sp356">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Drži, ugledni Slovenci so se distancirali od dogodka, ni se pa distancirala slovenska
               vlada, notranje ministrstvo. Informacije, ki so na razpolago, kažejo, da je vabilo
               Nicolasu Omanu bilo izdano. Seveda mi gospod minister tudi ni odgovoril na
               vprašanje:</p>
               <p>Na katerem področju sodeluje oziroma trguje Nicolas Oman z veleposlanikom – baje je
               večkrat viden – oziroma s slovensko vlado?</p>
               <p>Česa se lahko Slovenija slabega nadeja, ker poznamo zgodovino njegovega
               trgovanja?</p>
               <p>Sprašujem tudi:</p>
               <p>Zakaj Slovenija ni odreagirala tako, kot ob takšnih škandalih odreagirajo druge
               države, da se veleposlanika odpokliče?</p>
               <p>Tako je ne nazadnje pred leti odreagirala tudi Slovenija, ko je veleposlanika v
               Pekingu gospoda Tita Turnška, zdaj predsednika Združenja za vrednote
               narodnoosvobodilne borbe, zaradi povzročene škode in sramote tudi odpoklicala z
               veleposlaniškega mesta.</p>
            </sp>
            <sp xml:id="SDZ6-Redna-23-2014-03-26.sp357">

               <speaker>PREDSEDNIK JANKO VEBER:</speaker>

               <p>Želi kdo dopolniti odgovor?</p>
               <p>Besedo dajem ministru Erjavcu, izvolite.</p>
            </sp>
            <sp xml:id="SDZ6-Redna-23-2014-03-26.sp358">

               <speaker>KARL ERJAVEC:</speaker>

               <p>Hvala.</p>
               <p>Zame je zelo pomembna resnica. Ugotoviti moram, ali je bilo vabilo res izdano s
               strani veleposlaništva. Če se je to res zgodilo, da je dobil gospod Nicolas Oman
               takšno vabilo s strani veleposlaništva, je povsem jasno, da je to odgovornost
               veleposlanika, in verjemite, da bom tudi ustrezno ukrepal. Če pa tega vabila ni bilo,
               da se je pač gospod Nicolas Oman tam pojavil, pa lahko samo obžalujem, ker je naredil
               veliko škodo slovenski skupnosti in tudi veliko škodo veleposlaništvu, Ministrstvu za
               zunanje zadeve in tudi naši diplomaciji.</p>
               <p>Tako lahko od mene pričakujete, da bom na podlagi izrednega nadzora pridobil vse
               podatke, in vam tudi zagotavljam, da v zvezi s to zadevo, ne glede na to, kakšen bo
               rezultat izrednega nadzora, da bom tudi poročal o tem na Odboru za zunanjo politiko.
               Tako glede tega ni nobenega dvoma, bom ustrezno ukrepa.</p>
               <p>Glede namigovanj, da naj bi Ministrstvo za zunanje zadeve oziroma veleposlanik
               Balažič posloval z Nicholasom Omanom in glede na njegove izkušnje v devetdesetih
               letih, pravijo, da je bil trgovec z orožjem, moram reči, da o tem nič ne vemo; ampak
               bomo tudi to pogledali v okviru izrednega nadzora. Lahko vam pa zagotavljam, kar se
               tiče slovenske vlade, pa po mojem vedenju ni nobene trgovine, najmanj ne z orožjem,
               najmanj pa ne z gospodom Nicholasom Omanom. Kakor sam poznam situacijo, kar se tiče
               proračuna, mislim, da v Ministrstvu za obrambo tudi nimajo sredstev, da bi lahko v
               tem trenutku sploh poslovali s kakšnim trgovcem z orožjem. Dvomim pa tudi, če bi
               imeli sredstva, da bi to počeli mimo zakonov, ki veljajo v Sloveniji; to se pravi,
               mimo razpisov in mimo utečenih postopkov.</p>
               <p>Če menite, da se to res dogaja, bi vas prosil, da mi posredujete ustrezne dokumente,
               dokaze, da bomo lahko zadevo obravnavali in bomo tudi ministra za obrambo vprašali,
               če držijo te vaše navedbe.</p>
            </sp>
            <sp xml:id="SDZ6-Redna-23-2014-03-26.sp359">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Smo zaključili s tem vprašanjem? Hvala.</p>
               <p>Gospa Sonja Ramšak bo postavila vprašanje ministrici za delo, družino, socialne
               zadeve in enake možnosti dr. Anji Kopač Mrak.</p>
            </sp>
            <sp xml:id="SDZ6-Redna-23-2014-03-26.sp360">

               <speaker>SONJA RAMŠAK:</speaker>

               <p>Hvala lepa. Spoštovani predsednik, spoštovana ministra, poslanki, poslanec,
               spoštovana ministrica!</p>
               <p>Ob obisku poslanske skupine v Podravski regiji smo obiskali tudi zavod svetega
               Lenarta v Lenartu, to je Dom svetega Lenarta, in ob tej priložnosti smo skupaj z
               vodstvom bili seznanjeni z nekaterimi problemi, s katerimi se srečujejo koncesionarji
               na temu področju. Teh vprašanj in pobud je bilo veliko več, zato sem vam danes že
               pripravila pisno poslansko vprašanje, ki vam bo poslano jutri.</p>
               <p>Mi pa dovolite, da se dane sv temu ustnem poslanskem vprašanju dotaknem samo enega
               področja, to pa je področje zaposlovanja invalidov. Vemo, da so zavezanci za
               poslovanje oziroma zaposlovanje invalidov delodajalci, tako fizično kot pravne osebe,
               ki imajo zaposlenih več kot dvajset zaposlenih. Da so nekatera podjetja oziroma
               agencije in konzularna predstavništva in veleposlaništva oproščeni, mislim, da niso
               zajeti v teh kvotah. Prosila bi vas pa, če mi lahko odgovorite na konkretno vprašanje
               v zvezi s tem, in sicer:</p>
               <p>Kdaj lahko izvajalci javne službe institucionalnega in drugega varstva starejših
               pričakujejo izenačitev pogojev pri zaposlovanju delovnih invalidov oziroma odpravo
               razlik pri zagotavljanju kvot zaposlovanja delovnih invalidov med zdravstveno in
               socialnovarstveno dejavnostjo – se pravi skupino Q, ki mora zagotavljati 6 odstotkov
               kvot – ter s finančno in zavarovalniško dejavnostjo oziroma ostalimi dejavnostmi, ki
               morajo zagotavljati 2 odstotka kvot?</p>
               <p>Namreč, predstavniki zavoda so opozorili ravno na to dejavnost zavarovalništva, da
               bi bilo bolj smiselno pričakovati, da bi bile v tej dejavnosti lahko višje kvote,
               medtem ko pa pri njih nižje. Tako da vas bom prosila za ta odgovor. Hvala lepa.</p>
            </sp>
            <sp xml:id="SDZ6-Redna-23-2014-03-26.sp361">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem ministrici, izvolite.</p>
            </sp>
            <sp xml:id="SDZ6-Redna-23-2014-03-26.sp362">

               <speaker>DR. ANJA KOPAČ MRAK:</speaker>

               <p>Hvala za besedo. Spoštovani predsednik, poslanke, večinoma, da ne bom delala
               izjem!</p>
               <p>Hvala za vprašanje, v odgovor bi morda vseeno malce več pojasnila, kaj določa sam
               zakon. Zakon o zaposlitveni rehabilitaciji in zaposlovanju invalidov je bil sprejet
               leta 2004 in ta zakon je uzakonil kvotni sistem zaposlovanja invalidov. V 62. členu
               je določilo, da je višina kvote odvisna od dejavnosti delodajalca ter znaša najmanj 2
               do največ 6 odstotkov. Ko se je prva uredba naredila, se je naredila tako, da so
               delodajalci v posebnih obrazcih označili, koliko invalidov imajo na tisti trenutek
               zaposleni, in na podlagi tega je bila potem sprejeta prva uredba, ki je določila to
               višino kvote od 2 do 6 odstotkov glede na posamezne skupine znotraj standardne
               kvalifikacije dejavnosti.</p>
               <p>Pomembno je tudi, da zakon določa, da predlog določitve višine, za ta predlog je
               pristojen Ekonomsko-socialni svet, Vlada pa potem sprejme uredbo. Junija 2013 je na
               podlagi podatkov Javnega jamstvenega, preživninskega in invalidskega sklada Republike
               Slovenije Ministrstva za delo, družino, socialne zadeve in enake možnosti ponovno
               predlagalo Ekonomsko-socialnemu svetu uskladitev višine kvot po dejavnostih z
               dejanskim odstotkom zaposlenih invalidov po dejavnostih, vendar so temu predlogu, ki
               je bil posredovan, delodajalska združenja nasprotovala. Torej, vedno je na nek način
               tako, da je na Ekonomsko-socialnem svetu predvsem pri teh vprašanjih potrebno
               soglasje socialnih partnerjev. Tega ni bilo zaradi nasprotovanja, tako da bo Vlada
               verjetno jutri sprejela to uredbo, vendar gre za manjše popravke, predvsem v višini
               izplačane nagrade, ne posegamo pa v kvotni sistem. V tem predlogu so bile razlike, za
               nekatere dejavnosti je ostala ta višina kvotnega sistema nespremenjena, pri nekaterih
               se je spremenila. Za to skupino dejavnosti Q, ki jo vi navajate, pa dejansko predlog
               uredbe ni prinašal sprememb.</p>
               <p>Če se zdaj spustimo, zakaj je v zavarovalništvu tako, kot je na tem področju Q, ki
               pokriva socialnovarstveno in zdravstveno dejavnost, je predvsem zaradi tega, ker je
               bilo stanje takrat leta 2004 pač tako. Ob tem je pa treba tudi javno povedati, da
               lahko z zaposlovanjem invalidov zadostiš kvoti, lahko pa vplačuješ v sistem javnega
               sklada in s temi vplačili tistih, ki ne izpolnjujejo kvot, potem Javni jamstveni,
               preživninski in invalidski sklad, zdaj združen, plačuje nagrade tistim, ki presegajo.
               Zato je potrebna tudi ta uskladitev …</p>
               <p>Ocene delovanja našega kvotnega sistema so dobre, verjamem pa, da so te, ko pogledamo
               posamezno klasifikacijo in skupino, ki določa na ravni črke, da znotraj Q lahko tudi
               izstopajo nekatere dejavnosti oziroma področja, kjer težje dosegajo to kvoto, vendar
               smo tudi preigravali, na kakšen način bi drugače postavljali to kvoto, ampak nikoli
               niso vsi zadovoljni, zato je zelo težko pa bolj natančno drobiti, da bi znotraj
               posameznih črk standardne klasifikacije delili stvari. Tako vseeno mislim, da je
               dovolj možnosti tudi s to izvedbo nadomestne kvote, torej, da imaš pridržana javna
               naročila, da daš invalidskemu podjetju, da ti opravlja določene storitve in s tem
               lahko tudi izpolniš kvoto. Tako sistem vseeno ni tako rigiden, da moraš dejansko samo
               zaposliti, je dovolj fleksibilen, da imaš tudi druge možnosti.</p>
               <p>Bomo še nadaljevali s temi pogovori, je pa ena od stvari, ki se je tudi pojavilo na
               Ekonomsko-socialnem svetu, tudi vprašanje invalidskega zavarovanja kot sistema. Tako
               je tudi to ena izmed stvari, ki bodo nujno potrebne tudi v predlogu zakonskih
               sprememb na tem področju in tudi potem s tem povezana diferencirana stopnja
               zavarovanja. Skratka, dela nam ne bo zmanjkalo. Hvala.</p>
            </sp>
            <sp xml:id="SDZ6-Redna-23-2014-03-26.sp363">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za dopolnitev odgovora ima gospa Sonja Ramšak. Izvolite.</p>
            </sp>
            <sp xml:id="SDZ6-Redna-23-2014-03-26.sp364">

               <speaker>SONJA RAMŠAK (PS SDS):</speaker>

               <p>Hvala lepa.</p>
               <p>Spoštovana ministrica, moram reči, da sem z vašim odgovorom seveda zadovoljna, morda
               zaradi tega, ker nisem pojasnjevala na dolgo in široko, zakaj je bil izpostavljen
               tudi ta problem. Vem, da v Sloveniji imamo kar precej invalidov in je prav, da tudi
               poskrbimo, da imajo možnost zaposlitve. S tem absolutno podpiram ta vaša
               prizadevanja. Je pa na drugi strani problem pri koncesionarjih, bom pa rekla, to, kar
               boste videli tudi iz samega pisnega poslanskega vprašanja.</p>
               <p>Namreč, veste, da je bil ravnokar sprejet Zakon o davku na nepremičnine, da so domovi
               oziroma zavodi obremenjeni z 0,5 odstotkom po sedaj veljavnem zakonu, ki je v ustavni
               presoji; da, recimo, ti zavodi nimajo možnosti sodelovanja pri nekaterih razpisih.
               Tako je to kar širša problematika. Vsi ti stroški, ki jih imajo koncesionarji na eni
               strani napram javnim zavodom, gre nekako tudi za to problematiko vzpostavljanja cen
               storitev, na drugi strani pa – normalno – koncesionarji gledajo, kako potem tudi te
               stroške nekako vkalkulirati, ki gredo pa v bistvu vedno praktično v breme teh
               oskrbovancev.</p>
               <p>Res se vam zahvaljujem, ne bom postavljala zahteve za javno razpravo, bom pa vesela
               tudi vašega odgovora na pisno poslansko vprašanje. Hvala lepa.</p>
            </sp>
            <sp xml:id="SDZ6-Redna-23-2014-03-26.sp365">

               <speaker>PREDSEDNIK JANKO VEBER:</speaker>

               <p>Za dopolnitev odgovora dajem besedo gospe ministrici.</p>
            </sp>
            <sp xml:id="SDZ6-Redna-23-2014-03-26.sp366">

               <speaker>DR. ANJA KOPAČ MRAK:</speaker>

               <p>Vsekakor bomo tako kot vedno odgovorili na pisno poslansko vprašanje. Je pa
               problematika koncesionarjev in javnih zavodov, ki vsi opravljajo javno službo, nekako
               izpostavljena, predvsem v zadnjem obdobju, ko so to pritiski na ceno. Seveda imamo
               kar nekaj koncesionarjev v sistemu, ki pomembno dopolnjujejo javno službo, je pa
               predvsem cena, ki je pri koncesionarjih praviloma kar 10 do 20 odstotkov višja kot v
               javnih zavodih. Je več razlogov, vendar je predvsem pomemben ta, da imajo možnost
               amortizacije vložka, ki so ga vložili. Zaradi tega, ker je ta cena v osnovi višja,
               kot je pri javnih zavodih, je v krizi, v kateri danes smo, vsak evro zelo pomemben,
               pa pri dnevni oskrbi pridejo potem druge manjše stvari, ki morda prej, pred krizo
               niso bile tako pomembne, toliko bolj v ospredje.</p>
               <p>Mislim, da treba predvsem celovito urediti področje dolgotrajne oskrbe, brez te bomo
               težko zagotavljali nek nivo dobre oskrbe v institucionalnem varstvu za vse tiste, ki
               to potrebujejo. Tudi analiza kaže, da se povečuje ta delež sredstev, ki jih
               posamezniki zagotavljajo za dolgotrajno oskrbo, in ta je že približno tam 0,30
               odstotkov BDP, javni imajo še vedno tam blizu 1 odstotka. Ampak, vsekakor treba je
               narediti sistem, kjer bomo omogočili vsem, da se lahko vključijo v zavarovanje in si
               na stara leta privoščijo primerno oskrbo. Ne samo v domovih, predvsem je pomembna
               tudi pomoč na domu; torej, da razvijemo nek sodoben sistem storitev in tudi
               posameznikom damo možnost prejema denarja, zato da si bodo lahko to storitev
               plačali.</p>
               <p>Moja vizija je, da bi spodbudili, da bi te storitve izvajala tudi socialna podjetja,
               da bi skratka širili ta polja socialne ekonomije in to predstavlja tudi pomemben
               delež možnosti novih zaposlitev pri nas – če prirejamo z Evropo, ki to že ima, vsaj
               bolj razviti del, zahodni del, Nemčija je takšna, tudi Luksemburg – zelo veliko.</p>
               <p>To so vse stvari, ki nas čakajo, in si želim, da bomo izbrali, da bo ministrica za
               zdravje ali minister čim prej, in da bomo te stvari lahko tudi uredili.</p>
            </sp>
            <sp xml:id="SDZ6-Redna-23-2014-03-26.sp367">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem zaključujem tudi to poslansko vprašanje.</p>
               <p>Potem smo izčrpali vsa najavljena poslanska vprašanja in se tako predsednici Vlade,
               ministrici in ministrom ter generalni sekretarki Vlade zahvaljujem za podane
               odgovore.</p>
               <p>S tem prekinjam to točko dnevnega reda, ki jo bomo nadelavali v četrtek, 27. marca
               2014, ko bo Državni zbor v okviru glasovanj odločal o predlaganih sklepih.</p>
               <p>Prekinjam pa tudi 23. sejo Državnega zbora, ki jo bomo nadaljevali jutri ob 9. uri.
               Hvala za danes in na svidenje jutri. <stage type="time">(SEJA JE BILA PREKINJENA 26. MARCA 2014 OB
                  20.34.)</stage>
               </p>
            </sp>
         </div>
      </body>
   </text>
</TEI>