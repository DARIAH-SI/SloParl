<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-11-2013-03-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|033FA9339044EBE0C1257B270034E93B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=033FA9339044EBE0C1257B270034E93B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-11-2013-03-04.DZ" n="11">
               <name>Redna</name>
               <date when="2013-03-04"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-11-2013-03-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">11. seja</stage>
            <stage type="chairman">Sejo je vodil predsednik Državnega zbora Janko Veber.</stage>
            <stage type="time">Seja se je začela ob 12. uri.</stage>
         

            <sp xml:id="SDZ6-Redna-11-2013-03-04.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 11. sejo Državnega zbora, ki je bila sklicana na podlagi tretjega odstavka
               20. člena in prvega odstavka 57. člena Poslovnika Državnega zbora.</p>
               <p>Obveščen sem, da se današnje seje se ne moreta udeležiti naslednja poslanca: gospod
               Matevž Frangež in gospod Roman Žveglič.</p>
               <p>Na sejo sem vabil predsednika Vlade, ministrico in ministre, ki opravljajo tekoče
               posle, ter generalnega sekretarja Vlade k 1. točki dnevnega reda, predstavnika
               Državnega sveta k 7. točki dnevnega reda, predsednika Vlade, ki opravlja tekoče posle
               k 17. točki dnevnega reda, predstavnika Državne volilne komisije in kandidata za
               poslanca gospoda Braneta Golubovića k 18. točki dnevnega reda ter predstavnike Vlade
               k vsem točkam dnevnega reda. Še enkrat vsem prisotnim lep pozdrav.</p>
               <p>Prehajamo na <title>določitev dnevnega reda</title> 11. seje Državnega zbora. Predlog
               dnevnega reda ste prejeli v petek, 22. februarja 2013, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik posamezne točke z dnevnega reda oziroma predlogov
               za širitev dnevnega reda seje nisem prejel. Zboru predlagam, da za današnjo sejo
               določi dnevni red, kot ste ga prejeli s sklicem. Prehajamo na odločanje.</p>
               <p>Glasujemo. Navzočih je 74 poslank in poslancev, za jih je glasovalo 74, proti
               nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je dnevni red 11. seje zbora določen.</p>
               <p>Prehajamo na <title>18. TOČKO DNEVNEGA REDA, TO JE NA MANDATNO- VOLILNE ZADEVE.</title>
               </p>
               <p>Najprej je pod18.a točko <title>določitev kandidata, ki bo v skladu s 14. členom Zakona
                  o poslancih opravljal funkcijo poslanca namesto poslanke, ki opravlja funkcijo
                  predsednice vlade.</title> Ker poslanka mag. Alenka Bratušek, ko opravlja funkcijo
               predsednice vlade, ne more opravljati funkcije poslanke, je Državna volilna komisija
               zboru posredovala sklep o ugotovitvi, da pripada pravica za nadomeščanje poslanke
               mag. Alenke Bratušek, ko ta opravlja funkcijo predsednice vlade, gospodu Branetu
               Goluboviću. Sklep Državne volilne komisije je obravnavala Mandatno-volilna komisija,
               ki je zboru pisno poročala in predložila predlog sklepa. Želi mogoče poročevalec
               komisije besedo? Ugotavljam, da ne. Želi mogoče kdo v imenu poslanske skupine
               razpravljati? Ugotavljam, da ne. Želi kdo od poslank in poslancev besedo? Ugotavljam,
               da ne, zato zaključujem razpravo in prehajamo na glasovanje.</p>
               <p>Na glasovanje dajem naslednji predlog sklepa: V času, ko poslanka mag. Alenka
               Bratušek, ki opravlja funkcijo predsednice Vlade, v skladu s prvim odstavkom 14.
               člena Zakona o poslancih ne more opravljati funkcije poslanke, opravlja to funkcijo v
               skladu z drugim odstavkom 14. člena Zakona o poslancih od 4.3.2013 Brane Golubović,
               rojen 10.8.1969, stanujoč Klavčičeva 5, Kamnik.</p>
               <p>Glasujemo. Navzočih je 75 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Poslanskega kolega gospoda Braneta Golubovića, vabim, da se nam pridruži in zasede
               svoje poslansko mesto ter mu želim, da bi v poslanskih klopeh uspešno opravljal delo
               poslanca.</p>
               <p>S tem prekinjam to točko dnevnega reda, ki jo bomo nadaljevali v četrtek, 7. marca
               2013.</p>
               <p>Prehajamo na <title>1. TOČKO DNEVNEGA REDA, TO SO VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 9
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom ter drugim
               odstavkom 245. člena Poslovnika Državnega zbora.</p>
               <p>Na poslansko vprašanje poslanke opozicije in na poslansko vprašanje poslanca
               vladajoče koalicije bo odgovoril predsednik Vlade, ki opravlja tekoče posle. Vsak
               poslanec oziroma poslanka ima za postavitev vprašanja na voljo 3 minute. Predsednik
               Vlade, ministrica in ministri, ki opravljajo tekoče posle, odgovorijo na vprašanje v
               največ 5 minutah. Če je vprašanje postavljeno več ministrom, imajo vsi skupaj na
               voljo 5 minut za odgovor. Poslanec, ki ne bo zadovoljen z odgovorom, lahko zahteva
               dopolnitev odgovora, ne more pa postaviti dodatnega vprašanja, zato poslanke in
               poslance prosim, da ste na to pozorni. Obrazložitev zahteve za dopolnitev odgovora
               poslanec predstavi v 2 minutah, dopolnitev odgovora pa sme trajati največ 3 minute.
               Poslanec, ki je postavil vprašanje, lahko zahteva, da se na naslednji seji opravi
               razprava o odgovoru predsednika Vlade, ministrice ali ministra, ki opravlja tekoče
               posle. O tem odloči Državni zbor brez razprave. V primeru, da poslanec na postavljeno
               vprašanje danes ne bo dobil odgovora, mu morajo predsednik Vlade, ministrica ali
               minister, ki opravlja tekoče posle, v 30 dneh predložiti pisni odgovor. Poslanec, ki
               je postavil vprašanje, na katerega ni bilo odgovorjeno, lahko izjavi, da vztraja pri
               ustnem odgovoru; v tem primeru bom vprašanje uvrstil na naslednjo redno sejo
               Državnega zbora.</p>
               <p>Želim vas obvestiti, da sta se v zvezi s to točko za danes opravičila dr. Vinko
               Gorenak, minister za notranje zadeve, ki opravlja tekoče posle, ter dr. Žiga Turk,
               minister za izobraževanje, znanost, kulturo in šport, ki opravlja tekoče posle.</p>
               <p>Na klop ste prejeli pregled poslanskih vprašanj in pobud, na katere v poslovniškem
               roku ni bilo odgovorjeno.</p>
               <p>Prehajamo na predstavitev poslanskih vprašanj. Na prvi dve vprašanji bo odgovarjal
               predsednik Vlade, ki opravlja tekoče posle, gospod Ivan Janez Janša. Poslanski
               vprašanji mu bosta postavila najprej mag. Majda Potrata, Socialni demokrati, in potem
               še mag. Matej Tonin, Nova Slovenija.</p>
               <p>Predsedniku Vlade bo prva postavila vprašanje mag. Majda Potrata.</p>
            </sp>
            <sp xml:id="SDZ6-Redna-11-2013-03-04.sp2">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovani gospod predsednik Vlade, ministri in
               drugi člani Vlade, poslanke in poslanci!</p>
               <p>V javnih občilih je bilo sredi februarja mogoče prebrati, da je na sestanku pri
               predsedniku republike dosežen dogovor o ključnih treh projektih za Slovenijo. Ti
               trije projekti so nadaljevanje postopka za spremembo Ustave Republike Slovenije na
               področju referendumske zakonodaje, drugič, ratifikacija Pogodbe o pristopu Republike
               Hrvaške k Evropski uniji in tretjič, sprejemanje zakona o delovnih razmerjih in
               zakona o urejanju trga dela. Tretja točka se bo iztekla, upam da uspešno, jutri na
               tretji seji Državnega zbora, na nadaljevanju tretje seje.</p>
               <p>Jaz bi vas rada vprašala v zvezi z nadaljevanjem postopka za spremembo Ustave
               Republike Slovenije na področju referendumske zakonodaje. Voditelji parlamentarnih
               strank so bili tedaj enotni, da je to področje treba urediti, in sicer z ustavnim
               zakonom, ki bo sledil sklepu in stališču, sprejetemu na 10. seji Državnega zbora. To
               pomeni, da si bodo glede morebitnih posamičnih razlik pri konkretnih opredelitvah
               iskreno prizadevali za uskladitev, ki bo omogočala dvotretjinsko podporo poslank in
               poslancev. Državni zbor je na svoji 10. redni seji 1. februarja 2013 obravnaval in
               odločal o predlogu ustavnih sprememb, ki se nanašajo na referendumsko ureditev. Z
               zelo prepričljivo večino poslank in poslancev je izglasoval začetek postopka za
               spremembo ustave ter podprl stališča za pripravo osnutka ustavnega zakona. Omenjena
               stališča je podprlo kar 84 poslank in poslancev. Ob tem pa vendarle ne gre prezreti
               pomembnega in pomenljivega dejstva, in sicer, da se do omenjenega predloga ustavnih
               sprememb Vlada uradno ni opredelila. Svojega pisnega mnenja k predlogu ustavnih
               sprememb ni podala, prav tako pa se na omenjeni seji Državnega zbora ni niti
               priglasila k besedi, kar je zelo neobičajno, še zlasti, če upoštevamo, o kako
               pomembni stvari govorimo. Naj torej sklenem. V dosedanjem postopku za spremembo
               Ustave Republike Slovenije na področju referendumske zakonodaje se Vlada do tega
               vprašanja posebej še ni opredelila. Ker v Državnem zboru zakonodajni postopek že
               teče, vas sprašujem:</p>
               <p>Kakšno je stališče Vlade do spremembe referendumske zakonodaje?</p>
               <p>Hvala za odgovor.</p>
            </sp>
            <sp xml:id="SDZ6-Redna-11-2013-03-04.sp3">

               <speaker>PREDSEDNIK JANKO VEBER:</speaker>

               <p>Hvala tudi vam za vprašanje. Besedo dajem predsedniku Vlade.</p>
            </sp>
            <sp xml:id="SDZ6-Redna-11-2013-03-04.sp4">

               <speaker>JANEZ JANŠA:</speaker>

               <p>Hvala za vprašanje in hvala tudi za odgovor, ker ste ga že sami podali.</p>
               <p>Vlada se do tega vprašanja ni opredelila, zato vam opredelitve tudi ne morem
               posredovati.</p>
            </sp>
            <sp xml:id="SDZ6-Redna-11-2013-03-04.sp5">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite postaviti dodatno vprašanje? Besedo ima mag. Majda Potrata.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp6">

               <speaker>MAG. MAJDA POTRATA (PS SD):</speaker>

               <p>Hvala za lakoničen odgovorov, gospod predsednik, ki opravljate tekoče posle.</p>
               <p>Ampak v skladu s 115. členom Ustave med tekoče posle, ki jih vlada opravlja do
               imenovanja nove vlade, sodi tudi opredeljevanje do tistih zakonov, ki so že sredi
               zakonodajnega postopka. Dejstvo namreč je to, berem iz mnenja, ki je bilo posredovano
               takrat, ko je bilo v javnosti veliko vprašanj, kaj sodi med tekoče posle. Zakonski
               projekti, ki so ob nastanku omejitve opravljanja poslov na tekoče posle že v Državnem
               zboru, torej je mogoče pričakovati, da se bo Vlada v okviru tekočih poslov vendarle
               morala opredeliti do zakonskega predloga, ki je v Državnem zboru. Vlada se ni hotela
               do tega predloga opredeliti in je z molkom odgovarjala tudi takrat, ko ni bila v tem
               položaju, da opravlja samo tekoče posle. Jaz sem sicer na začetku omenjala sestanek
               pri predsedniku države, ki ste se ga udeležili kot predsednik stranke. Mi poznamo
               tudi mnenje poslanske skupine, največje tedaj koalicijske stranke, ampak mnenja Vlade
               ne.</p>
               <p>Torej vas ponovno vprašujem:</p>
               <p>Ali se namerava Vlada opredeliti in kako se namerava?</p>
               <p>Ali bo spodbujala dogovor ali ga ne bo?</p>
               <p>Tega odgovora pa, spoštovani gospod Ivan Janez Janša, ne poznam in ga nisem
               omenjala, in bom hvaležna zanj. Hvala.</p>
            </sp>
            <sp xml:id="SDZ6-Redna-11-2013-03-04.sp7">

               <speaker>PREDSEDNIK JANKO VEBER:</speaker>

               <p>Hvala za ponovno vprašanje in besedo dajem predsedniku Vlade.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp8">

               <speaker>JANEZ JANŠA:</speaker>

               <p>Hvala tudi za ponovno vprašanje in ponovni odgovor. Ni obvezno, da se Vlada opredeli
               do vseh postopkov. Lahko se opredeli, lahko se pa ne opredeli. Če se bo opredelila,
               vas bomo seznanili.</p>
            </sp>
            <sp xml:id="SDZ6-Redna-11-2013-03-04.sp9">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obstaja mogoče želja za proceduralni predlog? Ne obstaja.</p>
               <p>S tem smo zaključi vprašanje, ki ga je postavila mag. Majda Potrata.</p>
               <p>Besedo dajem mag. Mateju Toninu.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp10">

               <speaker>MAG. MATEJ TONIN (PS NSi):</speaker>

               <p>Spoštovani predsednik Vlade, spoštovana ministrica, ministri, drage kolegica in
               kolegi!</p>
               <p>Najverjetneje imamo vsi zelo podobne izkušnje, ko hodimo po Sloveniji in ko se
               pogovarjamo z ljudmi, ki nam govorijo o strašanskem občutku nepravičnosti, da imamo v
               državi ljudi, ki ga, po domače povedano, kronajo in se jim popolnoma nič ne zgodi.
               Imate ljudi, ki so dajali kredite na lepe oči, imate ljudi, ki te kredite niso nikoli
               poplačali in na nek način slovenski bančni sistem spravili v nelagoden položaj. Zdaj
               je naloga vsakršne politike, naše, vaše, katerekoli, da ta bančni sistem sanira.
               Ljudem je včasih težko razumeti, zakaj bi morali davkoplačevalci in mi vsi skupaj ta
               bančni sistem sanirati, če pa te krize nismo povzročili. Ampak če pridete do dejstva,
               da je delovanje bančnega sistema nujno za to, da se lahko udejanjajo poslovne ideje
               in da na koncu koncev pridete do novih delovnih mest, veste, zakaj je ena izmed
               ključnih prioritet vsakršne politike sanacija bančnega sistema. V svetu sta se
               pokazali dve različni opciji. Ena so dokapitalizacije, druga pa je slaba banka. Naša
               vlada se je odločila za to slednjo.</p>
               <p>Predsednik Vlade, zanima me:</p>
               <p>Kako daleč je projekt slabe banke?</p>
               <p>Ali bo slaba banka pripomogla k temu, da bodo tisti, ki so odgovorni za nastalo
               situacijo, tudi odgovarjali?</p>
            </sp>
            <sp xml:id="SDZ6-Redna-11-2013-03-04.sp11">

               <speaker>PREDSEDNIK JANKO VEBER:</speaker>

               <p>Hvala za vprašanje.</p>
               <p>Besedo dajem predsedniku Vlade.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp12">

               <speaker>JANEZ JANŠA:</speaker>

               <p>Hvala za vprašanje.</p>
               <p>To je vprašanje, ki zadeva bistven problem, ki ga Slovenija v tem času ima.
               Večmilijardna finančna luknja v slovenskem bančnem sistemu je ključni problem te
               države in njenih davkoplačevalcev – in se bojim, da tudi nekaj prihodnjih generacij.
               Ne drži, da za takšno situacijo, kot je v slovenskem bančnem sistemu, obstaja več
               konceptov. Dokapitalizacija pride v poštev takrat, kadar je banka nekoliko finančno
               podhranjena, ne pa takrat, ko delnica največje državne banke pade na 1 evro za
               delnico. V tem primeru je potrebna sanacija. Zakon o tem je bil sprejet in z odločbo
               Ustavnega sodišča je bil obvarovan tudi pred blokado, ki je grozila konec lanskega
               leta. In ta zakon se izvaja. Vlada je imenovala štiri neizvršne direktorje, ki morajo
               naprej speljati postopek ustanovitve te agencije za sanacijo slovenskega bančnega
               sistema. Od teh štirih neizvršnih direktorjev so trije tuji finančni strokovnjaki, ki
               niso sodelovali pri nastajanju tega problema, ampak so doslej v različnih državah,
               predvsem skandinavskih, takšne probleme reševali. Ta imena so tudi usklajena z
               Evropsko centralno banko in Mednarodnim denarnim skladom, kar je potrebno glede na
               povsem formalne obveznosti, ki jih ima Slovenija do evrosistema, ker smo pač del
               skupne evropske monetarne unije. Tudi podzakonski akti se usklajujejo z Evropsko
               centralno banko. Nekateri so že usklajeni in sprejeti. Nekateri naj bi bili v teh
               dneh oziroma Vlada jih bo potrdila takoj, ko bo prišlo do uskladitve. Seveda pa je od
               tega, kakšna bo politika prihodnje vlade, odvisno, kako hitro bodo ti postopki tekli
               in ali bo ta zakon, ki sedaj rešuje oziroma daje možnost za reševanje tega ključnega
               ekonomskega in gospodarskega problema, ki ga ima država v tem trenutku, ali bo ta
               zakon veljal naprej in ali ne bo Slovenija v prihodnjih tednih in mesecih spremljala
               poskuse, kako se ta problem ponovno spravi pod preprogo. Tudi sicer zavest v
               slovenski javnosti, da je to ključni problem, ki ga imamo, pravzaprav ne obstaja.
               Osrednji slovenski mediji, nacionalna televizija, POP TV so desetkrat več poročali o
               tem, koliko je poslanec Vogrin dolžan svojim dobaviteljem, kot o milijardnem dolgu v
               slovenskih bankah. Če bi sešteli programski čas ali črnilo, ki je bilo prelito za
               razpravo in poročanje o enem in drugem problemu, bi videli, da je problem, ki je
               nekajmilijonkrat večji za slovenske davkoplačevalce, bil popolnoma izven osrednje
               pozornosti in praktično popolnoma ignoriran. Takšna obravnava tega problema je tudi
               omogočila štiriletno zamudo. Mi bi morali slovenski bančni sistem sanirati leta 2009,
               kot so to naredile ostale evropske države, ki so se soočile s podobnim oziroma
               manjšim problemom, vendar se je to zanemarjalo, odlagalo in zaradi očitnih interesov,
               da se stvar še vedno nadaljuje tako, kot je potekala, samo od slovenskih
               davkoplačevalcev pa od slovenskih državnih podjetij, od dobička slovenskih državnih
               podjetij se je dajalo, prelivalo stotine milijonov evrov v krahirane banke. S tem se
               problem ni rešil, ampak se je v bistvu povečal in se je stanje zameglilo. Ključni
               motiv v ozadju pa je seveda strah pred odgovornostjo. In to je tudi ključni motiv,
               zaradi katerega se skuša ta zakon blokirati. Ta zakon namreč predvideva štirikratno
               podaljšanje zastaralnih rokov za kazniva dejanja, ki so v mnogih primerih osnovni
               vzrok za te slabe kredite.</p>
            </sp>
            <sp xml:id="SDZ6-Redna-11-2013-03-04.sp13">

               <speaker>PREDSEDNIK JANKO VEBER:</speaker>

               <p>Hvala za odgovor.</p>
               <p>Izražena je želja za dopolnitev odgovora.</p>
               <p>Gospod Tonin, izvolite.</p>
            </sp>
            <sp xml:id="SDZ6-Redna-11-2013-03-04.sp14">

               <speaker>MAG. MATEJ TONIN (PS NSi):</speaker>

               <p>Ko smo v letu 2012 sprejemali zakonodajo, s katero smo uvajali ta koncept slabe
               banke, je bilo s strani strank, ki bodo morda sestavljale novo vladno koalicijo,
               slišati ogromno pripomb, nasprotovanj in še kaj bi lahko naštel.</p>
               <p>Zanima me:</p>
               <p>Kako ocenjujete posledice, če se morebitna nova vlada odloči, da ta koncept slabe
               banke zavrže?</p>
            </sp>
            <sp xml:id="SDZ6-Redna-11-2013-03-04.sp15">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Predsednik Vlade, izvolite.</p>
            </sp>
            <sp xml:id="SDZ6-Redna-11-2013-03-04.sp16">

               <speaker>JANEZ JANŠA:</speaker>

               <p>Če Slovenija ne bo nadaljevala sanacije bančnega sistema, potem bo do konca tega
               leta bankrotirala. Tudi predsednik Državnega zbora bo takrat opravljal samo tekoče
               posle in bomo šli na predčasne volitve. Vendar tudi to ne bo rešilo slovenskega
               bančnega sistema. Prisiljeni bomo v sprejetje pogojev, ki bodo osnova za zaprosilo za
               mednarodno finančno pomoč v takšni ali v drugačni obliki. Tukaj kakšnih zelo velikih
               dilem ni. Ta problem se je ignoriral štiri leta. V tem času je zrasel čez glavo, ne
               samo tej generaciji slovenskih davkoplačevalcev, ampak tudi prihodnjim. Takšna
               politika ignorance enostavno ne pride več v poštev. Možno je za nekaj časa sicer še,
               če bodo evropske institucije to tolerirale, v kar dvomim, poskusiti še z enim krogom
               dokapitalizacij, kar bi pomenilo, da bo problem čez eno leto še večji in da bo teh
               nekaj 100 milijonov, pridobljenih s povečanjem davka na dodano vrednost, zgolj
               začasno ponovno napolnilo nekatere žepe, ki so tu ogroženi.</p>
            </sp>
            <sp xml:id="SDZ6-Redna-11-2013-03-04.sp17">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ugotavljam, da ni želje po zahtevi o razpravi o podanih odgovorih predsednika Vlade,
               tako se predsedniku Vlade, ki opravlja tekoče posle, zahvaljujem za podana odgovora.</p>
               <p>Prehajamo na vprašanja poslank in poslancev. Prvi, ki bo postavil vprašanje je
               gospod Samo Bevk, in sicer ministru za infrastrukturo in prostor v funkciji ministra
               za pravosodje in javno upravo, ki opravlja tekoče posle, gospodu Zvonku Černaču, ter
               ministru za obrambo, ki opravlja tekoče posle, gospodu Alešu Hojsu.</p>
               <p>Gospod Bevk, izvolite.</p>
            </sp>
            <sp xml:id="SDZ6-Redna-11-2013-03-04.sp18">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor!</p>
               <p>Zaradi obilnega sneženja v zimi 2012,2013 so imele slovenske občine izjemno velike
               stroške za zimsko službo, ki tudi do dvakrat ali trikrat presegajo stroške v
               normalnih razmerah. Veliko je tudi stroškov zaradi škode, ki so jo povzročili snežni
               plazovi, škoda na cestni infrastrukturi pa se bo pokazala šele spomladi.</p>
               <p>Razmere v Sloveniji lahko s podatki najbolj primerno ponazorim na primeru občine
               Idrija. V sprejetem proračunu za leto 2013 je bilo na postavkah zimske službe
               predvidenih 300 tisoč evrov. V normalnih razmerah se je tudi dejansko porabilo od 200
               do 300 tisoč evrov. Letošnji stroški pa bodo znašali med 800 in 900 tisoč evrov.
               Dodatni stroški v višini 100 tisoč pa so nastali tudi zaradi povzročene škode zaradi
               plazov na ograjah, stroškov intervencij, gasilskih društev in komunalnega podjetja.
               Posredne škode na voziščih zaradi številnih pluženj in soljenja ter spomladanske
               odjuge pa ta trenutek še ni mogoče oceniti. Glede na sprejeti proračun, ki znaša 20
               milijonov evrov, predstavljajo povečani stroški zimske službe okrog 700 tisoč evrov,
               kar znaša 3,5 % celotnega občinskega proračuna. Glede na primerno porabo, ki je za
               Idrijo 7 milijonov 800 tisoč evrov, pa je to kar 10 % primerne porabe, kar je
               katastrofa. Zakon o varstvu pred naravnimi in drugimi nesrečami v 8. členu med te
               uvršča tudi visok sneg in snežne plazove. Škoda, ki jo povzroča naravna ali druga
               nesreča, obsega neposredno škodo, stroške intervencij in ukrepov, s katerimi se
               preprečijo škodljive posledice nesreč. V 10. členu pa je določeno, da se sredstva za
               odpravo posledic nesreč iz državnega proračuna dodelijo za odpravo posledic naravne
               nesreče na stvareh v lasti občine, v skladu z določbami zakona, če je občina, na
               območju katere so nastale posledice naravne nesreče, zagotovila za odpravo posledic
               tudi sredstva iz svojega proračuna.</p>
               <p>Ministra gospoda Zvonka Černača in gospoda Aleša Hojsa sprašujem glede ukrepov za
               sanacijo nastale škode, ki jo lahko opredelimo tudi kot naravno nesrečo.</p>
               <p>Ministroma, gospodu Hojsu in gospodu Černaču, predlagam, da pozoveta slovenske
               občine, da predstavijo škodo in stroške, ki so nastali zaradi izjemno hude zime. Na
               podlagi analize teh podatkov pa naj Vlada Republike Slovenije ustrezno ukrepa.
               Ministroma se že vnaprej zahvaljujem za odgovore. Hvala lepa.</p>
            </sp>
            <sp xml:id="SDZ6-Redna-11-2013-03-04.sp19">

               <speaker>PREDSEDNIK JANKO VEBER:</speaker>

               <p>Hvala za vprašanje.</p>
               <p>Besedo dajem najprej gospodu Zvonku Černaču.</p>
            </sp>
            <sp xml:id="SDZ6-Redna-11-2013-03-04.sp20">

               <speaker>ZVONKO ČERNAČ:</speaker>

               <p>Hvala lepa za vprašanje. Lep pozdrav vsem prisotnim!</p>
               <p>Drži, zaradi razmer, v katerih smo bili to zimo, so se stroški čiščenja, pluženja in
               ostali stroški, ki so povezani z zimsko službo, povečali ne samo na ravni občin in
               lokalnih skupnosti, ampak tudi na ravni celotne države. Treba je še povedati, da
               zaenkrat do današnjega dne kakšnih konkretnih predlogov niti s strani posameznih
               občin niti s strani njihovih asociacij glede tega ni bilo. Podatki tudi kažejo, da
               smo bili s podobnimi situacijami že soočeni v preteklosti, v preteklih letih, da so
               bila določena obdobja, ki so zahtevala bistveno večjo porabo in angažiranje sredstev
               za opravljanje zimske službe, in so bila obdobja, ko je bilo treba manj teh sredstev
               glede na planirana. V preteklosti so se te razmere reševale nekako s
               prerazporeditvami v okviru obstoječih finančnih načrtov občinskih in državnih
               proračunov. To je bil prvi korak, in verjamem, da bo podobno tudi letos. Če bo po
               zaključku letošnje zimske sezone ocenjeno, da gre za sredstva, ki jih ni mogoče
               zagotoviti na ta način, bo treba pristopiti k drugim rešitvam, najti vire za
               pokrivanje te izjemne situacije tudi na drugih področjih, vendar so potem ti ukrepi
               povezani s spremembami oziroma rebalansi občinskih in državnega proračuna, glede na
               okvire, ki jih poznamo v okviru primerne porabe.</p>
               <p>Naj ob tej priložnosti povem še to, da smo na ministrstvu, ki ga vodim, za letošnje
               leto v okviru proračuna za leto 2013 predvideli bistveno več sredstev za
               modernizacijo državnega cestnega omrežja kot v lanskem letu. Približno tretjino več
               bo tega denarja, ki bo usmerjeno v kompleksnejšo, ne samo vzdrževanje, ampak tudi
               modernizacijo cestnega omrežja, približno 25 milijonov evrov na letni ravni več, kot
               je bilo to v lanskem letu. S temi ukrepi bomo v veliki meri sanirali tudi tisti del
               poškodb, ki bo nastal zaradi izjemnih zimskih razmer v letošnjem letu. Z novelo
               zakona, ki je bila sprejeta v lanskem letu, se namreč ta namenska sredstva
               uporabljajo tako za železnice kot za ceste. Približno 100 milijonov jih je usmerjenih
               v železnice in 50 v ceste.</p>
            </sp>
            <sp xml:id="SDZ6-Redna-11-2013-03-04.sp21">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi mogoče dopolniti odgovor gospod Aleš Hojs?</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp22">

               <speaker>ALEŠ HOJS:</speaker>

               <p>Hvala lepa. Lep pozdrav tudi v mojem imenu! Spoštovani gospod poslanec, skladno z
               zakonom o varstvu pred naravnimi in drugimi nesrečami se mehanizem ocenjevanja škod
               lahko začne, če je preliminarna ocena, podana s stani občin, na višini 0,3 promila
               državnega proračuna, to je cca 2,5 milijona v današnjem stanju. Jaz moram povedati,
               tako kot je povedal že gospod Černač, nobene pobude s strani nobene od slovenskih
               občin za enkrat v tej smeri še ni bilo. Jaz bi dal nek dobronameren predlog, da v
               duhu tega zakona pred naravnimi in drugimi nesrečami, katerega člen ste tudi,
               spoštovani poslanec, citirali, moram vendarle reči, da je tam naprej, ko govori o
               visokem snegu, eksplicitno opredeljeno, da se naravna nesreča in visoki sneg nekako
               kumulativno opredeljujeta, če so ogrožena človeška življenja, živali in podobno. Ne
               bi rad prišel ali pa kdorkoli bo pač na tem mestu, se mi zdi ne modro, da pride v
               situacijo, ko bo vsak večji sneg opredeljen kot naravna nesreča, kajti v tem primeru
               bo Slovenija nezmožna, ne samo ocen te škode, ampak je tudi v naslednjih nekaj
               desetletjih ne odplačati. Dejstvo je, da imamo na Ministrstvu za obrambo in
               posledično na resornih ministrstvih na podlagi ocenjevanja škode iz preteklosti že
               kar precej zaostankov tako na kmetijskih delih ob zadnjih poplavah, tako da dejansko
               v tem trenutku ne vidim, kje bi lahko iz naslova proračuna, ki ga država ima, in iz
               naslova tako sprejetega zakona, kot je zakon o varstvu pred naravnimi in drugimi
               nesrečami, sploh upravičili ta letošnji sneg kot naravno ali drugo nesrečo.</p>
               <p>Če pa bodo prišle s strani občin takšne pobude, ki bodo zahtevale ocenjevanje, bomo
               na ministrstvu nemudoma sprožili mehanizem za to ocenjevanje.</p>
            </sp>
            <sp xml:id="SDZ6-Redna-11-2013-03-04.sp23">

               <speaker>PREDSEDNIK JANKO VEBER:</speaker>

               <p>Hvala za odgovore.</p>
               <p>Vidim, da želi gospod Samo Bevk dopolnitev k tem odgovorom.</p>
               <p>Izvolite, imate besedo.</p>
            </sp>
            <sp xml:id="SDZ6-Redna-11-2013-03-04.sp24">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor!</p>
               <p>Obema ministroma se zahvaljujem za njuna odgovora. Pobude za to vprašanje so prišle
               iz nekaterih slovenskih občin tudi do mene kot poslanca, zato sem izkoristil tudi
               današnjo zadnjo možnost v okviru te vlade, da postavim poslansko vprašanje v zvezi s
               sanacijo stroškov za zimsko službo v tej izjemno hudi zimi, ki jo lahko, glede na
               stroške, ki so nastali za občinske proračune, in verjamem, da bodo tudi za državni,
               opredelimo kot naravno nesrečo. Tako velikih stroškov ni vsakih nekaj let, mogoče na
               10 ali več let, vemo pa, da se s poplavami ali drugimi nesrečami soočamo in srečujemo
               dosti bolj pogosto kot s tako izjemnim sneženjem, kot je bilo v tem primeru. Zato
               predlagam, da se pristojno ministrstvo loti zbiranja teh podatkov. Pozivam tudi
               krovne organizacije občin, da se obrnejo do vlade in posamezne občine s tem
               vprašanjem, da se sprožijo postopki, o katerih je govoril minister Hojs. Bi pa
               povedal tudi to, da Zakon o financiranju občin v 20.a členu, ko govori o znesku
               primerne porabe za posamezno občino, takih izjemnih stroškov ne predvideva in ne
               vključuje. Tukaj je zgolj recimo element, da se določi primerna poraba na prebivalca,
               ki je korigirana z razmerjem površine, dolžine lokalnih cest itd. Ni pa tukaj
               opredeljeno, recimo če primerjamo, koliko stroškov ima z zimsko službo neka obalna
               občina ali potnih stroškov s tega vidika gorske občine, občine, ki so višje ležeče v
               Sloveniji, teh pa ni tako malo. Hvala lepa.</p>
            </sp>
            <sp xml:id="SDZ6-Redna-11-2013-03-04.sp25">

               <speaker>PREDSEDNIK JANKO VEBER:</speaker>

               <p>Hvala tudi vam za dopolnitev tega razmišljanja.</p>
               <p>Želi kateri od ministrov podati dodaten odgovor?</p>
               <p>Gospod Zvonko Černač, izvolite.</p>
            </sp>
            <sp xml:id="SDZ6-Redna-11-2013-03-04.sp26">

               <speaker>ZVONKO ČERNAČ:</speaker>

               <p>Čisto na kratko.</p>
               <p>Podatki bodo pridobljeni in glede na obseg tudi sprejete ustrezne rešitve oziroma
               predlogi.</p>
            </sp>
            <sp xml:id="SDZ6-Redna-11-2013-03-04.sp27">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite še gospod Aleš Hojs dati odgovor?</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp28">

               <speaker>ALEŠ HOJS:</speaker>

               <p>Samo toliko, da pojasnim. Če bodo te občine oziroma kdorkoli pač s strani lokalne
               skupnosti tak predlog dal, bomo mi nemudoma začeli s postopkom ocenjevanja škode. Je
               pa tako ali tako dejstvo, da samo ocenjevanje, priprava gradiva za Vlado in potem
               sama odločitev Vlade traja kar nekaj časa, več kot mesec dni, tako da bo to prišlo na
               vrsto. Drugače bomo pa ta postopek nedvoumno začeli, če bodo te pobude prišle in bo
               že z naše strani ocenjeno, da je izkazana škoda večja kot 0,3 promila.</p>
            </sp>
            <sp xml:id="SDZ6-Redna-11-2013-03-04.sp29">

               <speaker>PREDSEDNIK JANKO VEBER:</speaker>

               <p>Hvala tudi gospodu Hojsu.</p>
               <p>Ugotavljam, da smo zaključili s tem vprašanjem. Prehajamo na naslednje vprašanje, ki
               ga postavlja mag. Katarina Hočevar, in sicer ministru za kmetijstvo in okolje, ki
               opravlja tekoče posle, gospodu Francu Bogoviču.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp30">

               <speaker>MAG. KATARINA HOČEVAR (PS DL):</speaker>

               <p>Hvala za besedo, gospod predsednik. Spoštovani člani Vlade, kolegice in kolegi, lepo
               vas pozdravljam.</p>
               <p>Moje poslansko vprašanje se nanaša na temo, o kateri sva z ministrom v zadnjem letu
               velikokrat formalno in neformalno razpravljala, in sicer o kakovosti zunanjega zraka
               v Zasavju. Za vaš posluh in ne nazadnje tudi zato, da ste obiskali Zasavje in
               prisluhnili ne samo funkcionarjem, ampak tudi prebivalcem, se vam ob tej priložnosti
               zahvaljujem. Kljub temu pa lahko ugotoviva, da je zaradi prekomernih preseganj mejnih
               vrednosti za delce PM 10 Evropska komisija Slovenijo opozorila že februarja 2009,
               nato novembra 2009, da je bila marca 2010 izdana ugotovitvena sodba, sicer brez
               izrečenih denarnih sankcij, da je prejšnja vlada pripravljala uredbo o kakovosti
               zunanjega zraka v Zasavju in da ste se pod vašim ministrovanjem lotili načrta za
               izboljšanje kakovosti zraka v občinah Zagorje, Trbovlje, Hrastnik.</p>
               <p>Sprašujem vas, spoštovani minister:</p>
               <p>Kako daleč ste ta postopek pripeljali?</p>
               <p>Septembra, kot vem, je bila zaključena javna razprava o tem načrtu in vas sprašujem:</p>
               <p>Kje smo danes in ne nazadnje kdaj bomo končno Zasavci, pa ne glede na to, katero
               vlado bomo imeli, ta podzakonski akt videli tudi v praksi oziroma predvsem njegovo
               izvajanje?</p>
               <p>Če pa govoriva o problematiki onesnaženega zraka v Zasavju, pa ne moreva tudi mimo
               govoric, informacij, ki se v zadnjem obdobju pojavljajo, da naj bi na vašem
               ministrstvu pripravljali spremembo uredbe o emisiji snovi v zrak iz nepremičnih virov
               onesnaževanja.</p>
               <p>Zanimajo me strokovne podlage za takšno odločitev.</p>
               <p>Kakšen je namen teh sprememb in zakaj se je vaše ministrstvo odločilo za to potezo,
               če se seveda je?</p>
               <p>Hvala lepa.</p>
            </sp>
            <sp xml:id="SDZ6-Redna-11-2013-03-04.sp31">

               <speaker>PREDSEDNIK JANKO VEBER:</speaker>

               <p>Hvala za vprašanje.</p>
               <p>Besedo dajem gospodu Francu Bogoviču.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp32">

               <speaker>FRANC BOGOVIČ:</speaker>

               <p>Hvala za ti dve vprašanji.</p>
               <p>Če ju razdelim v dva sklopa, bom tako tudi odgovarjal. Najprej kar se tiče uredb, ki
               se nanašajo na Zasavje in še ostala območja.</p>
               <p>Kar se Zasavja tiče, kot ste dejali, smo se lansko leto resno lotili te zadeve.
               Junija smo imeli odbor Državnega zbora v regiji, odprli potem javno obravnavo 26.7.,
               v medresorsko usklajevanje je bila uredba poslana 9. 10. 2012, potem pa tudi
               usklajena in 4. 12. 2012 tudi posredovana občinam v sprejetje na občinske svete. 14
               dni nazaj je bil sestanek s predstavniki občin, kjer smo na to opozorili. Občine še
               niso obravnavale teh načrtov upravljanja. Gre za elementarno dilemo, ali bodo najprej
               opravile to razpravo in tudi na občinskih svetih sprejele te uredbe, s tem pa tudi
               določene obveznosti zase, ali bi že prej mi morali imeti tudi zagotovljena sredstva v
               proračunu. Pot je povsem normalna, da se ukrepi, ki so tu navedeni, ki so bili tudi
               medsebojno usklajeni, sprejmejo, predvidijo v uredbi, uredba se sprejme na občinskem
               nivoju, potem jo lahko sprejme tudi vlada in od tu naprej potem sledi letni načrt
               ukrepov, ki mora imeti potem postavke tudi v proračunu. Tako da zasavske občine
               pozivam, da vse tri občine sprejmejo to uredbo, da lahko uredba stopi v veljavo in
               gre potem postopek naprej.</p>
               <p>Kar se tiče samih ukrepov, je kar nekaj teh postavk preko eko sklada že predvidenih.
               Zagotovo bo pa na osnovi uredbe in ukrepov, ki so tam predvideni, možno planirati
               tudi nove ukrepe in s tem tudi nadgraditi te uredbe. Podobno velja tudi za ostala
               območja, kajti v lanskem letu smo kar nekaj teh uredb tudi pripravili.</p>
               <p>Kar se tiče vprašanja glede sprememb uredbe o emisiji snovi v zrak iz nepremičnih
               virov onesnaženja. Mi smo se že v lanskem letu tudi na osnovi zahtev iz preteklosti
               lotili te uredbe. Kar je pri tej uredbi ključno, je to, da gre za uredbo, ki ureja,
               vprašanje prihaja iz Zasavja, gre pa za generalno uredbo na slovenskem prostoru, na
               osnovi katere je 26 slovenskih podjetij pridobilo tudi okoljevarstvena dovoljenja.
               Uredba, ki je bila leta 2007 narejena, ima tudi eno od določil, ki praktično
               onemogoča tem podjetjem, da bi kakršnekoli posodobitve naredile na svojih napravah,
               kajti v uredbi je zapisano, da če na nekem območju njihove emisije predstavljajo 3 %
               vseh emisij v prostoru, se ne more več dobiti okoljevarstveno dovoljenje kot za
               obstoječo napravo, ampak gre za nov IPPS dovoljenje. Gre za 26 podjetij, mnoga izmed
               teh so preko Gospodarske zbornice apelirala že nekaj let na to spremembo te uredbe.
               Mi smo v tej uredbi sledili cilju, prvič, če se te naprave nahajajo znotraj območij,
               za katere veljajo te uredbe, so tako ali tako obravnavane že v tej uredbi in se
               morajo tam izvajati meritve, monitoringi in pa tudi ukrepi za zmanjšanje teh emisij.
               Tudi leta 2007 so bila že dokaj stroga ta določila. Sedaj pa uvajamo takšno rešitev,
               da bi tista, ki bi dobila na osnovi tako spremenjene uredbe, ki je bila pripravljena
               in dana tudi v medresorsko usklajevanje ter v javno razpravo, morala v naslednje pol
               leta zmanjšati emisije za 10 % in potem v nadaljevanju še za 10 %. Gre za zadevo, ki
               je posredno povezana tudi s postopki, ki se vodijo na Agenciji za okolje z Lafargem,
               v ničemer ne posegajo v te postopke, zagotovo pa je nihče na Ministrstvu za
               kmetijstvo in okolje ni sprejemal zaradi tega, ampak zaradi vseh 26 izdanih
               okoljevarstvenih dovoljenj, kajti ocenjujemo, da je sedaj ureditev pretoga in je
               treba v tem primeru narediti korak naprej.</p>
            </sp>
            <sp xml:id="SDZ6-Redna-11-2013-03-04.sp33">

               <speaker>PREDSEDNIK JANKO VEBER:</speaker>

               <p>Hvala gospodu Francu Bogoviču. Vidim, da želi mag. Katarina Hočevar zahtevati
               dopolnitev odgovora.</p>
               <p>Izvolite, imate besedo.</p>
            </sp>
            <sp xml:id="SDZ6-Redna-11-2013-03-04.sp34">

               <speaker>MAG. KATARINA HOČEVAR (PS DL):</speaker>

               <p>Hvala za besedo.</p>
               <p>Zahvaljujem se vam za ta del odgovora spoštovani minister. Za prvi del pa bi vas še
               vprašala. Če sem vas prav razumela, dejansko finančnega razreza, kar se tiče načrtov
               za izboljšanje kakovosti zraka, še ni, je še v megli, če se tako izrazim.</p>
               <p>Ali boste sedaj del finančnega bremena preložili tudi na občine?</p>
               <p>Najbrž v svojih proračunih za to nimajo zagotovljenih sredstev. Bojim se, da se bo
               spet ta podzakonski akt, bom rekla, ustavil, ker ne bo dovolj finančnih sredstev.</p>
               <p>Za drugi del, kar se tiče pa spremembe uredbe, pa me zanima:</p>
               <p>Ali lahko zagotovite, da zaradi spremembe uredbe ne bomo dihali še slabši zrak
               oziroma da ne bodo spremembe uredbe povzročile ne zboljšanje kakovosti zraka, ampak
               poslabšanje?</p>
               <p>Hvala.</p>
            </sp>
            <sp xml:id="SDZ6-Redna-11-2013-03-04.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem gospodu Francu Bogoviču.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp36">

               <speaker>FRANC BOGOVIČ:</speaker>

               <p>Kar se tiče prvega vprašanja: finančni načrt sledi sprejetju uredbe. Vemo pa vsi,
               katere so tiste sestavine teh uredb in za kaj je kdo odgovoren. Gre za zrak v
               okoljih, kjer so tudi lokalne skupnosti – in primarna lokalna skupnost je odgovorna
               za takšna območja. Z določitvijo teh podzakonskih aktov in določitvijo območij se
               vzpostavljajo mehanizmi, da lahko država posebej predvidi ukrepe za ta območja.
               Zagotovo pa je to cela vrsta stvari, vezanih na cestno gradnjo, vezanih na
               protiprašne prevleke na cestiščih, vezanih na javni promet in na male kurilne
               naprave. Se pravi na stvari, za katere je treba veliko narediti v samem lokalnem
               okolju. Bojim se, da je ravno v Zasavju ta kratek stik, če smem temu tako reči,
               nastal zaradi tega, ker nekdo pričakuje, da bo v Ljubljani to določeno, v Ljubljani
               določena neka malha in bo Ljubljana prišla v Zasavje reševat to problematiko, kar me
               spominja še na katero drugo problematiko v Zasavju, pa ne bi zdaj o njej govoril,
               ampak v tem delu bo potreben proaktiven odnos z obeh strani. Zagotovo pa je osnova
               takšna uredba, podobno kot imamo vsakoletni program, ne vem, za Mežiško dolino –
               letos je zagotovljenih milijon sredstev, smo uspeli in tudi lansko leto je bilo
               izvedeno v manjšem obsegu. Podobno bo potem mogoče na osnovi sprejete uredbe, ne vem,
               določitvi, da bodo imeli pri malih kurilnih napravah – tisti, ki bivajo v območjih,
               ki so določena – prednost pri razpisih, večji sofinancerski delež in bo te ukrepe
               treba generirati iz leta v leto. V tistih stvareh, kjer pa so to osnovne pristojnosti
               občine, bo zagotovo tudi občina temu področju morala nameniti del svojih tudi
               finančnih sredstev, veliko pa je treba narediti tudi na osveščanju ljudi, kajti
               predvsem področje malih kurilnih naprav se je v tem primeru Zasavja pokazalo kot
               najbolj kritično. Kot veste, tudi na drugem akutnem področju, področju dimnikarstva,
               je sedaj že zaključen projekt popisa teh naprav kurilnih. Ko povežemo te baze in ko
               vidimo, kaj je potrebno, kakšno je obstoječe stanje, mislim, da se bodo lahko šele
               tisti pravi ukrepi za prihodnost načrtovali.</p>
               <p>V tem delu mislim, da je potrebno dobro sodelovanje in proaktiven odnos z obeh
               strani, še enkrat pa mislim, da je apel občinam, da čim prej sprejmejo te uredbe, na
               mestu.</p>
               <p>Kar se drugih zadev tiče, ja, potrjujem 10 % v pol leta zmanjšanje in še dodatnih 10
               % v nadaljevanju.</p>
            </sp>
            <sp xml:id="SDZ6-Redna-11-2013-03-04.sp37">

               <speaker>PREDSEDNIK JANKO VEBER:</speaker>

               <p>Hvala ministru za dopolnitev odgovora.</p>
               <p>Ugotavljam, da smo s tem zaključili tudi to vprašanje in prehajamo na naslednje
               vprašanje, ki ga postavila gospa Iva Dimic, in sicer ministric brez resorja,
               odgovorni za Slovence v zamejstvu in po svetu, ki opravlja tekoče posle, gospe
               Ljudmili Novak.</p>
               <p>Gospa Iva Dimic, izvolite.</p>
            </sp>
            <sp xml:id="SDZ6-Redna-11-2013-03-04.sp38">

               <speaker>IVA DIMIC (PS NSi):</speaker>

               <p>Hvala za besedo, predsednik. Spoštovani predstavniki Vlade, spoštovane kolegice in
               kolegi poslanci!</p>
               <p>Spoštovana gospa ministrica Ljudmila Novak! Na Poslansko skupino Nove Slovenije in
               verjetno tudi na vaš urad se je v preteklih dneh obrnilo veliko državljank in
               državljanov ter predstavnikov slovenskih zamejskih organizacij. Z začudenjem in
               ogorčenjem se odzivajo na napoved nove predsednice Vlade, da naj bi ukinili
               samostojni Urad Vlade za Slovence v zamejstvu in po svetu v dosedanji obliki ter ga
               priključili znova k samostojnemu ministrstvu za kulturo. Izražajo tako vsebinske kot
               tudi organizacijske pomisleke. Glavni vsebinski pomisleki se lahko strnejo v
               povzetek, da bi takšna priključitev pomenila izrazito in nesprejemljivo zoženje
               zaščitne funkcije Republike Slovenije do slovenske manjšine. Ker urad v sedanji
               obliki deluje na številnih področjih, kot so zelo pomembna gospodarsko, kulturno,
               mednarodnopravno, in na številnih drugih področjih, bi ga s tem po mojem mnenju
               popolnoma onemogočili. Zaradi vsega navedenega vas sprašujem sledeče:</p>
               <p>Kako komentirate današnjo sejo Odbora za pravosodje in javno upravo, na kateri je
               bila obravnavana novela Zakona o Vladi in kjer je bil vložen in izglasovan amandma,
               da Urad Vlade za Slovence v zamejstvu in po svetu ostaja in deluje v nespremenjeni
               organizacijski obliki?</p>
               <p>Kod drugo me zanima:</p>
               <p>Kako komentirate, zakaj je treba ohraniti Urad za Slovence v zamejstvu in po svetu
               kot samostojen organ s funkcijo ministra za to področje?</p>
               <p>Kateri so prihodnji izzivi za urad na tem področju?</p>
               <p>Hvala za odgovor.</p>
            </sp>
            <sp xml:id="SDZ6-Redna-11-2013-03-04.sp39">

               <speaker>PREDSEDNIK JANKO VEBER:</speaker>

               <p>Hvala za vprašanje.</p>
               <p>Besedo dajem gospe Ljudmili Novak.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp40">

               <speaker>LJUDMILA NOVAK:</speaker>

               <p>Spoštovani prisotni, lepo pozdravljeni!</p>
               <p>Najprej bom rekla, da moram izraziti svoje zadovoljstvo, da je bil ta amandma
               izglasovan; torej, da urad ostaja kot samostojen organ in tudi funkcija ministra.
               Ravno včeraj sem bila na Brežini pri Trstu ob 120. obletnici rojstva Iga Grudna.
               Prisoten je bil tudi veliki pisatelj Boris Pahor in je izrazil veliko razočaranje nad
               tem korakom nazaj. Tudi sama sem prepričana, da bi bil to korak nazaj. Leta 2006 smo
               sprejeli Zakon o odnosih Republike Slovenije s Slovenci zunaj njenih meja, ki določa,
               da je urad samostojen in ga vodi minister. Vse to so Slovenci v zamejstvu in po svetu
               sprejeli z velikim zadovoljstvom in večkrat sem prav iz njihovih ust slišala, da s
               tem čutijo, da jih Slovenija razume, da so še bolj povezani z matično domovino,in da
               jim aktivno pomagamo pri reševanju njihovih problemov. Torej, glavna funkcija tega
               urada je vzdrževanje odnosov, stikov z našimi zamejci, Slovenci po svetu, spodbujanje
               ohranjanja njihove narodne identitete, jezika, kulture, pa seveda tudi pomoč na
               različnih področjih, še posebej, kadar pride do težav z državo, v kateri živijo, ko
               ta ne izplačuje sredstev ali se pojavljajo drugi različni problemi. Prav v tem odnosu
               do Slovencev, pol milijona jih živi po svetu, preko 120 tisoč Slovencev v zamejstvu,
               smo bili zgled tudi drugim državam. Pogosto so me tuji veleposlaniki spraševali, kako
               imamo Slovenci to področje urejeno, kaj delamo, kaj so prednosti in tudi sami se
               želijo zgledovati po nas. Zato bi bila res škoda, če bi tukaj naredili korak nazaj na
               veliko žalost in razočaranje Slovencev.</p>
               <p>Zakaj je potrebna funkcija ministra? Samo zlonamerneži trdijo, da so Slovenci po
               svetu samo politična emigracija in da je ta minister, zato da potuje po svetu. Lahko
               vam povem, da sem velikokrat obiskala zamejstvo in iz Ljubljane do vseh naših
               zamejcev v vseh štirih državah je približno eno uro in pol vožnje z avtomobilom in
               vsa ta moja potovanja ali obiski so verjetno skupaj manj dragi kot pa eno potovanje
               ministra v Bruselj, kamor mora iti na določeno zasedanje. Koliko pa vsem tem ljudem
               pomeni, da jih obišče minister iz Slovenije, vam pa ne morem povedati. Še posebej, ko
               sem obiskala Slovence v bolj odročnih krajih, recimo v Gorskem Kotarju ali pa v
               Kanalski dolini, v Benečiji. Pogosto so mi rekli, prvič je nek minister, bodisi iz
               Slovenije bodisi Italije, pri nas. Neredko sem doživela, da je nekdo s solzami v očeh
               sprejel priznanje, papirnato priznanje, ki sem mu ga podelila zato, ker je zastonj
               delal ves čas za slovenstvo, za slovensko društvo, za ohranjanje slovenstva.</p>
               <p>Ni vseeno, kdo živi v zamejstvu; ali so to zavedni Slovenci ali pa nekdo, ki mu ni
               mar, kakšna je njegova narodna pripadnost. Zato si želim, ker nas v prihodnosti
               čakajo tudi veliki novi izzivi – vsak dan sem se srečevala z novimi izzivi, z novimi
               idejami. Recimo, v določenih državah je pač problem, ker ne dobijo redno izplačanih
               denarnih sredstev s strani tiste države. Zato se bo treba tudi s strani Slovenije
               ponovno angažirati in pritiskati na deželne oblasti, na državne oblasti, da vendarle
               izpolnjujejo svoje obveznosti. In če je minister zadolžen za to področje, ima tudi
               veliko večjo težo, ko se dogovarja s sogovorniki na drugi strani meji, kot če tja
               pride samo nek uradnik. Prav zato je tudi pomembna ta funkcija ministra.</p>
               <p>Izzivi pa so na področju reševanja finančnih problemov, na področju zakonodaje. Bil
               bi slab znak, če bi mi zmanjšali našo zaščito do manjšine, kajti v nekaterih državah
               so predlagani novi zakoni, ki prav prizadevajo naše narodnostne skupnosti. Potem so
               izzivi na področju sodelovanja na področju gospodarstva, povezovanja občin, mladih;
               skratka, dela je veliko in želim, da bi bila Slovenija še naprej dobra mati Slovencem
               v zamejstvu in po svetu in da bi minister, ki bo to funkcijo opravljal, to delal res
               tudi s srcem.</p>
            </sp>
            <sp xml:id="SDZ6-Redna-11-2013-03-04.sp41">

               <speaker>PREDSEDNIK JANKO VEBER:</speaker>

               <p>Hvala za odgovor.</p>
               <p>Želite dopolnitev odgovora?</p>
               <p>Izvolite, gospa Iva Dimic.</p>
            </sp>
            <sp xml:id="SDZ6-Redna-11-2013-03-04.sp42">

               <speaker>IVA DIMIC (PS NSi):</speaker>

               <p>Hvala.</p>
               <p>Na tem mestu bi se zahvalila za vaše srčno delo na vašem ministrstvu. Predvsem pa bi
               tudi sama podala, da želim, da prihodnji minister tudi tako srčno deluje na tem
               ministrstvu.</p>
            </sp>
            <sp xml:id="SDZ6-Redna-11-2013-03-04.sp43">

               <speaker>PREDSEDNIK JANKO VEBER:</speaker>

               <p>Hvala za vaše želje.</p>
               <p>S tem ugotavljam, da smo zaključili tudi to vprašanje.</p>
               <p>Prehajamo na naslednje vprašanje, ki ga bo postavil gospod Janez Ribič ministru za
               izobraževanje, znanost, kulturo in šport, ki opravlja tekoče posle, dr. Žigi Turku,
               je pa danes odsoten.</p>
               <p>Gospod Ribič, želite besedo?</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp44">

               <speaker>JANEZ RIBIČ (PS SLS):</speaker>

               <p>Hvala, spoštovani predsednik Državnega zbora. Ministra, poslanke in poslanci!</p>
               <p>Umetnostna galerija Maribor je osrednja muzejsko-galerijska institucija za vizualno
               umetnost v severovzhodni Sloveniji in druga največja tovrstna ustanova sploh v
               državi. Kljub temu je položaj umetnostne galerije že preko deset let zelo
               nezavidljiv, saj je stavba oziroma celotna infrastruktura, v kateri trenutno deluje
               umetnostna galerija, že precej dotrajana, vlaganj v to infrastrukturo pa v zadnjih
               letih ni bilo nobenih, saj se že vrsto let načrtuje gradnja nove stavbe Umetnostne
               galerije Maribor, do česar pa zaradi različnih razlogov še ni prišlo. Kot kaže, tudi
               še nekaj časa ne bo, saj se je z odločitvijo vašega ministrstva oziroma Vlade, da 10
               milijonov evrov, ki jih je Pahorjeva vlada pred dvema letoma, natančneje 20. 1. 2011,
               namenila za sofinanciranje gradnje umetnostne galerije, preusmeri za gradnjo
               infrastrukture na območju Parka vojaške zgodovine Pivka.</p>
               <p>Odločitev o prerazporeditvi sredstev je še toliko bolj nenavadna, saj je Mestna
               občina Maribor po mojih podatkih naredila vse, kar je bilo v njeni moči, in zadostila
               vsem zahtevam vašega ministrstva, da bi se gradnja začela čim prej. Od leta 2010, ko
               je bila izbrana prva projektna rešitev za novo umetnostno galerijo, preko zapletov z
               madžarskima arhitektoma, sklenitve sofinancerske pogodbe z investitorjem Zavodom za
               izgradnjo Maribora, odkupa zemljišč ter številnih sprememb projektne dokumentacije,
               pa vse do današnjega dne je bilo poleg tega izvedenih še nešteto aktivnosti, ki so
               šle v smeri iskanja rešitev za čimprejšnji začetek gradnje Umetnostne galerije
               Maribor.</p>
               <p>Skozi celotno leto 2012 je med mariborsko mestno občino in vašim ministrstvom
               potekala intenzivna korespondenca, med katero je Mestna občina Maribor ves čas
               sledila navodilom in zahtevam vašega ministrstva ter zgledno podajala vsa pojasnila,
               kljub temu da je bil že 16. decembra 2011 potrjen način izvedbe projekta s strani
               bivšega ministrstva za kulturo. Torej so se v preteklem letu stvari očitno bolj
               peljale v smer ustavitve projekta gradnje umetnostne galerije kot v njegovo
               realizacijo. Žalostno je predvsem to, da po uspešno izvedenem projektu Evropska
               prestolnica kulture 2012 v Mariboru ni nobene nove infrastrukture na področju
               kulture, ki bi jasno začrtala smer nadaljnjega kulturnega razvoja mesta.</p>
               <p>Kaj je bil glavni razlog za razveljavitev 4. točke Sklepa?</p>
               <p>Zakaj je ministrstvo pogojevalo projekt?</p>
               <p>Kdaj bodo sredstva zopet ... / izklop mikrofona/</p>
            </sp>
            <sp xml:id="SDZ6-Redna-11-2013-03-04.sp45">

               <speaker>PREDSEDNIK JANKO VEBER:</speaker>

               <p>Hvala za postavljeno vprašanje.</p>
               <p>Hkrati vas želim obvestiti, da bo minister dr. Žiga Turk podal pisni odgovor, ker je
               danes odsoten. Zato zaključujem tudi to vprašanje.</p>
               <p>Prehajamo na naslednje vprašanje, ki ga bo postavil gospod Jožef Horvat, in sicer
               ministru za kmetijstvo in okolje, ki opravlja tekoče posle, gospodu Francu
               Bogoviču.</p>
               <p>Gospod Horvat, izvolite.</p>
            </sp>
            <sp xml:id="SDZ6-Redna-11-2013-03-04.sp46">

               <speaker>JOŽEF HORVAT (PS NSi):</speaker>

               <p>Najlepša hvala, gospod predsednik. Spoštovane kolegice in kolegi, spoštovana gospa
               ministrica, spoštovani gospod minister Franc Bogovič!</p>
               <p>Najprej dovolite mojo čestitko k izvolitvi za predsednika Slovenske ljudske stranke.
               Očitno se je ta vaša funkcija začela zelo dobro, namreč kar je bilo v petek 1. marca
               še problem, danes 4. marca ni več – vsaj, kar zadeva odlagališče odpadkov Dobrava
               Ormož, ki bo danes, najkasneje jutri, dobilo IPPC okoljevarstveno dovoljenje. Dober
               začetek mojega vprašanja.</p>
               <p>Pa greva po vrsti. Gospod minister, pred slabim letom, točneje aprila 2012, sem vas
               javno vprašal o vaših pogledih in načrtovanih ukrepih za razrešitev zapletene
               situacije na področju odlagališč odpadkov. Pahorjeva vlada oziroma njeno ministrstvo
               za okolje in prostor je takrat s pomočjo inšpekcije zaprlo kar 11 regijskih
               odlagališč, kar je prizadelo več kot tretjino slovenskih občin oziroma njihovih
               državljanov. Med njimi na primer tudi občino Ormož. Takrat ste mi odgovorili z
               optimizmom in odločenostjo, da se – tako, kot ste ga poimenovali – ta zelo resen
               problem reši v najkrajšem času, saj povzroča stroške in težave občinam in njihovim
               prebivalcem. Odgovor ste zaključili z zagotovilom, da je že kar nekaj odlagališč tik
               pred rešitvijo problema, tudi Ormož, in da imajo vsi, ki so udeleženi v tem procesu,
               nalogo, da vzamejo to zadevo takoj v roke in čim prej, po najkrajših postopkih
               pridobijo tudi okoljevarstvena soglasja. Kot rečeno, 1. marca 2013 sva lahko, žal,
               oba samo ugotavljala, da se vsaj nekatere zadeve, tudi Ormož, kot smo bili pred
               kratkim seznanjeni v dopisu skoraj obupanega župana te občine, niso niti premaknile z
               mrtve točke.</p>
               <p>Glede na moje vedenje slutim, da ste vi, gospod minister, res napravili vse, kar ste
               mogli, vložili veliko napora, da pa ste se srečevali z največjim problemom naše
               države, s togim birokratskim aparatom služb, ki najbrž še vedno v skladu s preveč
               togo zakonodajo deluje in na katero, kot kaže, prav nihče v tej državi, niti
               minister, ne more vplivati.</p>
               <p>Zaradi vsega navedenega vas, gospod minister, sprašujem:</p>
               <p>Prvič. Kaj je bilo narejeno od aprila 2012 do danes na področju zgoraj navedene
               problematike?</p>
               <p>Drugič. Kako vidite možnost vplivati na normalizacijo postopkov pred državnimi
               institucijami oziroma na delovanje birokracije v smeri hitrejšega in profesionalnega
               odločanja, kar si državljani ne nazadnje tudi zaslužimo?</p>
               <p>Tretjič. Kdaj bodo rešene težave občin z zaprtimi odlagališči, kar bi preprečilo
               enormno naraščanje stroškov in s tem bremen državljanov, ki jih plačujejo za ravnanje
               z odpadki?</p>
               <p>Za vaš odgovor, gospod minister, najlepša hvala.</p>
            </sp>
            <sp xml:id="SDZ6-Redna-11-2013-03-04.sp47">

               <speaker>PREDSEDNIK JANKO VEBER:</speaker>

               <p>Hvala za vprašanje.</p>
               <p>Besedo dajem gospodu Francu Bogoviču, izvolite.</p>
            </sp>
            <sp xml:id="SDZ6-Redna-11-2013-03-04.sp48">

               <speaker>FRANC BOGOVIČ:</speaker>

               <p>Res sem hvaležen za to vprašanje in kot ste dejali, bo odločba danes podpisana,
               vendar žal ne gre pri taki stvari, da bi lahko postavili poslansko vprašaje, minister
               na osnovi poslanskega vprašanja komu zagrozil, pa bo naslednji dan izdana odločba.
               Izza tega je precej dela in postopkov, ki morajo biti narejeni, zato da je lahko do
               tega prišlo.</p>
               <p>Z veseljem vam povem tudi za ostale aktivnosti, ki so se v tem letu zgodile. Kot vsi
               v tej državi vemo, smo imeli resnično lansko leto spomladi grožnjo, da bodo slovenski
               odpadki ostali na cesti. Pa še nekaj; že vrsto let sem predstojnik različnih uprav v
               javnem sektorju in mislim, da prevečkrat zelo pavšalno govorimo o togi birokratski,
               neoperativni javni upravi. Kolege, ki so na Agenciji za okolje delali na tem
               področju, lahko s tega mesta kot kmalu bivše sodelavce pohvalim, kajti mislim, da smo
               v tem letu naredili velik premik. Bilo je tudi nekaj kadrovskih sprememb, vendar to
               ni toliko vplivalo. Večina tistih ljudi, ki so bili takrat prisotni, je ostalo istih.
               Res pa je, da smo sedeli vsi skupaj, tako oba direktorata na ministrstvu, inšpekcija
               in agencija, ter iskali rešitve, pot za te rešitve. Ker smo videli, kje je osnovni
               problem, smo povabili tudi lokalne skupnosti k aktivnemu reševanju problemov. Ta
               način reševanja problemov ni takšen, da ko pride inšpektor in zapre odlagališče,
               naslednji dan skličeš tiskovno konferenco in poveš, da je problem, da ne bo več kam
               moč odložiti odpadkov. Žal se na komunalnih odlagališčih mnogokrat tako dogaja, za
               razliko od industrijskih, kjer imajo vsi, razen enega, zadeve urejene. V tem letu smo
               šli po tej poti in s številnimi slovenskimi občinami smo pregledali situacijo. Pri
               teh okoljevarstvenih dovoljenjih so problem predvsem izcedne vode, treba je imeti
               jasne monitoringe, da stara odlagališča ne vplivajo škodljivo na našo podtalnico.
               Tehnično-finančni problem pa so bila finančna jamstva v tem delu. V tem času smo
               izdali sledeča okoljevarstvena dovoljenja: Leskovec, ki je za dolenjski konec,
               Tuncovec pri Rogaški Slatini, Kovor na Gorenjskem, odlagališče Puconci in ponovno
               odločanje o RCERO Celje.</p>
               <p>Pred sabo imam odgovor, ki sem ga ravno danes podpisoval, ker to je redni odgovor,
               ki ga dajemo tudi Evropski komisiji: danes imamo 8 odlagališč, ki imajo
               okoljevarstvena dovoljenja, v postopku jih je še 6, eno od teh šestih je tudi to, za
               katero je bila danes podpisana odločba, druga pa bodo še v marcu in aprilu in bodo
               zagotovo pozitivno rešena, ker smo, kot sem že dejal, šli po poti iskanja teh
               rešitev. Ko bodo ta okoljevarstvena dovoljenja izdana, ima Slovenija do leta 2030 in
               še naprej dovolj odlagalnega prostora, vključno z dvema tako imenovanima rezervnima
               lokacijama, da ne bo prišlo v slovenskem prostoru do ponovnega izsiljevanja s strani
               nosilcev te pravice, da potem drago zaračunavajo odpadke ostalim občinam.</p>
               <p>Da ne bom vsega po vrsti bral, vam lahko posredujemo tudi pisni odgovor. Izdanih je
               bila cela vrsta tudi negativnih odločb, zato da se to zapre, v nasprotnem primeru bo
               Slovenija začela plačevati dnevne kazni, kar je treba odkrito povedati. Tako ima 10
               odlagališč striktno zaporo s strani inšpekcije, v skladu z dogovorom tudi spremljajo
               in izrekajo kazni, kajti nekateri špekulirajo in raje 10 tisoč evrov plačajo kot pa,
               da zakonito odlagajo odpadke, zato bodo kolegi s tem samo nadaljevali. Kot sem že
               dejal, so pa v pripravi še te rešitve. Predvidevajo se tudi nadaljnje rešitve:
               odlagališče Globoko, to je pri Trebnjem, ki je tako imenovana rezervna lokacija,
               potem Stara Gora v Novi Gorici, odlagališče Špaja dolina, CERO Gaj, kjer iščemo
               rešitve.</p>
               <p>Kar se tiče tega področja, imam v rokah tudi operativni program ravnanja s
               komunalnimi odpadki. To je strategija ravnanja s komunalnimi odpadki, gradivo je v
               vladni proceduri in je šlo skozi vse postopke javne razgrnitve, skozi usklajevanja,
               skozi medresorska usklajevanja. Če bo generalni sekretariat Vlade ocenil, da bo to
               tudi sprejeto, imamo lahko tudi strategijo sprejeto že ta teden na seji Vlade – v
               nasprotnem primeru pa veliko sreče tistim, ki bodo s to strategijo nadaljevali.</p>
            </sp>
            <sp xml:id="SDZ6-Redna-11-2013-03-04.sp49">

               <speaker>PREDSEDNIK JANKO VEBER:</speaker>

               <p>Hvala za odgovor.</p>
               <p>Gospod Horvat ima željo, da postavi zahtevo za dopolnitev odgovora.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp50">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Povsem razumem, gospod minister, da moje poslansko vprašanje, ki sem ga na vas
               naslovil v petek 1. marca, ni vplivalo na izdajo tega omenjenega IPPC
               okoljevarstvenega dovoljenja za imenovano odlagališče v Ormožu, mogoče tisto aprilsko
               iz leta 2012.</p>
               <p>To, kar ste povedali in kar sem spremljal vaše delo, mislim, da tudi vi lahko z
               nekim osebnim zadovoljstvom na podlagi tega, kar ste opravili v tem enem dobrem letu,
               predate posle vašemu nasledniku. Verjamem, da bodo tudi vaši sodelavci, ki delujejo
               na Ministrstvu za kmetijstvo in okolje, še naprej tako marljivo delali. Moj namen ni
               bil, da njih kritiziram, morda je potreben razmislek, ampak v naši hiši, v Državnem
               zboru, če v nekaterih segmentih morda še vedno nimamo preveč komplicirane zakonodaje,
               srčno pa se zavedam, da imamo samo eno okolje, samo eno Zemljo, samo en naš planet,
               ki ga moramo varovati in ga tudi v dobri kondiciji predati našim zanamcem.</p>
               <p>Ko pa boste, gospod minister, predajali posle, pa prosim, da vašega naslednika
               opozorite tudi na projekt Pomurski vodovod, ki je vitalnega pomena ne samo za
               Pomurje, ampak za celotno Slovenijo.</p>
               <p>To je bil več ali manj moj komentar, nimam nekega posebnega dodatnega vprašanja.
               Ministru se še enkrat zahvaljujem. Hvala lepa.</p>
            </sp>
            <sp xml:id="SDZ6-Redna-11-2013-03-04.sp51">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Bogovič, želite še besedo? Izvolite.</p>
            </sp>
            <sp xml:id="SDZ6-Redna-11-2013-03-04.sp52">

               <speaker>FRANC BOGOVIČ:</speaker>

               <p>Hvala lepa.</p>
               <p>Dejansko ste postavili še dva pravilna poudarka. Prvi je glede poenostavitve
               zakonodaje. Že s paketom sredi leta smo z nekaterimi manjšimi ponastavitvami nekatere
               postopke že ponastavili, tudi bili zelo pozorni, da ne gre na račun okolja, ampak da
               se dejansko nekaj, za kar je potrebna koncesija, lahko z vodnim dovoljenjem poda, ker
               so se sicer postopki samo podvajali ali podobno.</p>
               <p>Tudi sicer ima Agencija dobrega vodjo, bil tudi imenovan na Vladi in izhaja iz te
               Agencije – po 12-letih delovanja na Agenciji. Pri obisku, ki sem ga opravil v zadnjem
               mesecu, je bila zelo jasna opredelitev in usmeritev, da pripravijo skupaj z
               Direktoratom za okolje – se pravi tisti, ki implementacijo te zakonodaje delajo v
               naravi – in tudi je pripravljenih cela vrsta malih korakov, ki delajo ključne korake
               v to smer, da se lahko isti ljudje – kajti število ljudi je enako, ne moremo
               povečevati števila teh ljudi – osredotočijo na tiste projekte, na tiste probleme, ki
               so akutni in imajo velik pomen, ne pa, da se v nekem birokratskem ustroju vrtijo.</p>
               <p>Kar se tiče samega Pomurskega vodovoda, smo imeli prejšnji ponedeljek še zadnjo
               koordinacijo – osmo v tem mandatu –, ki sva jo opravila z mag. Žerjavom. Tako sta že
               v razpisnih postopkih vodovodni sistem A, se pravi lendavski konec, in tudi vodovodni
               sistem C, se pravi ormoški. Podobno bo v kratkem ugotovitev tudi za Goričko – se
               pravi Murska plus severni del, proti Goričkem –, ali bo v zmanjšanem obsegu šel ta
               projekt že v tem obdobju v razpis ali pa v naslednjem. Tudi sicer mislim, da je ta
               napredek, da smo z 12 aktivnih projektov na začetku mandata prišli do konca lanskega
               leta na 23 aktivnih projektov in da je sedaj v samem razpisu 15 do 20 – videli bomo,
               koliko bodo kolegi uspeli dokončno pripraviti na terenu teh razpisnih dokumentacij –
               daje osnovo, da imamo junija, julija v državi namesto – to kar smo imeli lani – 12
               aktivnih projektov, po moji oceni, 35 aktivnih projektov.</p>
               <p>To pa pomeni, da bomo lahko počrpali tistih 130 do 150 milijonov na leto evropskih
               sredstev, kolikor jih je na razpolago v letošnjem in v naslednjih dveh letih, za
               razliko od tega, da je bilo prej v 5 letih 60 milijonov in da smo v lanskem letu
               uspeli počrpati 50 milijonov.</p>
            </sp>
            <sp xml:id="SDZ6-Redna-11-2013-03-04.sp53">

               <speaker>PREDSEDNIK JANKO VEBER:</speaker>

               <p>Hvala za dodatna pojasnila.</p>
               <p>S tem ugotavljam, da smo zaključili tudi to vprašanje in prehajamo na naslednje
               vprašanje, ki ga bo postavil mag. Borut Ambrožič, in sicer ministru za kmetijstvo in
               okolje, ki opravlja tekoče posle, gospodu Francu Bogoviču.</p>
               <p>Gospod Borut Ambrožič, izvolite, imate besedo.</p>
            </sp>
            <sp xml:id="SDZ6-Redna-11-2013-03-04.sp54">

               <speaker>MAG. BORUT AMBROŽIČ (NeP):</speaker>

               <p>Hvala za besedo, predsedujoči. Lep pozdrav prisotni ministrici, ministru, ostalim v
               Državnem zboru!</p>
               <p>Slovenski ris je od leta 1993 zavarovan pred odstrelom, za razliko od medveda in
               volka, ki prebivata na območju Slovenije. Poleg bolezni, ki predstavlja izredno
               veliko smrtnost pri tej živalski vrsti, je problem te vrste, izumrtje, iskati zlasti
               v sorodstveni navezi. Trenutni sorodstveni nivo populacije, ki se giba na slovenskih
               tleh, je na nivoju brat-sestra. To ima posledice na novonaseljeno populacijo iz leta
               1973. Lahko rečemo, da v letošnjem letu mineva 40 let, odkar so bili na novo
               naseljeni trije samci in tri samice, takrat iz Slovaške, ki so mogoče še pet let ali
               deset let nazaj veljavi za uspešno novo naselitveno populacijo. Kljub temu pa v
               preteklih mesecih ali pa letu najdene poginule živali opozarjajo na velik problem, ki
               trenutno kaže celo na absolutno ugotovljeno situacijo nevarnosti izumrtja te vrste na
               slovenskih tleh, ki se ga sicer ministrstvo in ostali partnerji, tudi Biotehniška
               fakulteta in ostali, zavedajo. Sprožili so projekt, v katerem bi želeli na novo
               naseliti rise v Sloveniji s pomočjo lovcev iz Švice. Kljub vsemu povedanemu, pa po
               pridobljenih informacijah projekt, ki je ovrednoten na 200 tisoč evrov, predstavlja
               velik zalogaj do zdaj še nedorečeno shemo financiranja.</p>
               <p>Zato resornemu ministru postavljam vprašanje:</p>
               <p>Kako misli ministrstvo zagotoviti ustrezna sredstva z ostalimi partnerji za
               predlagani projekt?</p>
               <p>V kateri fazi je trenutno projekt?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-11-2013-03-04.sp55">

               <speaker>PREDSEDNIK JANKO VEBER:</speaker>

               <p>Hvala za vprašanje.</p>
               <p>Besedo dajem gospodu Francu Bogoviču.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp56">

               <speaker>FRANC BOGOVIČ:</speaker>

               <p>Hvala za to vprašanje, za katerega mislim, da tudi javno osvetljuje ta problem, s
               katerim se, kot ste dejali, tudi ministrstvo ukvarja. Tudi so pravilne vse te vaše
               ugotovitve, da je tako mala populacija resnično zašla v ta problem, ki v veliki meri
               izvira tudi iz sorodstvenega parjenja in na koncu bolezni, ki prihajajo zaradi tega.
               Zato je, tako kot ste že dejali, bila že 2. 10. komisija, ki je bila imenovana, in se
               je začela priprava akcijskega načrta za rešitev tega problema – reševanje risa. V tem
               delu so šle aktivnosti tudi v tej smeri, kot ste dejali, da se sprejme pobuda, ki je
               prišla iz Švice, da se 2 do 4 risi, drugi osebki, donirajo, na ta način pridejo v ta
               prostor risi, ki niso v sorodstveni povezavi z našimi.</p>
               <p>Kar se tiče tega, je 11. 10. 2012 tudi bil sestanek na Mašunu, se pravi na
               Ilirsko-Bistriškem, kjer se je spregovorilo o tem v krogu Ministrstva za kmetijstvo,
               Biotehniške fakultete, Zavoda za gozdove, skupaj s švicarskim strokovnjakom, in se je
               ta ponudba obravnavala. Dogovor je, da se gre v to smer, da se v letošnjem letu tudi
               vsi skupaj pripravimo na to zadevo. Gre za to doselitev in je prav, da se tudi temu
               primerno komunikacijsko zadevo izvede, poišče tudi kakšnega sponzorja. Veseli nas to,
               da so se v to akcijo, če smem temu tako reči, vključili tudi drugi slovenski risi –
               tisti, ki so se mesec ali štirinajst dni nazaj na Danskem uvrstili na olimpijske igre
               v Sočiju, se pravi, Hokejska zveza Slovenije, in tudi z njihovo pomočjo ta problem
               osvetlimo javnosti tudi širše. Potekajo tudi pogovori s kolegi s hrvaške strani,
               kajti mi si delimo isto populacijo risov, tako da v tem delu je tudi z njihove strani
               sodelovanje zaželeno oziroma nujno. Skupina lovske organizacije in strokovnjakov je
               na tem strateškim dokumentom že začela delati. Dokumenti bodo pripravljeni v prvi
               polovici tega leta, sicer pa je predvideno, da bi se ta doselitev naredila v
               naslednjem letu. V okviru ministrskih postavk smo tudi zagotovili 30 tisoč evrov v
               letošnjem letu za te aktivnosti, ki so potrebne v tem letošnjem letu. Vi ste že
               omenili dimenzijo tega projekta in glede na to, da gre za klasičen okoljski projekt,
               ki sodi tudi v sklop habitatnih direktiv, se pripravlja, da bi bil to eden izmed
               takšnih zahtevnejših "live" projektov v naslednji finančni perspektivi in da bi na ta
               način imeli tudi zagotovljena sredstva.</p>
               <p>Vse aktivnosti, ki sem jih prej omenil, potekajo in tudi za letošnje leto potrebna
               sredstva za pripravo na to so zagotovljena.</p>
            </sp>
            <sp xml:id="SDZ6-Redna-11-2013-03-04.sp57">

               <speaker>PREDSEDNIK JANKO VEBER:</speaker>

               <p>Hvala za odgovor.</p>
               <p>Želite zahtevo po dopolnitvi odgovora? Ne, torej je bil odgovor ustrezen. S tem
               zaključujem tudi to vprašanje.</p>
               <p>Prehajamo na naslednje vprašanje, ki ga bo postavila mag. Majda Potrata, in sicer
               ministru za izobraževanje, znanost, kulturo in šport, ki opravlja tekoče posle, dr.
               Žigi Turku, ki je sicer danes odsoten.</p>
               <p>Želite besedo? Mag. Majda Potrata, imate besedo.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-04.sp58">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik.</p>
               <p>Še enkrat zastavljam vprašanje dr. Žigi Turku. V Poslanski skupini Socialnih
               demokratov smo 19. februarja vložili interpelacijo o delu ministra in o njegovi
               odgovornosti. Zainteresirana in širša javnost je sprejela to dejstvo z odobravanjem.
               Prejeti odzivi samo utrjujejo utemeljenost naše poteze in čeprav je minister v
               besedah interpelacijo zavrnil kot neutemeljeno, s svojimi ravnanji po vložitvi
               interpelacije samo utrjuje naše stališče, da je bila interpelacija utemeljena.</p>
               <p>Eno izmed takšnih dejanj je neustrezen odziv na opozorila zainteresirane javnosti o
               posegih v delovanje Viba filma. Sprememba ustanovitvenega akta brez predhodne javne
               objave, imenovanje direktorja; to dvoje samo nadaljuje tisto, kar se je že začelo z
               ZUJF in označujemo kot ogrožanje slovenske filmske produkcije.</p>
               <p>Javnost tudi vznemirjajo predstavitve predlogov zakonskih rešitev na področju
               osnovnega, srednjega in višješolskega izobraževanja, ki so pogosto predstavljene kot
               utemeljene, pa to ni res.</p>
               <p>Kot tretje dejstvo bi omenila še razpis za dodelitev koncesij, ki je bil v petek
               objavljen v Uradnem listu, na eni strani in z enotedenskim rokom prijave. Kot Vlada
               in kot minister, ki bi moral opravljati le še tekoče posle, nima, po mojem mnenju,
               nikakršne legitimnosti za vnašanje novih razmerij v visokošolski prostor. Podelitev
               koncesij za programe na študijskih področjih vede o živi naravi, družbene vede in
               tehnike ni prvi primer izdatne proračunske podpore zasebnemu visokemu šolstvu. V letu
               načrtne slabitve javnih univerz, ko je med drugim z uredbo o sofinanciranju
               doktorskega študija zasebnim fakultetam dal nekajmilijonsko javnofinančno dotacijo,
               se samo nadaljuje tisto, kar je že bilo storjenega. O smotrnosti in gospodarnosti
               porabe javnih sredstev za zasebno šolstvo pa je navsezadnje razpravljalo tudi
               Računsko sodišče.</p>
               <p>Zato ministra sprašujem:</p>
               <p>Kaj namerava Ministrstvo za izobraževanje, znanost, kulturo in šport izvesti v času
               opravljanja tekočih poslov?</p>
               <p>Pričakujem, da bo minister napisal pisni odgovor. Glede na to, kako hitro je uspel
               napisati odgovor na interpelacijo, s tem odgovorom na pisno poslansko vprašanje ne bi
               smel imeti pretiranih težav. Hvala lepa.</p>
            </sp>
            <sp xml:id="SDZ6-Redna-11-2013-03-04.sp59">

               <speaker>PREDSEDNIK JANKO VEBER:</speaker>

               <p>Hvala tudi vam za postavljeno vprašanje. Hkrati vas želim obvestiti, da bo minister
               dr. Žiga Turk zaradi odsotnosti predložil pisno odgovor na vaše vprašanje. Nekdo je
               želel proceduralno.</p>
               <p>Gospod Jerovšek.</p>
            </sp>
            <sp xml:id="SDZ6-Redna-11-2013-03-04.sp60">

               <speaker>JOŽEF JEROVŠEK (PS SDS):</speaker>

               <p>Hvala lepa, spoštovani gospod predsednik.</p>
               <p>Pričakoval sem, da boste reagirali, kajti to ni bilo poslansko vprašanje niti ni
               bila pobuda. Kolegica Majda Potrata je zlorabila poslovnik za komentarje in
               nadaljevala pamfletarski stil, ki ga je uporabila v interpelaciji. Mislim, da tudi ni
               nič vprašala glede na aktivnosti ministra, ampak je dala neko hipotetično vprašanje
               za bodoče delovanje gospoda ministra.</p>
               <p>Res bi pričakoval, da jo boste opozorili, da se s takšnimi pamfleti v okviru
               instituta poslanskih vprašanj prekine, kajti je protiposlovniško in nedostojno za
               poslance Državnega zbora. Hvala lepa.</p>
            </sp>
            <sp xml:id="SDZ6-Redna-11-2013-03-04.sp61">

               <speaker>PREDSEDNIK JANKO VEBER:</speaker>

               <p>Hvala tudi vam za to opozorilo.</p>
               <p>S tem smo izčrpali... Prosim?</p>
               <p>Proceduralno želi mag. Majda Potrata.</p>
            </sp>
            <sp xml:id="SDZ6-Redna-11-2013-03-04.sp62">

               <speaker>MAG. MAJDA POTRATA (PS SD):</speaker>

               <p>Hvala, gospod predsednik.</p>
               <p>Pričakovala bi, da me boste zaščitili. Moje poslansko vprašanje ste sprejeli, moje
               poslansko vprašanje je bilo tudi eksplicitno izraženo. Ne gre za nobeno zlorabo.
               Gospod Jerovšek, vi se lahko smehljate levo in desno, kolikor se hočete, ampak moje
               poslansko vprašanje je bilo jasno: Kaj namerava Ministrstvo za izobraževanje,
               znanost, kulturo in šport izvesti v času opravljanja tekočih poslov? Tekoči posli so
               s 115. členom Ustave ministrom in Vladi naloženi. In tisto, kar mene zanima, je v
               okviru tega in ne gre za nobeno poslovniško zlorabo, kaj namerava minister v zvezi s
               tem storiti glede na to, da je bil razpis objavljen že po izteku rednega mandata te
               vlade, kajti, 1. marca se je začela tista faza, ko ima minister samo tekoče posle, ki
               jih lahko opravlja. Razpis ne sodi v okvir tekočih poslov. To je vprašanje, ki je
               zelo eksplicitno, in ni mogoče govoriti o poslovniški zlorabi. Hvala.</p>
            </sp>
            <sp xml:id="SDZ6-Redna-11-2013-03-04.sp63">

               <speaker>PREDSEDNIK JANKO VEBER:</speaker>

               <p>Hvala tudi vam za to dodatno razlago.</p>
               <p>Še enkrat želim nesporno ugotoviti: poslansko vprašanje je bilo postavljeno na tej
               seji in v skladu s poslovnikom mora dr. Žiga Turk pisno odgovoriti na zastavljeno
               poslansko vprašanje, tako da tega dejstva ne more nihče spremeniti.</p>
               <p>S tem ugotavljam, da smo zaključili s poslanskimi vprašanji. Izčrpali smo vsa
               vprašanja in predsedniku Vlade, ministrici ter ministrom, ki opravljajo tekoče posle,
               se zahvaljujem še enkrat za podane odgovore.</p>
               <p>Ker ni bilo podanih predlogov poslancev za razpravo o odgovoru tako predsednika
               Vlade, ministrice in ministrov, ki opravljajo tekoče posle, hkrati s to ugotovitvijo
               tudi zaključujem to točko dnevnega reda.</p>
               <p>Prekinjam tudi 11. sejo Državnega zbora, ki jo bomo nadaljevali jutri, 15 minut po
               zaključeni 29. izredni seji Državnega zbora.</p>
               <p>Hvala in lep dan še naprej. <title><stage>(SEJA JE BILA PREKINJENA 4. MARCA 2013 OB 13.27.)</stage></title>
               </p>
            </sp>
         </div>
      </body>
   </text>
</TEI>
