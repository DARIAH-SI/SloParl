<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-24-2012-12-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|AD30102A08183F73C1257B81002B2F35</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=AD30102A08183F73C1257B81002B2F35</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-24-2012-12-21.DZ" n="24">
               <name>Izredna</name>
               <date when="2012-12-21"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-24-2012-12-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">24. izredna seja</stage>
            <stage type="chairman">Sejo sta vodila predsednik Državnega zbora dr. Gregor Virant in podpredsednik
            Jakob Presečnik.</stage>
            <stage type="time">Seja se je začela ob 9. uri. </stage>


            <sp xml:id="SDZ6-Izredna-24-2012-12-21.sp1">

               <speaker>PODPREDSEDNIK JAKOB PRESEČNIK:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 24. izredno sejo Državnega zbora, ki jo je sklical predsednik Državnega
               zbora na podlagi prvega odstavka 58. člena in drugega odstavka 60. člena Poslovnika
               Državnega zbora. Obveščen sem, da se današnje seje ne morejo udeležiti naslednji
               poslanka in poslanci: mag. Truda Pepelnik, Janez Ribič, mag. Dejan Židan, Marijan
               Pojbič in mag. Matej Tonin.</p>
               <p>Na sejo je predsednik Državnega zbora vabil tudi predstavnike Vlade Republike
               Slovenije. Vse prisotne lepo pozdravljam.</p>
               <p>Prehajamo na <title>določitev dnevnega reda</title> 24. izredne seje Državnega zbora.
               Predlog dnevnega reda ste prejeli v četrtek, 20. decembra, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Zboru predlagam, da za današnjo sejo določi dnevni red, ki ste ga
               prejeli s sklicem.</p>
               <p>Prehajamo na odločanje. Poslanke in poslance prosim, da preverite delovanje svojih
               glasovalnih naprav. Lahko glasujemo?</p>
               <p>Glasujemo. Navzočih je 55 poslank in poslancev, za je glasovalo 54, proti ni glasoval
               nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je dnevni red 24. izredne seje zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA SKLEPA O ZAHTEVI
                  DRŽAVNEGA ZBORA REPUBLIKE SLOVENIJE ZA PRESOJO USTAVNOSTI POSLEDIC, KI BI NASTALE
                  Z ODLOŽITVIJO UVELJAVITVE ALI ZARADI ZAVRNITVE ZAKONA O IZVRŠEVANJU PRORAČUNOV
                  REPUBLIKE SLOVENIJE ZA LETI 2013 IN 2014 NA REFERENDUMU.</title>
               </p>
               <p>Državni zbor je na 6. seji decembra 2012 sprejel Zakon o izvrševanju proračunov
               Republike Slovenije za leti 2013 in 2014. V skladu s pobudo volivcem za vložitev
               zahteve za razpis zakonodajnega referenduma o predmetnem zakonu, ki jo je z zadostnim
               številom podpisov 12. decembra predložil Sindikat poklicnega gasilstva Slovenije, je
               predsednik Državnega zbora določil koledarski rok, v katerem se zbirajo podpisi
               volivcev za podporo zahtevi za razpis referenduma. Kot prvi dan koledarskega roka je
               predsednik Državnega zbora določil sredo, 19. december 2012, za zadnji, 35. dan, pa
               torek, 22. januar 2013. V zvezi s to pobudo je skupina 46 poslank in poslancev, s
               prvopodpisanim Jožetom Tankom, na podlagi prvega in drugega odstavka 21. člena Zakona
               o referendumu in o ljudski iniciativi zboru predložila Predlog sklepa o zahtevi
               Državnega zbora Republike Slovenije za presojo ustavnosti posledic, ki bi nastale z
               odložitvijo uveljavitve ali zaradi zavrnitve Zakona o izvrševanju proračunov
               Republike Slovenije za leti 2013 in 2014 na referendumu.</p>
               <p>Za dopolnilno obrazložitev predloga sklepa dajem besedo predstavniku predlagateljev,
               gospodu Jožetu Tanku.</p>
            </sp>
            <sp xml:id="SDZ6-Izredna-24-2012-12-21.sp2">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani kolegi, kolegice!</p>
               <p>Pred približno 14 dnevi smo imeli proračunsko sejo, kjer smo sprejemali proračuna za
               naslednji dve leti in zakon o izvrševanju proračuna. Vsi akti so bili sprejeti z več
               kot večino vseh poslancev, vendar so ti akti šli preko določene procedure tako v
               Državnem svetu kot tudi po civilnem delu družbe. Vložena je referendumska zahteva
               Sindikata poklicnega gasilstva na zakon o izvrševanju proračuna, in s 1. 1. nam
               grozi, da bosta proračuna za naslednji dve leti neoperativna, kajti možno bo le
               začasno financiranje, in to le za namene v sorazmernem delu, za namene, ki so bili
               opredeljeni v proračunu za letošnje leto. Novih obveznosti zaradi tega ne bo možno
               sprejemati, kar pomeni, da se nobeni novi nameni iz proračuna za prihodnje leto ne
               bodo mogli začeti izvajati. Velik del teh investicij, tudi drugih projektov, je
               vezanih na evropska sredstva. Vložena zahteva Sindikata poklicnega gasilstva – ti
               sindikati so vklopljeni v sindikate javnega sektorja, povzroča težave predvsem
               javnemu sektorju. Javnemu zavodu RTV grozi, da bo ostal brez cca 80 % mesečnih
               prihodkov. Tolikšen delež v strukturi prihodkov RTV znaša namreč RTV naročnina, ki je
               določena v tem zakonu za naslednji dve leti, in z referendumsko zahtevo se ta zakon
               blokira in tudi tega prihodka ni možno zaračunavati, ker ni pravne podlage. Vsak
               mesec bo RTV prikrajšana za približno 80 % prihodkov in toliko mesecev, kolikor bo ta
               blokada trajala, tolikokrat se bo ta 80-odstotni izpad prihodkov, ki znaša cca 8
               milijonov evrov mesečno, ponovil. Sindikati Radiotelevizije in tudi sindikati
               novinarjev, ki so na nek način vklopljeni v sindikat javnega sektorja, so, mislim, da
               včeraj, naslovili na Državni zbor, na vodje poslanskih skupin, predsednika Državnega
               zbora, pobudo, da bi z nekim bypassom poskušali rešiti ta problem po 1. 1., ki je
               nastal z vložitvijo te referendumske pobude. Vendar bi rad odgovoril tudi na to,
               kajti na tak način te stvari ni možno urediti, kot predlagajo, da bi v nekem drugem
               zakonu to uredili.</p>
               <p>Tu se nam ponovi zgodba iz obravnave ZIPra, ko se je poskušalo z nekim bypassom
               urediti neke določbe ZUJF, pa je Zakonodajno-pravna služba ugotovila, da na ta način
               ni možno obiti zakona, ki je v postopku in ureja isto družbeno razmerje. V primeru te
               pobude se dogaja enako. Na ta način, kot predlagajo Sindikat novinarjev Slovenije,
               Sindikat RTV in še kdo, te zadeve ni možno urediti, dokler postopek glede zakona o
               izvrševanju proračuna na Ustavnem sodišču ni zaključen. Če bo Ustavno sodišče
               dovolilo referendum in bo zakon zavrnjen, tega eno leto ne bo možno na tak način
               urediti, ker je to zavrnjeno. Mislim, da bi bilo mnogo bolje, da bi se sindikati RTV,
               ki so v tej asociaciji sindikatov javnega sektorja, v isti asociaciji kot je Sindikat
               poklicnega gasilstva, najlažje dogovorili med sabo in to zahtevo za referendum
               umaknili. Kot rečeno, pobudo za referendum je vložil Sindikat poklicnega gasilstva,
               glavni komentator te vložene referendumske zahteve je gospod Branimir Štrukelj. Kljub
               temu, da je zelo pogost gost na Radioteleviziji, ga nihče izmed novinarjev ne vpraša,
               kako bo rešil problem z blokado RTV prispevka. Očitno je, da je v bil tem konkretnem
               primeru Sindikat poklicnega gasilstva uporabljen samo zato, da je prinesel podpise v
               Državni zbor in ne za zastopanje in komentiranje vložene pobude in tudi dajanja
               odgovorov na to.</p>
               <p>Drugi problem, ki ga prinaša vložena referendumska pobuda, je problem pravočasnosti
               izplačila plač v javnem sektorju. Na to je opozoril že minister Šušteršič, in to je
               morda še precej hujši problem, kot se na prvi pogled zdi, kajti taki zamiki
               povzročijo veliko težav pri tistih, ki bodo imeli zaradi zamika pri plačah težave
               zaradi zamika plačila nekaterih drugih obveznosti, ki jih poravnavajo ob tem, ko
               dobijo plačo. Gre za težavo, ki povzroča veliko nezadovoljstvo, predvsem v javnem
               sektorju, kajti na izvrševanje proračuna smo vezani vsi, ki nas ta zakon pokriva.
               Zakon o izvrševanju proračuna je ključni zakon za vse tisto, kar je zajeto v tem
               proračunu. Kot rečeno, pobudo je vložil Sindikat poklicnega gasilstva. Ni znano, da
               bi na kakršenkoli način Sindikat poklicnega gasilstva v tem času organiziral zbiranje
               podpisov za zahtevo pod referendum po šolah, vrtcih, tudi na stojnicah ne. To kaže na
               aktivnost, ki je bila izvedena precej konspirativno in na neobičajen način. To kaže
               na to, da tudi med sindikalnimi centralami prihaja do neke vrste posojanja podpisov,
               da se lahko izpolnijo pogoji za vložitev teh zahtev. To se mi zdi neobičajno in
               mislim, da ni korektno.</p>
               <p>Da se bo zastavil nek problem pri ključnih aktih države za naslednje leto – proračuna
               to zagotovo sta – je nakazovalo že dogajanje v Državnem svetu, ko je bila zadnji dan,
               ko je še lahko zasedal, na zahtevo Branimirja Štruklja sklicana seja Državnega sveta,
               kjer so glasovali o možnosti veta na ta zakon. Očitno je, da se veliko teh mehanizmov
               skuša vključiti v postavljanje blokad v državi. Glede na to, da se je v to verigo
               postavil tudi Državni svet, se mi to zdi izredno problematično. Namesto, da bi
               Državni svet prejšnjega sklica bil eden tistih, ki bi generiral reševanje problemov,
               ki so nastali po slabi zapuščini prejšnje vlade, se je postavil v vlogo, da je poskus
               reševanja še dodatno zablokiral. Že to, da bi se Državni svet sploh poigraval z
               mislijo, da bi na zakon o izvrševanju proračuna izglasoval veto, je problem. Še večji
               problem je to, da je odprl razpravo o potencialnem vetu na izvrševanje proračuna. To
               zagotovo ni ostalo neopaženo, ne doma, ne zunaj, in še precej slabše sporočilo bi
               bilo, če bi bil ta veto tudi izglasovan. Očitno je, da prejšnji sklic Državnega sveta
               ni bila institucija, ki bi delovala v smeri odpravljanja krize, pač pa v smeri
               poglabljanja krize. Kot tak je na nek način soodgovoren za razmere, ki so.</p>
               <p>Celoten zakon o izvrševanju proračuna zagotovo ni v neskladju z Ustavo. Če kdo tako
               misli, potem misli narobe. Dopustno je, da je morda kakšna posamična določba zakona o
               izvrševanju proračuna neskladna z Ustavo, vendar se to da urediti na drug način.
               Ustavna presoja posamezne določbe je mnogo primernejši način za sanacijo morebitne
               napake v zakonu o izvrševanju proračuna kot pa totalna blokada z vložitvijo zahteve
               za razpis referenduma. Tukaj bi rad povedal, da tisti, ki poskušajo reševati po
               njihovem mnenju neka neustavna stanja, bi morali uporabiti le sredstva, ki so za
               odpravo takega problema sorazmerna, in zahteva za referendum je v tem primeru
               nesorazmerna. V obrazložitvi naše zahteve za ustavno presojo referenduma imate
               navedene številne razloge, zakaj je to potrebno in kaj blokada povzroči. Teh razlogov
               ne bom posebej našteval, ker jih lahko preberete in tudi komentirate.</p>
               <p>Vsekakor pa velja pozvati pobudnike zahteve za referendum, da ponovno razmislijo o
               tem, ali je ta zahteva, ki so jo vložili na Državni zbor, sorazmerna. Predlagam, da
               to pobudo umaknejo, da sprostijo izvrševanje proračuna v polnem obsegu, ne samo v
               obsegu začasnega financiranja, in da presodijo, katere so tiste določbe, ki so po
               njihovem mnenju neustavne in sprožijo za te določbe ustavnorevizijski postopek. To bi
               bila normalna reakcija. Upam, da bo pred koncem leta takšna odločitev tistih, ki so
               vložili zahtevo, tudi sprejeta. Sicer pa predlagam, da podprete pobudo za ustavno
               presojo. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp3">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Predlog sklepa je obravnaval Odbor za finance in monetarno politiko kot matično
               delovno telo.</p>
               <p>Poročilo bo predstavil predsednik odbora, mag. Andrej Šircelj.</p>
            </sp>
            <sp xml:id="SDZ6-Izredna-24-2012-12-21.sp4">

               <speaker>MAG. ANDREJ ŠIRCELJ (PS SDS):</speaker>

               <p>Hvala za besedo. Spoštovani podpredsednik, minister, kolegi in kolegice!</p>
               <p>Odbor za finance in monetarno politiko je na 43. nujni seji, včeraj, 20. decembra
               2012, kot matično delovno telo obravnaval Predlog sklepa o zahtevi Državnega zbora
               Republike Slovenije za presojo ustavnosti posledic, ki bi nastale z odložitvijo
               uveljavitve ali zaradi zavrnitve Zakona o izvrševanju proračunov Republike Slovenije
               za leti 2013 in 2014 na referendumu. Državnemu zboru je predlog sklepa predložila
               skupina poslank in poslancev, s prvopodpisanim Jožetom Tankom. V razpravi je
               predstavnica predlagateljev sklepa na kratko predstavila vsebino predlaganega sklepa
               z utemeljitvijo. Povedala je, da je zakon o izvrševanju proračunov letni zakon, ki se
               sprejema za posamezno koledarsko leto, njegova uveljavitev pa je pogoj, da se
               uveljavi proračun posameznega leta. Neustavno stanje bo nastalo v primeru, da zakon o
               izvrševanju proračuna ne stopi v veljavo 1. januarja 2013 zaradi začasnega
               izvrševanja proračuna države, saj bo to v bistveno poslabšanih makroekonomskih
               razmerah povzročilo prekomerno trošenje javnofinančnih sredstev na posameznih
               področjih.</p>
               <p>To pomeni, da bo obstoječa nestabilnost financ tako huda, da Republika Slovenija ne
               bo več sposobna financirati obveznosti, ki jih državljanom in drugim upravičencem
               zagotavljata zlasti 50. člen Ustave, pravica do socialne varnosti, in 51. člen
               Ustave, pravica do zdravstvenega zavarovanja oziroma zdravstvenega varstva, kar ima
               za posledico neposredno kršitev socialne države, kot jo opredeljuje 2. člen Ustave.
               Takšno stanje pomeni tudi poseg v položaj Slovenije kot demokratične republike. O tem
               govori 1. člen Ustave, ki po besedah Ustavnega sodišča temelji tudi oziroma zlasti na
               človekovem dostojanstvu. Zapoznela uveljavitev zakona o izvrševanju proračunov bi
               pomenila nezmožnost izvajanja novih projektov in ukrepov, bistveno bi bilo oteženo
               črpanje evropskih sredstev, hkrati pa bi država čezmerno porabljala sredstva za
               namene, ki ne predstavljajo prioritet. Vse to pa bi potrebo po novem zadolževanju še
               povečalo. Z neuveljavitvijo zakona zaradi izvedbe referenduma bodo nastale hude
               oziroma nepopravljive posledice za ustavno varovane dobrine, zlasti glede upoštevanja
               načela pravne države, pravice do socialne varnosti in pravice do osebnega
               dostojanstva.</p>
               <p>V razpravi so poslanci iz vrst opozicijskih poslanskih skupin povedali, da je treba
               pravico do referenduma braniti, povedali so tudi, da naj bi bil zakon o izvrševanju
               proračuna zakon, ki omogoča izvrševanje proračuna bolj tehnične narave, kar pa v
               zadnjih letih ni več tako. Zavedajo se resnosti položaja in pomembnosti Zakona o
               izvrševanju proračunov Republike Slovenije za leti 2013 in 2014 in zato predlogu
               sklepa ne bodo nasprotovali oziroma nekateri so napovedali, da se bodo pri glasovanju
               vzdržali. Omenili so nedavne odločitve Ustavnega sodišča glede nedopustnosti
               referendumov za Zakon o ukrepih Republike Slovenije za krepitev stabilnosti bank in
               za Zakon o Slovenskem državnem holdingu in s tem povezane izjave ministra za finance.
               Očitajo mu nepripravljenost za nadaljnja pogajanja med socialnimi partnerji. Poslanci
               iz vrst koalicijskih poslanskih skupin so predlog sklepa podprli. Državni sekretar je
               glede pripravljenosti pogovora s socialnimi partnerji povedal, da dve ugodni
               odločitvi Ustavnega sodišča o omenjenih zakonih še ne pomenita konca pogajanj s
               socialnimi partnerji.</p>
               <p>Ker k predlogu sklepa na seji odbora niso bili sprejeti amandmaji, Odbor za finance
               in monetarno politiko Državnemu zboru predlaga, da predlog sklepa sprejme v
               predloženem besedilu.</p>
            </sp>
            <sp xml:id="SDZ6-Izredna-24-2012-12-21.sp5">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade, ministru dr. Janezu
               Šušteršiču.</p>
            </sp>
            <sp xml:id="SDZ6-Izredna-24-2012-12-21.sp6">

               <speaker>DR. JANEZ ŠUŠTERŠIČ:</speaker>

               <p>Spoštovani podpredsednik, hvala za besedo. Spoštovani poslanke in poslanci!</p>
               <p>Ko smo pred dvema mesecema, oktobra, uspešno izdali državno obveznico v ZDA je bilo
               to razumljeno kot vse, samo dosežek Vlade ne. Govorilo se je o tem, da nam je pomagal
               predsednik ECB Draghi s svojimi ukrepi, da je bila likvidnost dobra. Nekateri so šli
               celo tako daleč, da so namigovali, da če je to meni uspelo, potem bi najbrž vsakomur
               lahko. Včeraj je bila cena teh obveznic, njihov donos, strošek, ki ga mi plačujemo,
               prvič pod 5 %, odkar smo jo izdali. Včeraj in predvčerajšnjim ni gospod Draghi
               sprejemal nobenih ukrepov, tudi vlada se ni zamenjala in tudi jaz sem še vedno
               finančni minister. Se je pa nekaj drugega pomembnega zgodilo. Ustavno sodišče je
               sprejelo odločitev, ki pomeni, da referendumi in pravice do referendumov niso
               pravice, niso vrednota, ki je nad vsem drugim, kar je za to državo pomembno. Ko sem
               takrat, ko so bile referendumske zahteve vložene, opozarjal na to, da to drži, cena
               obveznic, mi je bilo rečeno, da si izmišljujem, da gre za neka normalna nihanja na
               trgu. Takratni predsednik republike mi je celo javno svetoval, da naj bom tiho, pa
               bodo obresti padle, kot da problemi izginejo, če o njih ne govoriš, in to celo sami
               od sebe, ne da bi sprejemali kakšne ukrepe in ne da bi imel možnost, da jih izvršiš.
               Mislim, da to, kar se je včeraj zgodilo jasno kaže, da takšna logika ne drži.</p>
               <p>Kar je tudi pomembno pri tem, kar se je zgodilo z odločitvami ustavnih sodnikov in
               sodnic o referendumskih zahtevah nekaterih, je to, da je odločitev o obeh
               referendumskih zahtevah sprejeta z enakim razmerjem glasov, 8 proti 1. Če bi izhajali
               zgolj iz vsebine zakonov, na katere je bil vložen referendum, odločitev o obeh
               zakonih, o Slovenskem državnem holdingu in o slabi banki, verjetno ne bi bila
               sprejeta z enakim razmerjem glasov. Enako razmerje glasov kaže na to, da je Ustavno
               sodišče po mojem mnenju, po mojem razumevanju tega, razmišljalo tudi o drugih
               stvareh, kot je vsebina konkretnih odločitev, za katere je bil sprožen referendum. O
               tem, da obstajajo tudi druge enako pomembne ustavne vrednote, kot je suverenost
               države, kot je zagotavljanje osnovnih funkcij države, kot je zagotavljanje obstoja
               države, če nekoliko dramatiziram v času resne gospodarske in družbene krize. Da je
               pravica do referenduma, ki je tudi zame zelo pomembna pravica in sem večkrat javno
               zagovarjal na način, kako se uporablja in v razmerah, ko praktično vsaka
               referendumska zahteva lahko uspe zaradi nezadovoljstva ljudi z obstoječo situacijo,
               ki se vedno prenese tudi na nezadovoljstvo z vlado in njenimi predlogi, ne glede na
               to, kakšna ta vlada je in kdo jo sestavlja. S tem ima marsikdo v tem državnem zboru
               izkušnje.</p>
               <p>V takšni situaciji je vsak, ki lahko postavi nogo med vrata z 2500 podpisi, v
               poziciji, ko lahko izsiljuje vlado, da pristane na kakršnekoli rešitve. Gasilci lahko
               blokirajo državni referendum, gumarji in kovinarji pa lahko blokirajo reševanje
               bančnega sistema. Da ne naštevam naprej. To ni situacija in to niso razmere, ki bi
               omogočale reševanje problemov, ki so akutni, za katere nimamo leta ali dveh časa. So
               zadeve, ki so pomembnejše tudi od socialnega dialoga in so zadeve, ki so pomembnejše
               tudi od tega, da se skušamo do konca dogovoriti za neke rešitve, o katerih se bomo
               lahko vsi strinjali. Zato tudi imamo parlamentarno demokracijo in zato o večini
               stvari odločamo po večinskem načelu.</p>
               <p>Referendum o proračunu je referendum o osnovni funkciji države, o tem, ali država
               sploh lahko ima možnost izvrševati svoje osnovne naloge. Zato pričakujem, da boste
               podprli to zahtevo za ustavno presojo referenduma in s tem omogočili najkrajšo možno
               pot do tega, da dobimo proračun, ki ga bomo lahko izvrševali.</p>
            </sp>
            <sp xml:id="SDZ6-Izredna-24-2012-12-21.sp7">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Predstavitev stališč poslanskih skupin. Prvi je na vrsti gospod Jerko Čehovin v imenu
               Poslanske skupine Pozitivna Slovenija.</p>
            </sp>
            <sp xml:id="SDZ6-Izredna-24-2012-12-21.sp8">

               <speaker>JERKO ČEHOVIN (PS PS):</speaker>

               <p>Hvala, gospod podpredsednik. Lep pozdrav poslancem in poslankam! Gospod minister,
               državni sekretar.</p>
               <p>V Pozitivni Sloveniji v povezavi z zadnjo odločbo Ustavnega sodišča glede
               referendumske zahteve in pobude za Slovenski državni holding in tako imenovano slabo
               banko ocenjujemo, da je današnja razprava o tem, ali naj Ustavno sodišče presodi, ali
               bi referendum o Zakonu o izvrševanju proračunov Republike Slovenije za leti 2013 in
               2014 povzročil protiustavne posledice oziroma ali Državni zbor ocenjuje, da bo ta
               povzročil protiustavne posledice, odveč. Moč je namreč pričakovati, da bo Ustavno
               sodišče, kljub temu, da je predsednik Državnega zbora že razpisal rok za zbiranje
               podpisov volivk in volivcev, referendum in s tem nadaljnje zbiranje podpisov
               prepovedalo. Zadnja odločitev Ustavnega sodišča namreč pomeni, da Ustavno sodišče ne
               bo dovolilo referenduma o nobenem zakonu, ki bi vladi preprečil izvrševanje fiskalnih
               ukrepov oziroma da ni dovoljen noben referendum, ki bi lahko poslabšal javnofinančno
               situacijo v Sloveniji. Ne glede na slednje pa bi v Pozitivni Sloveniji radi
               opozorili, da za zaplet za referendumsko pobudo v zvezi z Zakonom o izvrševanju
               proračunov Republike Slovenije za leti 2013 in 2014 v celoti nosi odgovornost Vlada.
               Referendumsko pobudo, ki so jo vložili sindikati, razumemo kot protest sindikatov
               zoper grobe kršitve socialnega dialoga, ki jih je enostransko zakrivila Vlada. V tem
               primeru gre torej bolj za potezo sindikatov iz obupa, saj sindikati drugih možnosti
               za to, da Vlado prisilijo v dialog, nimajo. Slednje so sindikati v svojih dosedanjih
               javnih pozivih tudi priznali in Vlado pozvali, da preneha z ustrahovanjem in prične s
               pogajanji na podlagi stavkovnih zahtev, ki so jih pred kratkim javno predstavili.</p>
               <p>V Pozitivni Sloveniji referendumske pobude sindikatov ne podpiramo, saj je zakon o
               izvrševanju državnih proračunov tehnični zakon, ki omogoča izvrševanje istega
               proračuna. Pri tem pa opozarjamo, da Vlada sama nosi odgovornost za to, da je
               Državnemu zboru po naši oceni predložila nelegitimne in celo nezakonite predloge
               državnih proračunov in omenjenega zakona. Pogoj za predložitev proračuna v Državni
               zbor je, da ga spremljajo spremembe predpisov, ki podpirajo posamezne znižane
               proračunske postavke oziroma pravice. Ravnanje Vlade posledično pomeni, da to vlogo
               prevzema zakon o izvrševanju proračuna, kar je v nasprotju s posebnimi predpisi
               oziroma veljavnim pravnim redom v celoti. Zato zahteve sindikatov razumemo in
               ocenjujemo, da so njihova pričakovanja povsem legitimna. Sindikati zahtevajo, da
               znižanje mase plač za javne uslužbence za leti 2013 in 2014 ne sme biti večje, kot je
               bilo dogovorjeno z Zakonom za uravnoteženje javnih financ, s Sporazumom o razrešitvi
               strokovnih zahtev z dne 10. maja 2012, Dogovorom o ukrepih na področju plač, povračil
               in drugih prejemkov v javnem sektorju za uravnoteženje javnih financ za obdobje od 1.
               junija 2012 do 1. januarja 2014 in aneksi h kolektivnim pogodbam.</p>
               <p>V Pozitivni Sloveniji smo Vlado že pred in med obravnavo predlogov državnega
               proračuna za leti 2013 in 2014 in zakona o izvrševanju navedenih proračunov pozvali,
               da ponovno pretehta svoje odločitve in ustvari podlago za dialog s sindikati, ki je
               ključen za sprejetje in implementacijo predlogov za znižanje stroškov dela, ki posega
               v javni sektor. Vlada tega ni storila, ampak je socialne partnerje postavila pred
               izvršena dejstva. Ne zgolj to, vladajoča koalicija je sprejela državna proračuna in
               zakon za izvrševanje proračunov, ki so v zvezi s posegi v plačno maso v javnem
               sektorju v neskladju z drugimi veljavnimi predpisi, kolektivnimi pogodbami in
               kolektivnimi sporazumi, ki so bili sklenjeni v zvezi z izvajanjem kolektivnih pogodb.
               Vlada se je s sindikati o sprejetju ZUJF dogovorila, da nadaljnjih drastičnih posegov
               v plače in sistem javnih uslužbencev ne bo. Še huje pa je, da je Vlada socialne
               partnerje zavajala z navajanjem odstotka znižanja mase plač. Znižanje plač brez
               sprememb Zakona o sistemu plač v javnem sektorju namreč ni mogoče. Za znižanje plač
               bi morala Vlada skladno z omenjenim zakonom in Kolektivno pogodbo za negospodarske
               dejavnosti opraviti pogajanja s sindikati. Ta so obvezna tudi za usklajevanje plač z
               inflacijo.</p>
               <p>Predstojniki, ki bodo morali znižati stroške dela, avtonomno, brez sprememb veljavne
               zakonodaje lahko omejujejo zgolj obseg nadurnega dela in izplačila za prekomerne
               obremenitve ter ne nadomeščajo zaposlenih, ki so se upokojili ali dali odpoved. Pa še
               to nekateri, ki nimajo izpolnjenih kadrovskih načrtov in zaradi slednjega
               obremenjujejo zaposlene z nadurami, tvegajo nezakonita ravnanja in s tem lahko
               povzročajo delovnopravne spore. Zato znatno zniževanje stroškov dela dejansko pomeni
               masovno odpuščanje v javnem sektorju. Poleg tega pa je odpuščanje, kar se sliši
               paradoksalno za namene hitre fiskalne konsolidacije, izredno neprimeren ukrep, saj je
               ponekod potrebna celo večja masa plač zaradi odpovednih rokov in odpravnin, poleg
               tega pa so potrebni višji transferi iz proračuna za nadomestila za brezposelnost. Da
               je pri tem Vlada storila napako, se zaveda šele zdaj in slednje poskuša popraviti s
               predlogom sprememb Zakona o sistemu plač v javnem sektorju, ki ga je sprejela včeraj
               in ki predvideva bolj fleksibilen način določanja osnovne plače na zaposlenega, v
               odvisnosti od rezultatov dela oziroma doseganja ciljev. Gre za možnost povišanja
               osnovne plače za 20 % in možnost znižanja tovrstnega povišanja osnovne plače. Tudi v
               tem primeru Vlada krši izvajanje socialnega partnerstva in sporazuma, ki ga je s
               sindikati podpisala spomladi.</p>
               <p>Zato se v Pozitivni Sloveniji čudimo provokativnim oziroma neprimernim izjavam
               predsednika Vlade, Janeza Janše, ki je pred kratkim na zasedanju voditeljev Evropske
               unije v Bruslju potezo sindikatov ocenil za sabotažo in eksotično referendumsko
               blokado. V Pozitivni Sloveniji ocenjujemo, da si vzdevek eksotična znotraj EU oziroma
               demokratičnih in pravnih držav zasluži Vlada, ki delavcem ne priznava kolektivnih
               pogodb in sporazumov in se s sindikati kot predstavniki delavcev, ki zastopajo
               interese, povezane s pogoji in ceno dela, sploh ne želi pogajati. V Pozitivni
               Sloveniji smo zato mnenja, da je dialog s socialnimi partnerji potreben, kajti
               potrebno je reševanje in ne uničevanje javnega sektorja.</p>
               <p>Kljub temu, da poteze oziroma referendumske pobude sindikatov ne podpiramo, tudi
               predloga sklepa ne bomo podprli. Za zaplet v celoti nosi odgovornost Vlada.
               Hvala.</p>
            </sp>
            <sp xml:id="SDZ6-Izredna-24-2012-12-21.sp9">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Andrej Šircelj v imenu Poslanske skupine Slovenske demokratske stranke.</p>
            </sp>
            <sp xml:id="SDZ6-Izredna-24-2012-12-21.sp10">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik. Spoštovani minister, kolegi in kolegice!</p>
               <p>Proračun je temeljni dokument, s katerim vlada izvaja proračunsko politiko, izvaja
               socialno politiko, izvaja tudi ostale politike, in če proračun ne deluje oziroma je
               blokiran, je lahko blokirana tudi celotna država, ker vse funkcije,ki jih vlada
               oziroma država ima, potem ne delujejo. To najbolj prizadene ljudi, državljanke in
               državljane. Blokada proračuna pomeni, da se ne bodo izvajale ali se ne izvajajo tiste
               pravice, ki so za državljanke in državljane zagotovljene z Ustavo. Seveda ima vlada
               možnost, da izvaja plačila, da tako rečem, na podlagi dvanajstin iz preteklega leta.
               Vendar, kaj to pomeni? To pomeni, da vlada ne izvaja svoje politike, ekonomske
               politike, predvsem tiste, ki je pomembna za konsolidacijo javnih financ, za
               pokojninsko reformo, za reformo trga dela, tudi zato, da se sanira bančni sistem in
               da se bolje upravlja s premoženjem. V primeru, da bi ta pobuda bila sprejeta in da bi
               pomenila odlog izvajanja proračuna, to pomeni ekonomsko politiko, ki nas vodi v zelo
               slabe razmere, še hujše od razmer, v katerih smo danes. Zakaj? Zaradi tega, ker ne bi
               mogli izvesti konsolidacije javnih financ.</p>
               <p>Konsolidacija javnih financ pomeni enega osnovnih elementov za to, da država lahko
               zagotovi boljše pogoje gospodarjenja, da sprejme ukrepe, ki bodo pomenili boljše
               pogoje gospodarjenja za domače podjetnike, za tuje podjetnike in zato, da bo
               gospodarstvo začelo delovati. To pomeni tudi, da bi v takšnih razmerah, ko proračun
               ne bi mogel delovati, bila onemogočena ali vsaj kršena pravica do socialne varnosti,
               pravica do zdravstvenega varstva in s tem dostojanstvo državljank in državljanov. Ne
               glede na to, bi imelo to tudi mednarodni učinek. Neposredni mednarodni učinek v tem,
               da ne bi mogli črpati evropskih sredstev in mednarodni učinek tudi v tem, da bi to v
               mednarodni javnosti verjetno pomenilo presedan v smislu, da nekdo blokira izvajanje
               proračuna, tistega proračuna, ki smo ga tu, v tem državnem zboru, v tem parlamentu,
               sprejeli z veliko večino. Blokiranje vlade pomeni, da lahko nastanejo razmere, ki so
               včasih lahko nepredvidljive in to ni dobro niti za državljanke in državljane, niti za
               ugled države v tujini oziroma v svetu.</p>
               <p>V Slovenski demokratski stranki bomo predlog sklepa za presojo ustavnosti posledic,
               ki bi nastale z odložitvijo uveljavitve zakona o izvrševanju proračunov, iz teh
               razlogov podprli. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp11">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Dr. Andreja Črnak Meglič v imenu Poslanske skupine Socialnih demokratov.</p>
            </sp>
            <sp xml:id="SDZ6-Izredna-24-2012-12-21.sp12">

               <speaker>DR. ANDREJA ČRNAK MEGLIČ (PS SD):</speaker>

               <p>Spoštovani, lep pozdrav!</p>
               <p>Predlagano ustavno presojo predloga pobude za referendum o izvrševanju proračuna v
               Poslanski skupini SD ocenjujemo kot še eno iskanje izhoda v sili. Še predobro se
               zavedamo, kaj pomeni odločitev, da sprejetih proračunov ne bi mogli izvrševati, pa
               vendarle, vprašajmo se, kaj je privedlo do te situacije. Zakaj smo tu, kjer smo?
               Vlada in koalicija sta sprejeli že tretji zakon, ki ni usklajen s socialnimi
               partnerji in mu grozi referendum. Pogajanja, ki jih je vodila Vlada, ocenjujemo kot
               izrazito nesimetrična glede argumentov, brez namena, da bi z njimi dosegli uskladitev
               spornih rešitev. Odgovornost za izvrševanje proračuna je primarno sicer odgovornost
               ministra za finance, toda niti on, niti v tej zgodbi ključna partnerja, minister za
               javno upravo in minister za izobraževanje, se s socialnimi partnerji niso bili
               sposobni dogovoriti za zapis sprejemljivih rešitev, zato bi moral predvsem on
               prevzeti odgovornost zanastalo situacijo, ne pa se zatekati pod zaščito k Ustavnem
               sodišču.</p>
               <p>Predsednik Vlade je 13. decembra 2012 v Bruslju javno poudaril, da še nikoli nikjer
               na svetu ni nihče blokiral proračuna z referendumom. Od predsednika Vlade bi
               pričakovali, da bi se v takšnih razmerah sam vključil v reševanje problemov, ki so
               spodbudili odločitev za referendum, ne pa, da v mednarodni javnosti razglaša
               neodgovornost socialnih partnerjev. V Poslanski skupini SD smo si želeli dogovora med
               sindikati in Vlado glede izvrševanja državnega proračuna, ki smo ga tudi sami
               večinsko podprli. Popolnoma jasno je, da je takšen dogovor otežen tudi zaradi
               dejstva, da Vlada ne spoštuje predčasno že sprejetih dogovorov. Navkljub temu bi
               morala Vlada storiti vse, kar je možno, da bi do dogovora prišlo. Ustavna presoja
               pobude za referendum o zakonu o izvrševanju proračuna takšen dogovor kvečjemu
               otežuje. V luči zadnjih odločitev Ustavnega sodišča je že danes jasno, da referenduma
               ne bo dopustilo, kar bo Vladi služilo kot dodaten alibi za prekinjanje
               dogovarjanja.</p>
               <p>To ne bo prispevalo k reševanju problemov, ki so pobudo za referendum spodbudili.
               Požar bo pogašen, žerjavica pa bo tlela še naprej in morda se bo razplamtela v nov
               nepredvidljiv ogenj. Pri tem želimo poudariti, da do takšne situacije zagotovo ne bi
               prišlo, če bi sprejeli amandmaje, ki bi iz zakona o izvrševanju proračuna črtali
               najbolj sporne člene glede sankcioniranja in razrešitve odgovornih oseb uporabnikov
               proračuna, določanja priprave načrtov uporabnikov proračuna in določbe glede
               presežkov odhodkov nad prihodki iz naslova izvajanja javne službe. Prav tako do
               takšne situacije ne bi prišlo, če Vlada v zakon ne bi vsiljevala predlogov, ki ne
               spadajo v zakon, ki določa le izvrševanje proračuna. V Poslanski skupini SD ne
               prevzemamo odgovornosti za nastalo situacijo, saj smo si z oblikovanjem in
               zagovarjanjem ustreznih amandmajev zelo aktivno prizadevali za to, da bi v zakon, ki
               ureja izvrševanje proračuna, zapisali tudi za socialne partnerje sprejemljive
               rešitve. Posluha pa, kot običajno, ni bilo.</p>
               <p>Zaradi navedenega se bo Poslanska skupina SD pri glasovanju vzdržala. Koalicija, ki
               je to situacijo z nesposobnostjo dialoga in sprejemanja kompromisnih rešitev
               povzročila, pa naj si ustavno presojo zakona o izvrševanju proračuna izglasuje kar
               sama. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp13">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Rihard Braniselj v imenu Poslanske skupine Državljanske liste.</p>
            </sp>
            <sp xml:id="SDZ6-Izredna-24-2012-12-21.sp14">

               <speaker>RIHARD BRANISELJ (PS DL):</speaker>

               <p>Spoštovani podpredsednik, minister, državni sekretar, kolegice in kolegi!</p>
               <p>Nihče v tej dvorani ne bi smel imeti pomislekov glede podpore predlogu za presojo
               ustavnosti posledic, ki bi nastale z odložitvijo uveljavitve Zakona o izvrševanju
               proračunov Republike Slovenije za leti 2013 in 2014. Naša skupna odgovornost je, da
               če obstaja najmanjša možnost za nastanek protiustavnih posledic, da za to zahtevamo
               odgovor varuha Ustave, to pa je Ustavno sodišče. Mimo razlogov v predlogu
               predlagatelja naj izpostavim le nekaj najbolj grobih posledic, ki bodo nastale zaradi
               neuveljavitve tega zakona. V okviru lokalne samouprave: lokalna razvojna
               infrastruktura pri Ministrstvu za gospodarski razvoj in tehnologijo za namene
               sofinanciranja investicijskih projektov občin, razvoja Pomurja ter za razvoj regij –
               40 milijonov evrov manj sredstev. Na področju trga dela: aktivna politika
               zaposlovanja – 43,7 milijona evrov manj sredstev. Na področju kmetijstva, gozdarstva,
               ribištva in prehrane manj sredstev za ukrepe razvoja podeželja in stabilizacijo trga
               – 33 milijonov evrov manj sredstev.</p>
               <p>Na področju prometa in prometne infrastrukture manj sredstev za cestni promet,
               investicijsko vzdrževanje cest, železniški promet, infrastrukturo.Skupaj za cca 180
               milijonov evrov manj sredstev. Na področju podjetništva in konkurenčnosti 45
               milijonov evrov manj sredstev za rast in razvoj podjetij, za spodbujanje tujih
               investicij in odprtosti gospodarstva, razvoj turizma, zagotavljanje boljšega
               poslovnega okolja za podjetništvo in konkurenčnost. Kot rečeno, 45 milijonov evrov
               manj sredstev. Na področju varovanja okolja za cca 185 milijonov evrov manj sredstev
               za namen ravnanja z odpadki, upravljanja z vodami, urejanja sistema na področju
               okoljske politike. Tukaj gre večinoma za evropska sredstva. Na področju zdravstvenega
               varstva 55 milijonov evrov manj sredstev za namen sekundarnega in terciarnega
               zdravstvenega varstva, od tega za investicije v javne zdravstvene zavode 31 milijonov
               evrov manj sredstev. Podpora tehnološkim razvojnim projektom pri Ministrstvu za
               gospodarski razvoj in tehnologijo, za razvojne projekte, infrastrukturo – 9 milijonov
               evrov manj sredstev ter za 10 milijonov evrov manj sredstev.</p>
               <p>Glede davka na nepremično premoženje v 60. členu zakona o izvrševanju proračuna,
               poudarjamo, da v primeru, če zakon ne bo uveljavljen pred 1. 1. 2013, v letu 2013
               tega davka ne bo mogoče odmeriti, zato bo proračun v letu 2013 prikrajšan za ta
               prihodek, ki ga ne bo mogoče nadomestiti z nobenimi drugimi postavkami. Gre namreč za
               letno obveznost, ki jo je mogoče odmeriti le, če je pravna podlaga za odmero določena
               pred začetkom leta, saj določba ne vsebuje možnosti odmere davka za sorazmeren del
               leta. Skratka, več kot dovolj dodatnih razlogov za resno presojo nastanka
               protiustavnih posledic. Kakršnakoli že bo odločitev Ustavnega sodišča, le-to bo treba
               spoštovati. Tudi v stranki Državljanska lista nismo bili zadovoljni z odločitvijo
               Ustavnega sodišča, ki je dovolilo referendum o družinskem zakoniku, čeprav je šlo za
               uresničevanje človekovih pravic. Pa nam na pamet ni padlo, da o odločitvi Ustavnega
               sodišča polemiziramo in odločitev celo problematiziramo.</p>
               <p>Glede zadnjih dveh odločitev Ustavnega sodišča je bilo v medijih, v politiki,
               strokovni in laični javnosti, slišati ogorčene reakcije na odločitve, pospremljene
               tudi z besedami "dvoličnost Ustavnega sodišča", "politična presoja Ustavnega
               sodišča", "darilo ali sramota Ustavnega sodišča" ter celo "formalni konec pravne
               države". Nedostojno in neprimerno, da tako zlahka sramotimo Ustavno sodišče, ki je
               temeljni atribut državnosti in vrhovni varuh ustavnosti te države, zato spoštujmo
               pravno državo, spoštujmo sodne odločbe, če pa o njih že razpravljamo, pa o tem
               razpravljajmo na strokovnem nivoju ter predvsem po tem, ko sodno odločbo sploh
               preberemo, in ne pozabimo, odločitve na Ustavnem sodišču sprejemajo najeminentnejši
               slovenski sodniki, ki so bili izvoljeni z absolutno večino v tem državnem zboru.</p>
            </sp>
            <sp xml:id="SDZ6-Izredna-24-2012-12-21.sp15">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Mihael Prevc v imenu Poslanske skupine Slovenske ljudske stranke.</p>
            </sp>
            <sp xml:id="SDZ6-Izredna-24-2012-12-21.sp16">

               <speaker>MIHAEL PREVC (PS SLS):</speaker>

               <p>Hvala lepa za besedo, podpredsednik. Spoštovani minister, spoštovani kolegice in
               kolegi!</p>
               <p>Kakorkoli se sliši nepredstavljivo, danes koalicijski poslanci vlagamo zahtevo za
               presojo ustavnosti posledic, ki bi nastale z odložitvijo uveljavitve zakona o
               izvrševanju proračuna za naslednji dve leti. Nima smisla, da bi še enkrat našteval,
               kako hude so lahko finančne posledice, saj so to storili že kolegi pred menoj. Niti,
               koliko delovnih mest je ogroženih zaradi te poteze, niti, kako se s tem blokira
               pospešeno črpanje evropskih sredstev. Veliko bolj me žalosti, da so nekateri zaradi
               tako imenovanih višjih ciljev, da ne rečem celo političnih ciljev, pripravljeni
               narediti praktično vse, ne da bi se za trenutek ozrli za širšimi posledicami. Nihče v
               Slovenski ljudski stranki nikomur ne zanika pravice do referendumske pobude, toda v
               zameno bi pričakovali vsaj kanček odgovornega obnašanja. V zadnjih letih, ko so bile
               razmere že zelo razgrete, gospodarska situacija pa vedno slabša, smo v Slovenski
               ljudski stranki opozarjali na nevarnost referendumske manije, ki dolgoročno žal
               prinese zgolj politično obračunavanje.</p>
               <p>V Poslanski skupini Slovenske ljudske stranke smo prepričani, da Ustavno sodišče
               takšnega referenduma ne bo dovolilo, toda močno obžalujemo, da je sploh prišlo do
               tega, kajti škoda je bila narejena že ob sami vložitvi pobude in z vsakim dnem v
               novem letu bo še večja. Kot prvo je treba povedati, da gre za eno izmed najbolj
               nenavadnih potez v politični praksi. To lahko ugotovite s tem, ko kakšnemu tujcu iz
               političnih krogov poskušate pojasniti, da temeljni proračunski zakon, ki omogoča
               izvajanje soglasno podprtega proračuna v parlamentu, zavira referendumska blokada.
               Seveda sledi vprašanje: "Zakaj pa imate politiko, če se jim ne pusti niti proračuna
               pripraviti?" Kot drugič. Pri tem zakonu je posebnost ta, da tudi če bi bil zakon na
               morebitnem referendumu potrjen, bi to zaradi zakasnitve uveljavitve še zmeraj
               pomenilo ogromno finančno škodo.</p>
               <p>Spoštovani, nestrinjanje z določenimi rešitvami je sestavni del politike, sestavni
               del družbe, sestavni del dialoga. Povsem razumljivo je, da obstajajo interesne
               skupine in povsem normalno je, da so sindikati najpomembnejši borci za pravice
               delavcev in to vlogo jim v Slovenski ljudski stranki tudi absolutno priznavamo. Toda,
               kaj storiti, ko njihovi vodje sestopijo z vlaka racionalnosti in občutka za realno
               stanje? Želel bi si, da bi lahko vsak izmed vlagateljev referendumske pobude pogledal
               sestavo proračuna. Ne samo, da bi ga vprašali, kje namerava dobiti denar za svoje
               želje, vprašali bi ga tudi, ali je v svojem boju pomislil tudi na tisoče slovenskih
               podjetij, ki svojo priložnost iščejo preko črpanja evropskih sredstev. Ali je
               pomislil na tisoče brezposelnih, ki čakajo na državne spodbude za zaposlovanje? Ali
               je pomislil, da bodo s tem ogrožene prepotrebne državne investicije? Očitno ne, kajti
               fokus je zgolj v členu zakona, ki nakazuje določene ukrepe v javnem sektorju, toda ta
               prizadevanja ne spremlja niti kanček samokritičnosti ob statističnih podatkih, da
               število javnih uslužbencev raste že 22 let, z njimi pa tudi tako imenovana masa plač.
               Tudi na tem mestu ni podvprašanja, zakaj se je število ljudi v javnem sektorju v
               zadnjih 20 letih praktično podvojilo.</p>
               <p>Lahko se vprašamo, ali so to res pravi in bistveni problemi, ki zavirajo Slovenijo.
               Biti kritičen do urejanja javnih financ načeloma ni težko, lahko domnevamo, da smo v
               naslednjih nekaj mesecih glede izplačil še na varni strani radarja, toda vprašanje
               je, ali je prav od nas, politikov, da opozarjamo, da lahko pride do resnih težav pri
               izplačilih državnih obveznosti, ali pa bomo zopet deležni obtožb, da zgolj grozimo.
               Se iskreno opravičujemo za te tako imenovane grožnje, a potem, ko denarja za
               izplačilo več ne bo, ko in če pride tisti dan, kdo bo potem izvedel nakazila razlike?
               Zakon o izvrševanju proračuna za naslednji dve leti je, kakorkoli obrnemo, odraz
               realnega stanja v državni blagajni.</p>
               <p>Še enkrat velja poudariti, da se na daljše obdobje ne moremo več zadolževati v
               obsegu, kot smo se v zadnjih letih. Vsak mesec vsak državljan Republike Slovenije
               plača 30 evrov zgolj za obresti za javni dolg. Si predstavljamo? 30 evrov. Kako dolgo
               še? Kdo misli, da je bankrotirana država na boljšem, ker ima novo priložnost.
               Mislimo, da ne bo posledic. Bojim se, da ne. Bojim se, da dlje kot si določeni nočejo
               priznati, kakšna je realna slika, trši bo padec na trda tla. Ali bi odstop vlade,
               odstop celotnega parlamenta, kaj rešil? Priznajmo si, pošteno, ali verjamemo v
               čudežno formulo, ki ne bo nikomur nič vzela, si nikjer nič izposodila, pa vseeno
               nekje našla dve milijardi evrov več finančnih sredstev, kot jih ustvarimo.</p>
               <p>V Poslanski skupini Slovenske ljudske stranke vseeno ne izgubljamo optimizma. Predlog
               sklepa bomo podprli v upanju, da bo Ustavno sodišče čim prej odločilo o zadevi in da
               lahko nadaljujemo z ukrepi, ki bodo v pomoč predvsem našemu gospodarstvu. Hvala
               lepa.</p>
            </sp>
            <sp xml:id="SDZ6-Izredna-24-2012-12-21.sp17">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije, gospa Marija
               Plevčak.</p>
            </sp>
            <sp xml:id="SDZ6-Izredna-24-2012-12-21.sp18">

               <speaker>MARIJA PLEVČAK (PS DeSUS):</speaker>

               <p>Vsem prav prisrčen pozdrav.</p>
               <p>Uvodoma naj začnem z mislijo, da je škoda, da še nismo uspeli spraviti pod streho
               ustavnih in zakonskih sprememb v zvezi z referendumsko zakonodajo, ureditvijo.
               Sindikati prvič v zgodovini zahtevajo referendum, ki blokira izvajanje sicer že
               sprejetega državnega proračuna za prihodnji dve leti. Ne vem, če pobudniki in ostali,
               ki so jim s svojimi podpisi slepo sledili, sploh vedo, kaj utegnejo s tem povzročiti.
               Poglejmo, kako bomo prisiljeni delati s proračunskimi prilivi in odlivi v novem letu
               in katera področja bodo to najbolj občutila. Če pobudniki referenduma tega še niso
               predočili našim državljankam in državljanom, bodo slednji to imeli možnost slišati
               danes. Izpostavljam samo nekaj področij. Že usklajeni projekti v preteklosti, ki so
               imeli za leto 2013 planiran povečan obseg sredstev, to je, recimo, sofinanciranje
               zaposlovanja mladih in starejših ter subvencioniranje, samozaposlitev, ne bodo mogli
               zaživeti.</p>
               <p>Težave bodo nastale tudi na nekaterih programih izplačevanja socialnih transferjev.
               Okleščeno bo izvajanje storitev zaposlitvene rehabilitacije, kar pomeni, da bo
               najbolj ranljiva skupina brezposelnih oseb prikrajšana za možnost zaposlitve. Prav
               tako je pod eksistenčno vprašanje postavljenih vseh 34 zaposlitvenih centrov, ki so
               delodajalci za najtežje invalide, ki se ne morejo zaposliti na običajnih delovnih
               mestih. Če ostanem pri invalidih in osebni asistenci, podaljšanje programa
               Asistentka/asistent bom ne bo možno. Tako je ogrožena osebna asistenca okoli tisoč
               najtežjim invalidom in zaposlitev 270 asistentom. Okoli 9 tisoč gluhim osebam bo
               onemogočena pravica do tolmača slovenskega znakovnega jezika. V proračunu je bilo
               zagotovljenih dodatnih 50 milijonov za štipendije in dodatnih 23,7 milijona za
               subvencioniranje šolske prehrane. Tudi to bo nekako zabetonirano. Prihodnje leto naj
               bi po planih proračuna počrpali kar 1,4 milijarde evropskih sredstev. Zdaj se to
               črpanje sredstev, ki bi se lahko porabila za nove investicije in odpiranje delovnih
               mest v gospodarstvu, za investicije v prometno in okoljsko infrastrukturo in še kaj,
               postavlja pod velik vprašaj.</p>
               <p>Še bi lahko naštevala, ampak menim, da je bilo povedanega dovolj, da se lahko ustvari
               prava slika o tem, kaj pomeni po naši oceni nerazumna in nerealna odločitev nekaterih
               sindikatov javnega sektorja. Referendumska pobuda je sicer legitimna pravica, ker pa
               je po našem prepričanju za javnofinančno dogajanje v državi skrajno neprimerno, da bi
               odločali o tem na referendumu državljani in državljanke in bi morebiti ne vedoč celo
               sprejeli nekaj, kar bi bilo zanje škodljivo, menimo, da o tem ljudje ne morejo
               odločati. Poslanke in poslanca DeSUS smo uvideli, kaj pomeni blokada normalnega
               izvajanja proračuna, zato smo pristopili k sopodpisu zahteve Državnega zbora
               Republike Slovenije za presojo ustavnosti posledic, ki bi nastale z odložitvijo
               uveljavitve ali zavrnitve zakona o izvrševanju proračunov na referendumu. Glede na
               navedeno v naši poslanski skupini menimo, da referendum o tem zakonu ni na mestu,
               zato bomo, kot že rečeno, podprli sklep o presoji ustavnosti. Upamo tudi, da če bo do
               tega prišlo, da bo Ustavno sodišče modro presodilo, da bi uveljavitev sprejetega
               proračuna s 1. januarjem povzročila nepopravljivo škodo za delovanje države in
               zagotavljanje določenih ustavnih pravic, ki gredo našim državljankam in državljanom,
               in da bi nepopolno financiranje iz proračuna pomenilo nadaljnje slabšanje ugleda in
               padanje zaupanja tujine v našo državo ter tako posledično nezmožnost javnofinančnega
               okrevanja države ter poglobitev učinka krize v državi.</p>
               <p>Pobudniki referenduma, ki imate škarje in platno v rokah, še vedno lahko umaknete
               svoje podpise in s tem omogočite pravočasno in nemoteno izvajanje proračunskih
               obveznosti, zlasti v dobro tistih državljank in državljanov, ki se lahko prepoznajo v
               prej izpostavljenih skupinah, ki jih bo neuveljavitev proračuna najbolj prizadela.
               Zagovorniki referenduma bi jim zaradi vztrajanja pri svojem povzročili hude stiske in
               zato bi morali od svojih namer nemudoma odstopiti. Hvala.</p>
            </sp>
            <sp xml:id="SDZ6-Izredna-24-2012-12-21.sp19">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Jožef Horvat v imenu Poslanske skupine Nove Slovenije.</p>
            </sp>
            <sp xml:id="SDZ6-Izredna-24-2012-12-21.sp20">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovane poslanke, spoštovani poslanci,
               spoštovani gospod minister, državni sekretar, vse vas prav lepo pozdravljam!</p>
               <p>V Novi Sloveniji pobudnikom ne oporekamo uporabe določb Ustave Republike Slovenije in
               Zakona o referendumu in o ljudski iniciativi in verjamemo, da je bila pobuda volivcem
               za vložitev zahteve za razpis zakonodajnega referenduma o Zakonu o izvrševanju
               proračunov Republike Slovenije za leti 2013 in 2014 vložena v skladu s predpisi. Mi
               smo žal verjeli, da bo do referendumske pobude prišlo, saj je bila ta grožnja s
               strani prvega moža Sindikata vzgoje, izobraževanja, znanosti in kulture prisotna ves
               čas sprejemanja proračunskih aktov. Verjamemo pa tudi, da bo Ustavno sodišče na
               podlagi naših argumentov odločilo v skladu z Ustavo in v interesu državljanov, saj
               neizvajanje proračuna paralizira delovanje celotne države. To najbrž vedo tudi
               pobudniki. Ne mislim samo formalnih pobudnikov, to je sindikata poklicnih gasilcev,
               saj je glavni pobudnik, glavni iniciator pobude, neformalni pobudnik.</p>
               <p>Če že razmišljamo o pobudnikih in analiziramo njihove izjave, potem v Novi Sloveniji
               ugotavljamo, da je pobuda za referendum zamisel ne sindikata, ne sindikalista, ampak
               eminentnega politika. Parlamentarec je vendarle eminentni politik, ki je izraziti
               nasprotnik te vladne koalicije, kar samo po sebi sploh ni problematično.
               Problematično je to, da so s samo vložitvijo referendumske pobude že nastale
               nepopravljive posledice za vse državljane Republike Slovenije, ki se bodo odrazile,
               žal, takoj po novoletnih praznikih. To moramo danes tukaj jasno povedati, da bo
               slovenska javnost razumela, kaj pomeni nezmožnost izvajanja proračuna Republike
               Slovenije v letu 2013, že čez 11 dni. V najboljšem primeru, v primeru zavrnitve
               referenduma na Ustavnem sodišču, se bo proračun za leto 2013 lahko začel izvajati
               šele v začetku februarja 2013, na način kot smo ga skupaj, tudi z delom opozicije,
               sprejeli. Mimo bo pomembna ena dvanajstina leta, v kateri Vlada ne bo mogla
               realizirati investicijskih projektov, ki bi prispevali k zagonu gospodarstva. Posebej
               o gradbeništvu smo v zadnjih dnevih veliko govorili. Blokirani bodo projekti, ki bi
               lahko prinesli nova delovna mesta, upočasnjeno bo črpanje evropskih sredstev – prav
               tukaj smo imeli vsi skupaj velike ambicije.</p>
               <p>Gre tudi ali pa predvsem za politični projekt, ki ima en sam namen, to je onemogočiti
               delovanje Vlade, z blokado onemogočiti delovanje Vlade, onemogočiti doseganje vladnih
               ciljev in ciljev te koalicije, Vlado in koalicijo zrušiti. Kako naprej, pa ni več
               pomembno. To nas v Novi Sloveniji močno skrbi, saj smo nemočni pred tistimi, ki
               želijo slabo tej državi, zato moramo, spoštovani kolegice in kolegi, tukaj, prav v
               tej hiši, še veliko narediti. Na primer, spremeniti referendumsko zakonodajo.</p>
               <p>Zato Poslanska skupina Nove Slovenije podpira predlagani sklep in pričakuje odločitev
               Ustavnega sodišča v skladu z interesi te države, med katerimi so na prvih mestih
               ekonomska in politična suverenost in socialna država.</p>
               <p>Gospe in gospodje, čas je, da odgovornosti damo ime in priimek. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp21">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu sklepa.</p>
               <p>Besedo ima gospod Janko Veber, pripravi se mag. Katarina Hočevar.</p>
            </sp>
            <sp xml:id="SDZ6-Izredna-24-2012-12-21.sp22">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem.</p>
               <p>Nadaljeval bom tam, kjer je gospod Horvat končal. Odgovornosti je treba dati ime in
               priimek, res je. Odgovornost je na Vladi Republike Slovenije. Sindikati so si usodni
               klin v krsto zabili takrat, ko so v prejšnji vladi zavrnili zakon o pokojninskem in
               invalidskem zavarovanju in zakon o odpravljanju dela na črno ter zakon o malem delu.
               Takrat so slepo sledili politiki, ki je bila v opoziciji. Dobili so podporo celo na
               Ustavnem sodišču, ki je omogočilo referendum, in s tem odprli pot, da zavlada tista
               politična opcija, ki danes vlada. Zato je odgovornost na tej vladi. Kaj danes počne
               ta vlada? Z veseljem mendra, dobesedno mendra, sindikate, z veseljem mendra vse
               socialne pravice in ne spoštuje nobenega pravnega reda. Tudi sindikate je Ustavno
               sodišče zapustilo, zanimivo. Danes se srečujemo z zelo odkritim neoliberalizmom. Tako
               se imenuje v današnjem času, po domače povedano pa gre za grobi kapitalizem, kateremu
               so na poti prav vse omejitve.</p>
               <p>To, da danes minister za finance v Državnem zboru izreče, da je pomembno samo to, s
               kakšno večino sprejmeš odločitev v Državnem zboru, vsebina zakonov ni pomembna, in
               pri tem se sklicuje še na odločbo Ustavnega sodišča – dragi moji, ta Ustava, ki je
               sprejeta, za Vlado ne velja več. 1. člen govori o tem, da je Slovenija demokratična
               republika. Če minister misli, da je demokracija samo to, kar odloči večina, potem se
               hudo moti. Demokracija je spoštovanje predpisov, demokracija je predvsem spoštovanje
               procedure, ki je zapisana v zakonih in v ustavi. Ampak to očitno za ministra ni več
               pomembno. Torej, po mnenju ministra ne živimo več v pravni državi, in to, kar se
               Vlada spomni in kar večina sprejme, je edino, kar lahko velja. Ne morem razumeti,
               resnično ne morem razumeti, da ni važna vsebina zakonov. V zakone torej lahko
               zapišete karkoli hočete, kar se večina spomni in ni važno, ali je to skladno z
               Ustavo, ali je to skladno z drugimi zakoni, ki urejajo to področje. To sploh ni
               pomembno.</p>
               <p>Ali se zavedate, kaj počnete in v kakšno smer peljete državo? Razgradnja pravne
               države pomeni, da ni nobene pravne varnosti za nikogar več, in da elita, tista ozka
               elita, ki želi sprostiti vse ovire, da pride do svojega kapitala, mirno ne prizna
               nikomur nobenih socialnih pravic. Če že govorite o sindikatu gasilcev kot tistih, ki
               naj bi zahtevali referendum o zakonu o izvrševanju proračuna, poglejte, kam peljete
               to državo. V to smer, da bodo gasilci prišli gasit, če boste imeli denar, če jim
               boste plačali. Tistemu, ki ne bo imel denarja, gasilci ne bodo prišli gasit. To je
               najenostavnejše povedano, kaj počnete s to državo in kam jo peljete. Oprostite, to ni
               država, v kateri bi ljudje lahko živeli in ustvarjali. To, da minister ustrahuje vse
               javne uslužbence in vse tisti, ki prejemajo denar iz proračuna, s tem, da ko ne bo
               uveljavljen zakon o izvrševanju proračuna, ne bo možno plačevati ničesar, in to, da
               Vlada sprejme uredbo, s katero zamakne izplačilo plač v javnem sektorju – oprostite,
               dragi moji, to je v čistem nasprotju z Ustavo, kar zopet dokazuje to, da vam nobenega
               pravnega akta ni več treba spoštovati in ga ne želite spoštovati. 148. člen Ustave
               govori: "Če proračun ni sprejet do prvega dne, ko ga je treba začeti izvrševati, se
               upravičenci, ki se financirajo iz proračuna, začasno financirajo po prejšnjem
               proračunu." Nikakršne grožnje, da ne bo izplačanih plač, da ne bodo pokrivane
               obveznosti, ni mogoče najti v nobenem predpisu. Ustava je pa tista, ki govori o tem,
               da je treba na podlagi prejšnjega proračuna zagotoviti izplačila, tudi plač, tako kot
               se spodobi. Imel bi še bolj grobe besede o tem, kako bi izrazil razočaranje nad
               sedanjo vlado, nad tem, ker dela minister za finance, ampak ostal bom pri tem, kar
               sem povedal – da za vas ni pomembna Ustava, ni pomembna pravna država, ni pomembna
               socialna država, pomembna je samo elita in kapital, ki ga želite <stage>/ opozorilni znak za
               konec razprave/</stage>.</p>
            </sp>
            <sp xml:id="SDZ6-Izredna-24-2012-12-21.sp23">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima, kot predlagatelj, gospod Jože Tanko.</p>
            </sp>
            <sp xml:id="SDZ6-Izredna-24-2012-12-21.sp24">

               <speaker>JOŽE TANKO (PS SDS):</speaker>

               <p>Hvala lepa za besedo, gospod podpredsednik.</p>
               <p>To, kar je sedaj govoril gospod Veber, je v popolnem neskladju s tistim, kar ste v
               prejšnjem mandatu storili in delali. Ko govorite o socialni državi, ste v prejšnjem
               mandatu sprejeli Zakon o uveljavljanju pravic iz javnih sredstev in s tem zakonom
               posegli izključno v kategorije, ki so bile upravičene do javnih sredstev, do
               različnih oblik pomoči, subvencij, socialnih in drugih transferjev. Izključno, gospod
               Veber, ste posegli v to kategorijo. Zmanjšali ste subvencije za dijaško prehrano, za
               šolsko prehrano, ločili ste ... <stage>/ oglašanje iz dvorane/</stage> Gospa, boste imeli
               priložnost. Ločili ste možnost prejemanja otroškega dodatka in štipendije, napisali
               ste ali eno ali drugo in ne oboje. Napisali ste v tisti zakon še marsikaj drugega.
               Boste prebrali. Niste pa sprejeli niti enega zakona, s katerim bi kakorkoli posegli v
               pravice tistih, ki so nad socialnimi transferji. Niti enega privilegija niste ukinili
               in odpravili. Včeraj ste se zelo borili za privilegij nekoga, zelo ste se borili za
               privilegij nekoga in ste tudi izglasovali ta privilegij kot edinemu funkcionarju v
               državi, ki bo po nekih drugih pravilih prejemal neke transfere ali pa dotacije ali pa
               prihodke, kot bi jih sicer drugi.</p>
               <p>Kar zadeva očitke glede dogajanja s sindikati in pogajanj s sindikati, smo tudi
               prejšnji mandat zelo natančno spremljali vse, kar se je dogajalo na
               Ekonomsko-socialnem svetu v pogajanjih s sindikati.</p>
               <p>Spoštovani gospod Veber, vaša vlada ni uspela niti enega od teh dogovorov s sindikati
               na tak ali drugačen način uspešno zaključiti. Mi nismo bili člani
               Ekonomsko-socialnega sveta, nismo imeli nobenih popoldanskih srečanj in pogovorov s
               sindikati zato, da bi se kakšen scenarij naredil glede rušitve predlogov vaše vlade.
               Vi ste sami znotraj vaše vladne koalicije storili vse, da ste se sesuli, vse. Imeli
               smo primer Zaresa, LDSa, eden po eden so odhajali iz koalicije, DeSUS ste pa sami
               izločili. Tu se spomnim gospoda predsednika Vlade, ko je dejal: "Od danes naprej je
               konec pogajanj s sindikati." Pa se še dobro začela niso. Zakon o pokojninskem in
               invalidskem zavarovanju, ki je bil neka dodana vrednost prejšnje vladne koalicije, je
               padel zaradi enega majhnega delčka pri zahtevi sindikatov pri usklajevanju plač, pa
               ste ga zrušili. Ste rekli, konec, ni osminke ali koliko je že tisto bilo, in
               sindikati so sami odločili za – ne vem, kdo je sodeloval tam, ampak sindikati so se
               odločili za referendum. Mi ga ne bi vložili za zakon o pokojninskem in invalidskem
               zavarovanju.</p>
               <p>To, da ne spoštujemo pravne države, je huda obtožba. Mi spoštujemo vse. Ko je Ustavno
               sodišče odločilo, da za zakon o pokojninskem in invalidskem zavarovanju ni potrebno
               ali pa ni pogojev, da se zaustavi, smo šli na referendum in odločali, kot smo takrat
               mislili, da je prav. Zato se mi zdijo te obtožbe zelo za lase privlečene. Takrat, ko
               smo menili, tudi v prejšnjem mandatu, da kakšen ukrep vlade ni primeren, smo vložili
               zahtevo za ustavne presoje. Nekaj smo jih vložili. Nekatere je Ustavno sodišče zato,
               ker zaradi predčasnih volitev pogoji niso bili več izpolnjeni, zavrglo, ker so bile
               volitve in vmes nekaj poslancev, podpisnikov v tisti kvoti 30, ni dobilo več mandata.
               Pa nismo nič protestirali zaradi tega proti Ustavnem sodišču, ampak zgodilo se je.
               Lahko pogledate, nekaj teh primerov je bilo. Tako kot vi, uporabljamo vsa legitimna
               in legalna sredstva, ki nam jih daje poslovnik, ki nam jih omogoča ustava. Niti enega
               drugega sredstva nismo uporabili v prejšnjem mandatu, kot tista, ki jih dovoljuje
               pravna država v tej dvorani, niti zunaj ne, niti eno.</p>
               <p>Zato je to permanentno nabijanje o tem, kaj kdo spoštuje in kaj ne, hud problem. V
               prejšnjem mandatu, v mandatu prejšnje Janševe vlade se je zgodilo, da je bil dosežen
               dogovor s sindikati glede plačnega sistema, ki je trajal prej 5 ali 7 let in se je
               takrat zaključil, tako kot se je, nesoglasno, ampak z veliko podporo sindikatov,
               čeprav se je potem zgodilo tisto, kar se je. Tudi v tem mandatu smo na
               Ekonomsko-socialnem svetu dosegli dovolj veliko soglasje za pokojninsko reformo, celo
               tako veliko soglasje, da ste opozicijske stranke te rešitve podprle, pa tudi ustavna
               presoja je vzdržala. Razlika med vašo pokojninsko reformo in to je bila v tem, in to
               se je verjetno odločilo na Ustavnem sodišču, da ima ta takojšnje učinke, vaša jih je
               imela pa čez 5 let, čez dva mandata. To je bila razlika. Tisti trenutek, ko Ustavno
               sodišče ni odločilo v skladu s pričakovanji, se je usulo po Ustavnem sodišču. To
               vidimo zdaj te dni, pa je z zelo visoko stopnjo soglasja odločilo o tem, ali je
               dopustno izpeljati referendum glede Zakona o Slovenskem državnem holdingu ali ne. Z
               zelo visoko stopnjo soglasja, skoraj popolno, pa se diskreditirajo ustavni
               sodniki.</p>
               <p>Tako je, in pravna država, gospod Veber, ni samo takrat, kadar odgovarja Socialnim
               demokratom ali Pozitivni Sloveniji, pravna država je tudi kdaj drugič. Ko govorite o
               pravicah, ko govorite o sociali, najprej poglejte ravnanja, ki ste jih sprejemali v
               prejšnjem mandatu in kakšne težave so bile v tem mandatu, ko smo sprejemali in
               posegali, predvsem z Zakonom za uravnoteženje javnih financ, v tiste pravice, ki ste
               jih vi spregledali, zavestno. Tukaj je razlika med vami in nami. Tukaj je velika
               razlika med nami in vami, vi ste posegli v pravice, bom rekel, državnih upokojencev,
               kmečkih zavarovancev, ki niso niti imeli možnosti, da bi plačevali prispevke, niso
               imeli niti možnosti, pa ste jim vzeli 200 evrov, tiste bagatelne državne subvencije,
               da so lahko 80-letne kmečke žene sploh plačevale položnice. To ste storili. To je
               bila vaša socialna država, ko ste pa predlagali, ne vem, neke ukrepe za, ne vem,
               upokojence ali prej vdove, recimo, po vojaških zavarovancih, pa je bila čisto druga
               zgodba. Poglejte, kaj je bilo, saj je vse dostopno, vse v magnetogramih, vse je v
               dosjejih Državnega zbora in to lahko vse pogledate. Takšne obtožbe, milo rečeno, so
               zelo problematične in so tudi neodgovorne. Neodgovorne so. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp25">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Proceduralno gospod Franc Jurša.</p>
            </sp>
            <sp xml:id="SDZ6-Izredna-24-2012-12-21.sp26">

               <speaker>FRANC JURŠA (PS DeSUS):</speaker>

               <p>Hvala lepa za besedo.</p>
               <p>Spoštovani gospod podpredsednik, prosil bi kolege z desne in leve, da mi dovolijo, da
               povem to, kar mislim. Proceduralno predlagam, spoštovani gospod podpredsednik, da
               poskušate nivo razprave, ki se je v tem trenutku razvijala v Državnem zboru, omejiti.
               Ravno tisti, ki niso zadovoljni z našim delom, ki se zbirajo zunaj na trgu, nas
               opozarjajo na to, kakšen nivo dialoga imamo v Državnem zboru. Moram odkrito povedati,
               da mi takšen način niti slučajno ni všeč in ni nivo za ljudi, ki sedimo v Državnem
               zboru. Lepo prosim, dajte takšne razprave omejiti, in tudi medklice omejiti.</p>
               <p>Še nekatere zadeve bi vam rad čisto na kratko povedal. Vse to, kar koristimo v
               današnji razpravi, ne služi točki dnevnega reda, o kateri govorimo. Najbolj se bom
               zdaj dotaknil gasilcev. Pred dvema dnevoma sem bil na plenumu Gasilske zveze
               Slovenije. Tam se o takšnih zadevah ne pogovarjajo. Ti ljudje ne razmišljajo o
               denarju, ampak o tem, da ljudem pomagajo. Lokalne skupnosti so tiste, ki gro denarja
               zagotavljajo za delovanje gasilcev. Lepo prosim, ne gasilcev uporabljati v teh
               razpravah, ki niso ne plodne in ne koristne. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp27">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Samo to, ker je bil proceduralni predlog usmerjen proti predsedujočemu. Trenutno
               lahko rečem le, da nivo razprave ne morem omejiti jaz, ampak si ga mora omejiti vsak
               sam. Strinjam pa se s tem, da prosim vse sodelujoče oziroma prisotne v dvorani, da ne
               motijo razpravljavcev in da pustijo vsakega, da pove, kar želi povedati. Proceduralni
               predlog gospod Gašpar Gašpar Mišič, izvolite.</p>
            </sp>
            <sp xml:id="SDZ6-Izredna-24-2012-12-21.sp28">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani podpredsednik, kolegice in kolegi v tej dvorani!</p>
               <p>Proceduralno predlagam, če je le možno, da se vsi tisti, ki ste že nekaj mandatov
               poslanke in poslanci v Državnem zboru, vzdržite tega, kaj je bilo v prejšnjem
               mandatu, kaj je storila prejšnja vlada, kaj dela ta vlada, ker nas to medsebojno
               obtoževanje ne bo pripeljalo nikamor, to ni rešitev. Gospod podpredsednik, kolegice
               in kolegi, dajmo se usmeriti v prihodnost. Težave in probleme imamo danes. Na vsaki
               seji ob vsaki točki dnevnega reda določeni poslanke in poslanci dobesedno izkoriščate
               Državni zbor za vašo osebno retoriko, vašo osebno vojno. Ta retorika nas je
               pripeljala v današnjo situacijo.</p>
               <p>Gospod Tanko, kot vodjo Poslanske skupine Slovenske demokratske stranke vas prosim,
               da, če se le da, vi prvi med enakimi, in tudi na strani gospoda Vebra prosim, da, če
               se le da, da za nazaj ne posegate, tako kot posegate, vaša vlada, naša vlada – ena in
               druga vlada je Slovenijo pripeljala v situacijo, v kakršni smo, zato se, prosim vas,
               vzdržite teh komentarjev, zato, ker mi postaja slabo, ko poslušam, kako ste se
               obnašali, kako se obnašate danes. Dejstvo je, da probleme imamo, da je stanje
               negativno, da smo dobili nezadostno oceno javnosti kot politiki in politika in zato
               je čas, da prenehamo s preteklostjo in s udarci pod pas. Dejstvo je, da so težave in
               da moramo težave rešiti. Imejte malo več kulture, dialoga in potem bomo vsi skupaj
               zmagali. Če ne, bomo sami sebe pokončali in sramotimo se iz dneva v dan. Hvala lepa.
            </p>
            </sp>
            <sp xml:id="SDZ6-Izredna-24-2012-12-21.sp29">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mislim, da sem že v odgovoru in pojasnilu gospodu Francu Jurši dal takšen odgovor,
               kot ga moram dati tudi vam. Vsak mora to pri sebi storiti. Gremo naprej z
               razpravo.</p>
               <p>Mag. Katarina Hočevar, pripravi se gospod Jožef Horvat.</p>
            </sp>
            <sp xml:id="SDZ6-Izredna-24-2012-12-21.sp30">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lepo vas pozdravljam tudi z moje strani!</p>
               <p>Sama bom sklep o zahtevi za presojo ustavnosti zakona o izvrševanju proračunov
               podprla. V svoji razpravi se bom omejila na prihodnost, na mlade. Rada bi opozorila
               na problematiko, kaj z neuveljavitvijo zakona izgubijo mladi. Ne bo podlage za
               ustanovitev študentskega sklada. Ministrstvo je izračunalo, da bodo razpoložljiva
               sredstva zadoščala le za nekaj mesecev prihodnjega leta. Močno bodo omejeni programi
               kot je Prvi izziv, pomoč za samozaposlovanje mladih. Prvi izziv je bil program, ki so
               ga naši inovativni mladi s podjetniškimi idejami željno pričakovali in neizvedba tega
               programa bi bila za ta segment naše mladine huda klofuta. Z neizvrševanjem proračuna
               bo primanjkovalo sredstev tudi za subvencioniranje mesečnih vozovnic, kar je bila po
               mojem mnenju ena boljših rešitev oziroma odločitev te vlade za našo mladino. Ni
               dvoma, da bo nepravočasna uveljavitev proračunov negativno vplivala na vse blagajne
               javnega financiranja, na posredne, neposredne proračunske uporabnike, na izvajalce
               javnih pooblastil in nenazadnje tudi na gospodarstvo. Negativne posledice bo občutil
               sleherni državljan Republike Slovenije in zato na tem mestu pozivam sindikate, naj še
               enkrat razmislijo in referendumsko pobudo umaknejo. Žal moram reči, da sama to
               odločitev razumem kot nerazumno odločitev nekaterih sindikatov, ki po mojem
               prepričanju nekako spominja na dejanje, kot da bi v dizelski motor natočili bencin.
               Hvala lepa.</p>
            </sp>
            <sp xml:id="SDZ6-Izredna-24-2012-12-21.sp31">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Jožef Horvat, pripravi se mag. Majda Potrata.</p>
            </sp>
            <sp xml:id="SDZ6-Izredna-24-2012-12-21.sp32">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani kolegice in kolegi!</p>
               <p>Resnično in iskreno želim izraziti zadovoljstvo in hvaležnost kolegicam in kolegom iz
               opozicije, ki predlogu sklepa ne nasprotujejo, se pravi, da ne bodo glasovali proti.
               To kaže na to, da vsi skupaj razumemo, da gre za izjemno problematično dejanje
               nekaterih sindikatov oziroma, kot sem že omenil v stališču Poslanske skupine Nove
               Slovenije, tudi politikov. Zaskrbljeni smo, ker bo neuveljavitev Zakona o izvrševanju
               proračunov Republike Slovenije za leti 2013 in 2014, od 1. januarja 2013 naprej,
               imela občutne finančne posledice za posameznika, za družine, ogroža pa tudi
               načrtovane razvojne ukrepe te države. Odločitev za blokado s strani nekaterih
               sindikatov pomeni neposreden dvig stroškov in okrnitev večine pozitivnih ukrepov, ki
               jih je Vlada Republike Slovenije sprejela v letu 2012. To so zadeve, ki nas v
               Poslanski skupini Nove Slovenije resnično skrbijo.</p>
               <p>Ukrep začasnega financiranja proračuna pomeni izvajanje proračuna 2012 po
               dvanajstinah, pod vprašaj pa postavlja črpanje preko 500 milijonov evrov evropskih
               sredstev za investicije, za novo rast in nova delovna mesta, ki jih krvavo
               potrebujemo v tej državi, predvsem za naše mlade izobražene državljanke in
               državljane. Med drugim žal ne bo možno zagotoviti dodatnih sredstev za aktivno
               politiko zaposlovanja, spodbujanje podjetništva in razvoja ter za krepitev
               konkurenčnosti. Zaključujem z zadnjim pozivom pobudnikom, da še enkrat razmislijo in
               svojo pobudo umaknejo. To bo dobro za nas vse. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp33">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Majda Potrata, pripravi se mag. Ivan Vogrin. Naslednja je gospa Iva Dimic.</p>
            </sp>
            <sp xml:id="SDZ6-Izredna-24-2012-12-21.sp34">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Odločba Ustavnega sodišča tudi pri tej pobudi ne bo nič drugačna, zato so vsi tisti,
               ki nasprotujejo sindikatom, dobili zalet in letijo v nebo, ko obtožujejo vse povprek.
               Dejstvo je, da 148. člen Ustave zagotavlja financiranje, začasno financiranje po
               dvanajstinah. Je pa koalicija odlična v opravljanju spina. Kar zadeva evropska
               sredstva, je že v proračunu bilo povedano, da je črpanje načrtovano nerealno. Ne bom
               podprla te ... <stage>/ izklop mikrofona/</stage></p>
            </sp>
            <sp xml:id="SDZ6-Izredna-24-2012-12-21.sp35">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Na vrsti je gospod Franc Pukšič, pripravi se mag. Jana Jenko.</p>
            </sp>
            <sp xml:id="SDZ6-Izredna-24-2012-12-21.sp36">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi!</p>
               <p>Če sindikalisti to pobudo za referendum umaknejo, je še možno, da bo v januarju
               kakšen dan pred napovedanim desetim, prišlo do izplačil v javnem sektorju. Če ne, pa
               naj delavke in delavci javnega sektorja vedo, da so sindikalisti odgovorni zato, da
               bo prišlo šele desetega in verjetno tudi v naslednjih mesecih kasneje do izplačila
               plač. S temi ukrepi, z neizvajanjem proračuna, smo postavili cca 600 milijonov evrov
               pod vprašaj. Kar se pa tiče koriščenja evropskih sredstev, milijardo 400 imamo v
               proračunu, milijardo pa pol še zahtevkov, da bi jih dobili. Tri leta opozarjamo na
               to, da to verjetno ne bo mogoče, ampak ne zaradi tega, ker je sedaj nerealno
               postavljeno, ampak zaradi tega, ker tri leta v prejšnji vladi žal nekdo nekaj ni
               delal. Vseh 8,7 milijarde evrov, s čimer se je zadolžilo to državo in izvajalo
               napihnjene proračune, je mehurček, ki enostavno je in mora enkrat počiti in je počil.
               Ni možnosti in odgovornost za to ima Vlada, tista, ki je to tudi zadolžila, ki je to
               naredila, vendar kakšne konkretne odgovornosti žal ni bilo. Lahko je bilo ministru za
               finance, socialo, šolstvo itd. razpolagati s tem velikim denarjem in si izposojati in
               potem trošiti naprej. Medtem ko se je toliko potrošilo, pa se je 15 tisočim ljudem
               vzelo tistih manj kot 180 evrov za plačevanje elementarnih zadev. Skrajni čas je, da
               se napihnjeni baloni okrog nekaterih sindikatov, sploh Branimirja Štruklja, ustavijo.
               Ne pa v to zgodbo mešati prostovoljnih gasilcev, kolegice in kolegi, gospod Veber,
               nikoli ne bo gasilstvo odvisno od vas in hvala bogu, da ni, zato ga še imamo. Razen
               mogoče okrog 3221 evrov pokojnine, ki je 21-krat višja od najnižje, gospoda Milana
               Kučana.</p>
            </sp>
            <sp xml:id="SDZ6-Izredna-24-2012-12-21.sp37">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Glede na to, da sem moral nekatere črtati zaradi porabljenega časa, je na vrsti
               gospod Ivan Hršak. Ne želite?</p>
               <p>Gospod Bojan Starman, prosim.</p>
            </sp>
            <sp xml:id="SDZ6-Izredna-24-2012-12-21.sp38">

               <speaker>BOJAN STARMAN (PS DL):</speaker>

               <p>Ker tudi jaz nimam veliko časa, bi še enkrat pozval predlagatelje referenduma, da to
               pobudo umaknejo, ker bodo na ta način preprečili kaos. Veliko smo slišali o tem, kaj
               bi neizvrševanje proračuna prineslo. Nihče ni še povedal vsega, kaj bi to pomenilo –
               nezmožnost zadolževanja, na vseh področjih se lahko pojavi kaos, neredna izplačila,
               porabili bomo tam, kjer ne bi smeli itn., zato, še enkrat, mislim, da je zadeva
               preveč resna in da bi bilo prav, da se zadeva umakne oziroma želim, da se ta ustavna
               pobuda čim prej obravnava in pozitivno reši. Hvala.</p>
            </sp>
            <sp xml:id="SDZ6-Izredna-24-2012-12-21.sp39">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Ugotavljam, da ste vsi prijavljeni razpravljavci, ki ste to želeli, dobili besedo,
               ker pa čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika zbora, še kdo razpravljati. Vidim, da ja, zato odpiram
               listo razpravljavcev. Prosim, da se prijavite.</p>
               <p>Gospod mag. Ivan Vogrin, izvolite.</p>
            </sp>
            <sp xml:id="SDZ6-Izredna-24-2012-12-21.sp40">

               <speaker>MAG. IVAN VOGRIN (NeP):</speaker>

               <p>Hvala lepa za besedo, gospod predsedujoči. Kolegice in kolegi!</p>
               <p>Mene je vložitev zahteve za referendum o proračunu presenetila. Verjamem, da vsak
               želi svoj kos pogače iz proračuna in da v tem trenutku nihče ni zadovoljen, vendarle
               pa je to neke vrste velik bistroumni nesmisel. Do pravic, ki nam gredo po zakonih in
               predpisih, je mogoče priti tudi drugače, tako da se mi to zdi nek obupen poskus, da
               bi poskušali dopovedati Vladi, da naj posluša tiste, ki se čutijo prizadete. Zato se
               pridružujem tistim, ki pravijo, da bi bilo umno od vlagateljev zahteve, da se zahtevi
               za referendum odpovedo. Če je Ustavno sodišče v spremenjenih okoliščinah zavrnilo
               zahtevo za izvedbo referenduma o holdingu in banki, je nedvoumno, da bo zavrnilo tudi
               zahtevo za referendum o proračunu. Iz tega razloga je zadeva na nek način nesmiselna.
               To, kar je bilo povedano tukaj, to medsebojno obtoževanje, kako je kdo delal in kaj
               je delal v preteklosti, se mi zdi, da ni produktivno, kajti dejstvo je, da država
               ustvari manj kot porabi že kar nekaj časa in da bo treba sile usmeriti v ustvarjanje
               in ne samo v delitev in v porabo.</p>
               <p>Predlog za ustavno presojo bom podprl. Menim pa, in bi bilo smiselno, da bi se
               predlagatelji odpovedali. Še enkrat pravim, očitno so okoliščine tako spremenjene, da
               se je Ustavno sodišče pri dveh zakonih tako odločilo, kot se je odločilo. Včasih je
               treba pač stopiti korak nazaj. Tudi v tem primeru, ker je to edinstven primer, ko
               nekdo vlaga referendumsko pobudo za referendum o proračunu, kar je na nek način res
               hudo presenečenje, nesmisel, in bi bilo smiselno na tej stopnji ustaviti konje in
               začeti razmišljati drugače. Dejstvo je, da je Vlada tista, ki je najbolj odgovorna.
               To odgovornost naj izvaja. Čas pa bo pokazal, kaj je bilo prav, ne toliko, kdo je
               imel prav. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp41">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Damjana Petavar Dobovšek.</p>
            </sp>
            <sp xml:id="SDZ6-Izredna-24-2012-12-21.sp42">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Hvala lepa, predsedujoči, za besedo. Lep pozdrav vsem kolegom, poslankam in
               poslancem!</p>
               <p>Zakon o izvrševanju proračuna je temeljni izvedbeni akt, brez katerega se že sprejeti
               proračun za leto 2013 ne more izvajati. V primeru neuveljavitve zakona o izvrševanju
               proračuna ne bo mogoče dodatno financirati ukrepov za spodbujanje
               internacionalizacije in tujih neposrednih investicij, ki predstavljajo prepotreben
               vir svežega kapitala. V primeru zadržanja izvajanja zakona bo zaradi manjka dodatnih
               sredstev za področje podjetništva in konkurenčnosti neuresničenih ostalo približno
               tisoč 200 zaposlitev. Vsak mesec zamude pri izvajanju proračuna predstavlja večje
               tveganje za dokončno izgubo evropskih sredstev v letu 2013 in zavestno odpoved
               evropskim sredstvom v vrednosti več kot 500 milijonov evrov. Vlada je pripravila
               številne izboljšave in poenostavitve z namenom povečanja črpanja evropskih sredstev
               za prihodnje leto, tudi tistih projektov, ki so bili sprejeti v prejšnji vladi.</p>
               <p>Vse navedeno pomeni, da bo obstoječa nestabilnost financ tako huda, da Republika
               Slovenija ne bo več sposobna financirati obveznosti, ki jih državljankam in
               državljanom zagotavlja 50. člen Ustave, to je pravica do socialne varnosti, in 51.
               člen Ustave, to je pravica do zdravstvenega varstva, kar ima za posledico tudi
               kršitev socialne države. Takšno stanje pomeni hud poseg v položaj Slovenije kot
               demokratične republike. Demokratična družbena ureditev je tista, ki nam zagotavlja
               spoštovanje človekovih pravic, vladavino prava in enakost vseh državljank in
               državljanov pred zakonom. Za vse te vrednote smo plebiscitarno prisegli, 23. decembra
               bo 22 let od tega, in borili smo se zanje. Te vrednote zavezujejo in terjajo od
               odraslih in zrelih ljudi, ki imajo možnost vplivati in odločati, da sprejmejo razumne
               odločitve in da se zavedajo posledic svojih odločitev.</p>
               <p>Zato apeliram, da se zahteva za referendum umakne in podpiram predlog sklepa za
               presojo ustavnosti posledic, ki bi nastale z odložitvijo uveljavitve ali zaradi
               zavrnitve Zakona o izvrševanju proračunov Republike Slovenije za leti 2013 in 2014.
               Hvala.</p>
            </sp>
            <sp xml:id="SDZ6-Izredna-24-2012-12-21.sp43">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Majda Potrata.</p>
            </sp>
            <sp xml:id="SDZ6-Izredna-24-2012-12-21.sp44">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod podpredsednik.</p>
               <p>Vprašati bi se bilo treba, zakaj je do te pobude sploh prišlo, in način sprejemanja
               in oblikovanja zakona o izvrševanju proračuna pove marsikaj. Zakonodajno-pravna
               služba je povedala, da zakon, ki bi moral biti zgolj tehnične narave, daje vladi
               veliko možnosti za naknadno prerazporejanje sredstev med proračunskimi postavkami.
               Zdaj poslušati predavanja o tem, da smo pravna in socialna država po tistem, ko Vlada
               varčuje na slehernem koraku, in ko se bo s tem proračunom, ki bo stopil v veljavo v
               letu 2013, zmanjšal obseg pravic na celi vrsti ravni, ko je Vlada uspešno podkurila
               nasprotovanje med realnim in javnim sektorjem, da se zdaj oglašajo tisti in ne
               razumejo, da sindikalistom v trenutku, ko se Vlada ni hotela pogajati, niso ostala
               druga sredstva kot tista, da nekako dopovedo, da se je pogovarjati treba. Samo na eno
               izkušnjo bom spomnila. V torek, 30., je tik pred vložitvijo oziroma zbiranjem
               podpisov za referendum potekalo tudi pogajanje med sindikatom in med finančnim
               ministrstvom. V trenutku, ko je bilo sporočeno, da pobudnikom ni uspelo zbrati dovolj
               glasov, je minister vstal in odšel, ker se mu ni zdelo več vredno pogajati s
               sindikati. To je kultura pogajanja. Kaj slišimo zdaj? Po odločbi Ustavnega sodišča je
               bilo na nacionalnem radiu mogoče slišati to ministrovo izjavo.</p>
               <p>Glede današnje odločitve Ustavnega sodišča pričakujem, da referenduma o proračunu ne
               bo in zato ne vem, zakaj bi se pogajali z njegovimi vlagatelji. Tu je srž problema.
               Nespoštovanje do socialnega dialoga, do ljudi, da se upa tukaj kar tako govoriti o
               tem, kdo je tisti, ki vlaga. Saj je državljan te države in ima ustavno pravico, samo
               pogoje mora izpolniti. Tako, da veste, to je zamegljevanje stari. Moram priznati, da
               se prej nisem ravno vzorno vedla, ker sem tudi kak medklic povedala, ampak, ko se
               vodja največje koalicijske stranke vede tako, da tukaj javno laže, potem kaj drugega
               niti ne ostane, če nimaš časa za razpravo. Določen je bil čas, in če pogledate, da je
               kot predlagatelj imel 45 minut časa plus 15 uvodnih minut, pa še za poslansko
               skupino, mi pa 10 minut vsega skupaj, potem je enakovreden dialog nemogoč. Zakaj
               beseda laž? Ko bo opravljena, upam da, korektna strokovna analiza učinkov Zakona o
               uveljavljanju pravic iz javnih sredstev – upam, da Vlada ne bo posegala v tisto
               poročilo, tako kot je vzornica Angela Merkel posegla v poročilo v Nemčiji – in ko bo
               to poročilo dostopno po preliminarnih ugotovitvah, je Zakon o uveljavljanju pravic iz
               javnih sredstev dosegel svoj temeljni namen, to je, da so ukrepi ciljani, da pomoči
               najbolj potrebni, dobijo več pomoči. Povišanje minimalne plače in udeležba delavcev
               pri dobičku – resda ne obvezna, tako kot smo Socialni demokrati to želeli – sta samo
               dva ukrepa, ki ne letita na tiste, ki so najvišje, ampak na tiste, ki so prizadeti.
               Še zadnja stvar. Za amandmaja, ki sta bila sprejeta v proračunu in zaradi katerih je
               opozicija prvič v tej državi podprla proračun, kaže, da bosta speljana v zelo čudne
               vode. Ministrovo in tudi Tankovo govorjenje o tem že kaže, da ne bosta izpeljana,
               tako kot je bilo nameravano. To, kar se je pa dogajalo včeraj na odboru z Zakonom o
               šolski prehrani, je pravna šlamastika za ta državni zbor in žal mi je, da se to
               dogaja v tej državi. Hvala.</p>
            </sp>
            <sp xml:id="SDZ6-Izredna-24-2012-12-21.sp45">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Marko Pogačnik.</p>
            </sp>
            <sp xml:id="SDZ6-Izredna-24-2012-12-21.sp46">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo. Kolegice, kolegi!</p>
               <p>Mislil sem, da je z velikim soglasjem k sprejetju proračuna in ZIPra, ki so ga
               podprli tudi opozicijski poslanci, bil narejen korak naprej, korak v dobro Slovenije
               in da se opozicija zaveda situacije. Je bilo pohvalno. Vendar je ta razum, to upanje
               zbledelo zelo hitro. Prepričan sem, da se kaj takšnega v drugih evropskih državah ne
               more narediti, da nekdo zablokira proračun in da se s tem naredijo nepopravljive
               posledice za Slovenijo. Tisti, ki so proračun ustavili, bi se morali zavedati, da si
               "sami obešajo vrv okoli vratu", kajti javni sektor bodo zaradi tega najbolj
               prizadeli. Na drugi strani bo prizadet tudi razvoj Slovenije. S tem se ustavlja
               črpanje evropskih sredstev, ki je ena izmed najpomembnejših postavk v prihodkih
               proračuna za naslednji dve leti. Vsi vemo, da črpanje evropskih sredstev v preteklih
               letih ni bilo najuspešnejše in da se nam bodo v prihodnosti glede na evropski
               proračun ta sredstva še zmanjševala. Namesto, da bi stopili skupaj, da bi naredili
               vse programe, kjer bi lahko počrpali ta evropska sredstva, pridemo do nove blokade.
               Ne razumem.</p>
               <p>Ta predlog sklepa protiustavnosti bom podprl. Še enkrat bi apeliral na vse pobudnike
               referenduma, da zadevo umaknejo, predvsem pa na vse člane sindikata, ki je to vložil,
               da se zavedajo, da so bili zavedeni in da se najslabše piše samo njim in da gre tukaj
               za osebne parcialne interese, promocije nekaterih posameznikov, ne pa za dobro
               skupnosti in za dobro Slovenije. Prepričan sem, da je marsikdo, ki je prispeval ta
               podpis, zaveden in se ne zaveda posledic njegovega podpisa oziroma kaj to pomeni za
               vse državljane. Dva milijona Slovencev ne more biti talcev neke skupine. Rad bi
               opozoril še na besede, ki jih je izrekla gospa Potrata glede zakona o delitvi dobička
               za zaposlene. Ta zakon je bil sprejet v mandatu prejšnje Janševe vlade in za delitev
               dobička je treba prej dobiček ustvariti. Slovenska podjetja se pa potapljajo v
               izgubah, tudi zaradi slabega upravljanja. Naredimo nekaj, da bodo slovenska podjetja
               uspešno poslovala in da bo osnova za izplačilo dobička tudi zaposlenim. Hvala.</p>
            </sp>
            <sp xml:id="SDZ6-Izredna-24-2012-12-21.sp47">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Besedo ima gospod Janko Veber.</p>
            </sp>
            <sp xml:id="SDZ6-Izredna-24-2012-12-21.sp48">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Ko se pogovarjamo o pobudi za ustavno presojo zakona o izvrševanju proračuna, sploh
               ni nobenega dvoma – Ustavno sodišče bo zagotovo zavrnilo referendum, vendar je
               nedopustno, da se Vlada v tem obdobju ne pogaja s sindikati, ker ve, da so zahteve
               sindikatov upravičene. Minister tukaj mirno razlaga, da ga nič ne gane, nič ga ne
               zanima. Zanj smo ljudje številke, ne pa nekdo, ki bi rad opozoril na problem, ali
               lahko še opravlja svoje delo ali ne, če mu vlada z ukrepi tako drastično poseže v
               plače in v pogoje, ki bi jih rad imel zato, da opravlja svoje delo. V tem primeru
               tudi kot poklicni gasilci. Ko se pogovarjamo o zakonu o izvrševanju proračuna, sem
               prepričan, da Ustavno sodišče zopet ne bo pogledalo, recimo, 64. člena zakona o
               izvrševanju proračuna, ki govori o tem, da je treba vse vodje javnih zavodov, ki
               dobivajo sredstva iz proračuna, kaznovati z 2 tisoč 500 evri, če ne bodo sledili
               ukrepom vlade.</p>
               <p>Kaj to pomeni konkretno pri poklicnih gasilcih? Vlada nalaga občinam, torej vsem
               uporabnikom, da zmanjšujejo sredstva. Če pogledamo pri gasilcih – če jim zmanjšaš
               sredstva in če bo nekdo, ki vodi to ustanovo, želel ohraniti število zaposlenih, bo
               odpuščen in še kazen bo plačal. Za to gre pri zakonu o izvrševanju proračuna. Prav
               vesel bi bil, če bi Ustavno sodišče pogledalo ta 64. člen, kajti nekateri zavodi se
               imajo možnost temu prilagoditi, drugi ne. Zavod za gozdove je praktično popolnoma
               odvisen od proračuna. Če bo lahko temu sledil, bo moral gozdarje odpustiti. Osnovne
               šole podobno. Ne nastopajo na trgu, nimajo drugih prihodkov kot iz proračuna. Če jih
               boste omejili, bodo morali učitelje odpustiti. Če tega ne naredijo, bodo plačali
               kazen 2 tisoč 500 evrov. Ampak, poglejte, en ravnatelj osnovne šole ima neto plačo
               tisoč 500 evrov, vi mu pa nalagate kazen 2 tisoč 500. Če naredimo primerjavo, recimo,
               z direktorjem zdravstvenega doma, kjer po javnih sredstvih lahko zasledimo plače 9
               tisoč evrov, gre zagotovo za nesorazmeren ukrep. Ampak, vi pravite, da za vas so
               ljudje številke in ni važno, kdo kakšno delo opravlja, kakšen prihodek ima, kakšen
               socialni položaj ima. To za Vlado ni pomembno. Zakon o izvrševanju proračuna to jasno
               uzakonja. Zato sindikati temu nasprotujejo in pričakujejo od Vlade, da se bo z njimi
               pogajala. Ne obsojati sindikatov, da bodo onemogočili gospodarsko rast. Evidentno so
               ukrepi Vlade v enem letu skrčili gospodarstvo v Sloveniji. Bruto domači produkt je v
               zadnjem četrtletju padel za 3,3 %, in to zaradi ukrepov Vlade in ne zaradi izgube
               trgov ali kaj podobnega, kar se je dogajalo takrat, ko je nastopila svetovna
               gospodarska kriza. Zaradi ukrepov Vlade, ker nima nobenih izračunov o posledicah
               Zakona za uravnoteženje javnih financ, prav nobenih. Nobenih izračunov nimate o
               posledicah Zakona o Slovenskem državnem holdingu, katerega vsebina Ustavno sodišče ne
               zanima. Nimate nobenih izračunov glede tega, kaj bodo prinesle slabe banke.</p>
               <p>Ko se pogovarjamo o gospodarskih družbah – ja, interes Vlade je, da povzroči
               brezposelnost na račun tistih, ki bodo postali novi lastniki teh podjetij in ki bodo
               želeli čim prej zaslužiti čim več in izčrpati ta podjetja. Na to sindikati
               opozarjajo. Vendar, kot sem že v uvodnem izvajanju povedal, sindikati so naredili
               ključno napako takrat, ko so nasedli takratni politiki in podpirali referendume.
               Danes jih ta politika dobesedno uničuje.</p>
               <p>To, da želite prevaliti krivdo, da bo karkoli narobe v tej državi zaradi nesprejetja
               zakona o izvrševanju proračuna, je nekorektno, zato pozivam Vlado, da se pogaja s
               sindikati in odpravi te anomalije, ki so zakon o izvrševanju proračuna. To možnost
               ima, ker ima Vlada izjemno velika pooblastila, da sama prerazporedi sredstva znotraj
               tega proračuna, mimo Državnega zbora. Kar je, mimogrede, samo še ena od utemeljitev
               preseganja pravnih norm te države. Hvala.</p>
            </sp>
            <sp xml:id="SDZ6-Izredna-24-2012-12-21.sp49">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>S tem zaključujem razpravo. Ker k predlogu sklepa matično delovno telo ni sprejelo
               nobenega amandmaja, amandmajev na seji zbora ni možno vlagati. Odločanje o predlogu
               sklepa bomo v skladu s časovnim potekom seje zbora opravili danes, v okviru
               glasovanj, 15 minut po prekinjeni 3. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O IGRAH NA SREČO V OKVIRU SKRAJŠANEGA
                  POSTOPKA.</title>
               </p>
               <p>Predlog zakona je v obravnavo zboru predložila Vlada Republike Slovenije.</p>
               <p>Za dopolnilno obrazložitev predloga zakona dajem besedo predstavniku Vlade, gospodu
               Alešu Živkoviču, državnemu sekretarju na Ministrstvu za finance.</p>
            </sp>
            <sp xml:id="SDZ6-Izredna-24-2012-12-21.sp50">

               <speaker>ALEŠ ŽIVKOVIČ:</speaker>

               <p>Hvala lepa, gospod podpredsednik. Spoštovani poslanke in poslanci!</p>
               <p>Predlog zakona o spremembah in dopolnitvah Zakona o igrah na srečo je v obravnavo
               Državnemu zboru posredovala Vlada. Dovolite, da v nadaljevanju na kratko predstavim
               razloge za posredovane spremembe, namen in vsebino zakona. Predlog zakona vzpostavlja
               pravno podlago za prenos nalog nadzora nad prirejanjem iger na srečo z Urada
               Republike Slovenije za nadzor prirejanja iger na srečo na Davčno upravo Republike
               Slovenije, kar bo omogočilo ukinitev urada kot organa v sestavi Ministrstva za
               finance. Predlagane spremembe in dopolnitve Zakona o igrah na srečo sledijo cilju
               racionalizacije poslovanja javnega sektorja, zlasti glede kadrovskih in finančnih
               sredstev. S tem se bodo zmanjšali javnofinančni odhodki ter optimiziral in
               racionaliziral sistem nadzora na področju prirejanja iger na srečo. V združenem
               organu bo možno dosegati večjo učinkovitost nadzora nad prirejanjem iger na srečo.
               Prav tako bo s tem zagotovljena celovita obravnava poslovanja koncesionarjem s tega
               področja pri organu, kar je prednost tako z vidika nadzora nad javnofinančnimi
               prihodki kot tudi z vidika sodelovanja državnih organov pri odkrivanju in pregonu
               storilcev kaznivih dejanj.</p>
               <p>Poglavitne rešitve, ki jih zakon prinaša, so sledeče. Davčna uprava Republike
               Slovenije se določi kot organ, pristojen za nadzor nad prirejanjem iger na srečo.
               Naloge nadzora bodo opravljali inšpektorji za igre na srečo kot pooblaščene uradne
               osebe Durs, regulatorne naloge, vodenje postopkov, dodelitve koncesij, izdajanje
               dovoljenj in soglasij ter vodenje registrov koncesionarjev in prirediteljev pa bo v
               pristojnosti Ministrstva za finance. Prenehanje urada ter organizacija in kadrovska
               vprašanja bodo rešena z uredbo organih v sestavi, ki jo sprejme vlada ter z akti o
               sistemizaciji, ki jih sprejme Durs. Zaradi ukinitve urada se pričakujejo nižji
               stroški zaradi odpovedi poslovnih prostorov ter racionalnejše delovanje državne
               uprave.</p>
               <p>Spoštovani poslanke in poslanci, Vlada Državnemu zboru predlaga, da sprejme
               predlagano besedilo omenjenega zakona. Hvala.</p>
            </sp>
            <sp xml:id="SDZ6-Izredna-24-2012-12-21.sp51">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Poročilo odbora bo podala članica, gospa Patricija Šulin.</p>
            </sp>
            <sp xml:id="SDZ6-Izredna-24-2012-12-21.sp52">

               <speaker>PATRICIJA ŠULIN (PS SDS):</speaker>

               <p>Predsedujoči, hvala za besedo. Pozdrav vsem prisotnim!</p>
               <p>Odbor za finance in monetarno politiko je na 42. nujni seji 12. decembra letos kot
               matično delovno telo obravnaval Predlog zakona o spremembah in dopolnitvah Zakona o
               igrah na srečo, ki ga je Državnemu zboru v obravnavo predložila Vlada s predlogom za
               obravnavo po skrajšanem postopku, ki ga je Kolegij predsednika Državnega zbora
               potrdil. Poleg mnenj Zakonodajno-pravne službe Državnega zbora in Nacionalnega sveta
               invalidskih organizacij Slovenije se je odbor v okviru dodatnega gradiva seznanil z
               amandmaji štirih koalicijskih poslanskih skupin – Slovenske demokratske stranke,
               Državljanske liste, Slovenske ljudske stranke in DeSUSa – k 3., 5., 11. in 12. členu
               zakonskega predloga, na podlagi mnenja Zakonodajno-pravne službe, in dne 12. decembra
               letos še z nadomestnim besedilom 4. poglavja osnovnega gradiva zakonskega predloga,
               ki ga je na podlagi mnenja Zakonodajno-pravne službe predložila Vlada.</p>
               <p>V uvodni dopolnilni obrazložitvi členov je državni sekretar z Ministrstva za finance
               povedal, da novelirano besedilo vzpostavlja pravno podlago za prenos nadzornih
               pristojnosti nad prirejanjem iger na srečo z Urada Republike Slovenije za nadzor
               prirejanja iger na srečo, ki se ukinja, na Davčno upravo Republike Slovenije, s tem,
               da se določene naloge, ki jih je do sedaj opravljal urad, prenašajo na Ministrstvo za
               finance. Navedel je, da trenutna pristojnost urada združuje tako regulatorno upravno
               kot nadzorno funkcijo, kar ne predstavlja sistemske rešitve, in poudaril, da
               predložena novela ustrezneje določa Davčno upravo Republike Slovenije kot organa,
               pristojnega za nadzor nad prirejanjem iger na srečo, s tem, da regulatorne naloge in
               vodenje postopkov opravlja Ministrstvo za finance. Z uvedbo tovrstne optimatizacije
               in racionalizacije sistema nadzora, se bodo po oceni Vlade hkrati zmanjšali
               javnofinančni odhodki. V nadaljevanju je predstavnica Zakonodajno-pravne službe v
               okviru predstavitve mnenja navedla, da na vložene amandmaje koalicijskih poslanskih
               skupin Zakonodajno-pravna služba nima pripomb.</p>
               <p>V razpravi so članice in člani odbora ob izraženem pomisleku razpravljavca glede
               smiselnosti ukinitve urada ugotavljali, da so uvedene rešitve organizacijske narave v
               osnovi vredne podpore, vendar bi bilo treba ustrezneje pristopiti k sistemskim,
               razvojno naravnanim rešitvam celotnega področja igralništva v slovenskem prostoru. V
               zvezi s tem je predsednik odbora prisotne seznanil, da je v pripravi sistemski zakon,
               s katerim bodo predvidoma že v začetku prihodnjega leta na dokaj izpostavljenem
               pravnem področju iger na srečo uvedene korenite spremembe. V nadaljevanju sta
               prisotna predstavnika Nacionalnega sveta invalidskih organizacij in Fundacije za
               financiranje invalidskih in humanitarnih organizacij v Republiki Sloveniji
               predloženemu besedilu izrazila podporo in hkrati poudarila izreden pomen in široke
               vitalne razsežnosti nenadomestljivega finančnega vira na osnovi koncesijskih dajatev
               od iger na srečo za invalidske, humanitarne in športne organizacije v Sloveniji. Ob
               obravnavi je odbor sprejel amandmaje koalicijskih poslanskih skupin, Slovenske
               demokratske stranke, Državljanske liste, Slovenske ljudske stranke in DeSUSa, k 3.,
               5., 11. in 12. členu zakonskega predloga, in v skladu s 128. členom Poslovnika
               Državnega zbora glasoval o vseh členih zakonskega predloga in jih sprejel. Glede na
               sprejete amandmaje je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, ki je sestavni del
               poročila.</p>
            </sp>
            <sp xml:id="SDZ6-Izredna-24-2012-12-21.sp53">

               <speaker>PREDSEDNIK DR. GREGOR VIRANT:</speaker>

               <p>Kolegica Patricija Šulin, lahko ostanete kar za govorniškim pultom, ker ste sedaj na
               vrsti v imenu Poslanske skupine Slovenske demokratske stranke, da predstavite
               stališče. Izvolite.</p>
            </sp>
            <sp xml:id="SDZ6-Izredna-24-2012-12-21.sp54">

               <speaker>PATRICIJA ŠULIN (PS SDS):</speaker>

               <p>Predsedujoči, še enkrat hvala za besedo.</p>
               <p>Predstavila bom, kot že povedano, stališče Slovenske demokratske stranke. Predlog
               zakona o spremembah in dopolnitvah Zakona o igrah na srečo vsebuje manj zahtevne
               spremembe in dopolnitve zakona, ki bodo omogočale ukinitev Urada za nadzor prirejanja
               iger na srečo in prenos dela njegovih nalog na Davčno upravo Republike Slovenije, del
               nalog pa bo izvajalo Ministrstvo za finance. Določene naloge, ki jih je do sedaj
               opravljal Urad za nadzor prirejanja iger na srečo, kot so spremljanje, zbiranje,
               preverjanje in analiziranje podatkov, potrebnih za dodelitev in podaljšanje koncesij
               oziroma dovoljenj ter vodenje registra koncesionarjev, prirediteljev klasičnih iger
               na srečo, igralnic in igralnih salonov, se prenašajo na Ministrstvo za finance.
               Predlagane spremembe in dopolnitve Zakona o igrah na srečo, s predlagano pripojitvijo
               Urada za nadzor prirejanja iger na srečo v delu, ki opravlja naloge inšpekcijskega
               nadzora nad prirejanjem iger na srečo, Davčni upravi Republike Slovenije, zasledujejo
               cilj racionalizacije poslovanja javnega sektorja. Naloge nadzornega organa bodo
               opravljale pooblaščene uradne osebe, in sicer inšpektorji za igre na srečo v okviru
               nalog delovnega mesta kot bodo opredeljene v sistematizaciji delovnih mest na Dursu.
               Inšpektorji za igre na srečo bodo morali izpolnjevati pogoje, ki jih za opravljanje
               nalog inšpekcijskega nadzora predpisuje zakon, ki ureja inšpekcijski nadzor.
               Pooblastilo za opravljanje inšpekcijskih nalog se bo izkazovalo s službeno izkaznico
               in z značko, izdanima v skladu z zakonom, ki ureja davčno službo. Inšpektor za igre
               na srečo ne sme biti delničar, družbenik, član uprave ali član nadzornega sveta
               gospodarske družbe, ki prireja igre na srečo.</p>
               <p>S to spremembo bo zagotovljena celovita obravnava poslovanja koncesionarjev s
               področja prirejanja iger na srečo pri enem organu, kar je prednost tako z vidika
               nadzora nad javnofinančnimi prihodki kot z vidika sodelovanja državnih organov pri
               odkrivanju in pregonu storilcev kaznivih dejanj. Prav tako se bodo z ukinitvijo Urada
               za nadzor prirejanja iger na srečo znižali stroški najema poslovnih prostorov in
               obratovalni stroški poslovnih prostorov.</p>
               <p>Poslanska skupina Slovenske demokratske stranke bo Predlog zakona o spremembah in
               dopolnitvah Zakona o igrah na srečo podprla.</p>
            </sp>
            <sp xml:id="SDZ6-Izredna-24-2012-12-21.sp55">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Socialnih demokratov, gospod Mirko Brulc.</p>
            </sp>
            <sp xml:id="SDZ6-Izredna-24-2012-12-21.sp56">

               <speaker>MIRKO BRULC (PS SD):</speaker>

               <p>Spoštovani!</p>
               <p>Zanimivo – oba s sogovornico sva iz Nove Gorice, oba poznava igralništvo, pa imava
               tako diametralne ocene tega zakona.</p>
               <p>Zakon vzpostavlja pravno podlago za prenos pristojnosti za nadzor iger na srečo z
               Urada za nadzor prirejanja iger na srečo na Durs. Določene naloge, ki jih je do sedaj
               opravljal Urad za nadzor prirejanja iger na srečo, pa se prenašajo na Ministrstvo za
               finance, vse z izgovorom, da gre za varčevanje. Socialni demokrati menimo, da bi
               nadzorni organ še vedno moral voditi register koncesionarjev, prirediteljev klasičnih
               iger, igralnic in igralnih salonov. Prav tako menimo, da bi v 107. členu bilo treba
               ohraniti poročanje vladi in ne samo ministru za finance, zaradi transparentnosti
               delovanja tega področja. Socialni demokrati ocenjujemo, da bi morali nadzor nad
               področjem iger na srečo okrepiti. Vemo pa, da se to ne bo dogodilo. Po mnenju
               Socialnih demokratov bi morala to področje nadzirati neodvisna agencija, ker je to
               področje še posebej podvrženo korupciji.</p>
               <p>Profesionalno združenje igralnih salonov nam je poslalo zanimiv dopis. Prebral bom
               samo en del: "Čudi nas, zakaj Ministrstvo za finance oziroma Vlada Republike
               Slovenije poskuša ali želi uvesti takšno igralniško politiko, ki bo ponovno
               povzročila nekontrolirano igranje iger na srečo, povečala možnost pranja denarja ter
               korupcije in hkrati povečala stopnjo zasvojenosti potrošnikov, poleg tega pa
               omogočila igranje mladoletnim osebam. Vlada Republike Slovenije je po skrajšanem
               postopku pripravila Predlog zakona o spremembah in dopolnitvah Zakona o igrah na
               srečo, s katerim se ukinja edini strokovni, nepolitični organ za igro na srečo."
               Profesionalno združenje opozarja na nekaj. Želijo še več kontrole, kar je zelo
               pohvalno. Ampak Vlada tega očitno ne želi slišati. Pričakujemo pa od Vlade, da bo
               uresničila Strategijo razvoja iger na srečo v Sloveniji, ki jo je pripravila prejšnja
               vlada. Strategija se lahko tudi modificira, vendar pa je treba pridobiti turiste, ki
               bodo igrali v naših igralnih prostorih in ne računati na domače igralce. Glede na
               dejstvo, da po poročanju medijev strokovnjaki z nadzornih svetov odstopajo na pritisk
               Ministrstva za finance, se ne moremo znebiti občutka, da se igralniška dejavnost v
               Sloveniji potaplja. Še posebej, ko se oblast krega, kako bo kadrirala, ne pa, kako bo
               reševala gospodarstvo.</p>
               <p>Socialni demokrati bomo nasprotovali predlaganemu zakonu o spremembah in dopolnitvah
               Zakona o igrah na srečo, ker menimo, da bi se s tem področjem moral ukvarjati
               samostojen in neodvisen organ, ne pa, da se delijo pristojnosti med Ministrstvom za
               finance in Dursom in se s tem nepreglednost samo povečuje. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp57">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Državljanske liste gospod Bojan Starman, izvolite.</p>
            </sp>
            <sp xml:id="SDZ6-Izredna-24-2012-12-21.sp58">

               <speaker>BOJAN STARMAN (PS DL):</speaker>

               <p>Lep pozdrav vsem skupaj.</p>
               <p>V Državljanski listi bomo predlog sprememb Zakona o igrah na srečo podprli. To je
               samo en v nizu organizacijskih sprememb v javni upravi. Na nek način bo Urad za
               nadzor prirejanja iger na srečo prešel v finančno ministrstvo, ki ima pod okriljem
               tudi Carinsko upravo. Mislim, da se bo s tem dosegla večja racionalizacija nadzora,
               omogočena bo večja strokovna in računalniška podpora vsem stvarem, ki se dogajajo,
               tako da bodo ti cilji doseženi in mi bomo te spremembe podprli. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp59">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke, gospod Roman Žveglič.</p>
            </sp>
            <sp xml:id="SDZ6-Izredna-24-2012-12-21.sp60">

               <speaker>ROMAN ŽVEGLIČ (PS SLS):</speaker>

               <p>Dober dan vsem skupaj!</p>
               <p>Ne vem, če sem najbolj primeren za stališče, kajti v življenju še nisem kupil nobene
               srečke in nisem nikoli stopil v igralni salon. Ampak kljub vsemu, upam, da ne bodo
               igre na srečo tiste, ki bodo rešile to državo, ampak da bo to delo in pošteno plačilo
               za delo.</p>
               <p>Še enkrat, spoštovani, z novelo Zakona o igrah na srečo danes hitimo zato, da bo
               lahko s 1. januarjem naslednje leto normalno stekel prenos pristojnosti iz Urada
               Republike Slovenije za nadzor prirejanja iger na srečo na Davčno upravo Republike
               Slovenije. Določene naloge pa se prenašajo na Ministrstvo za finance. Zadeva je bila
               zastavljena že ob nastopu nove vlade, zdaj jo samo še izvajamo. To je ena izmed
               stvari, ki jo lahko nadzirajo pooblaščeni inšpektorji in ni nujno, da imamo za to
               poseben urad. Ob tem velja povedati, da smo v Poslanski skupini Slovenske ljudske
               stranke že izrazili razočaranje, da če že posegamo v Zakon o igrah na srečo, da bi ga
               lahko tudi dodobra spremenili. To področje zahteva temeljite spremembe in nov
               sistemski pristop. Po naših podatkih in po zagotovilih ministrstva se na tem že
               aktivno dela in lahko prve osnutke pričakujemo že v prvih mesecih naslednjega leta. V
               Slovenski ljudski stranki jih z nestrpnostjo pričakujemo.</p>
               <p>Obravnavane spremembe, ki jih imamo na klopeh danes, bomo v Slovenski ljudski stranki
               podprli. Hvala.</p>
            </sp>
            <sp xml:id="SDZ6-Izredna-24-2012-12-21.sp61">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine DeSUS, gospa Marija Plevčak.</p>
            </sp>
            <sp xml:id="SDZ6-Izredna-24-2012-12-21.sp62">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>Predlog te novele predvideva ukinitev Urada za nadzor prirejanja iger na srečo. To je
               organ, ki izvaja regulatorno upravno funkcijo in istočasno tudi nadzorno funkcijo nad
               prirejanjem iger na srečo. Kljub temu, da se ta organ ukinja, to ne pomeni, da bo
               področje ostalo brez regulatorja in nadzornika. S to novelo se namreč naloge, ki jih
               zdaj opravlja ta urad, delno prenašajo na Davčno upravo, ki zdaj prevzema celoten
               nadzor nad prirejanjem iger na srečo, preko inšpektorjev.</p>
               <p>Drugi del nalog, spremljanje, zbiranje in analiziranje podatkov, potrebnih za
               dodelitev in podaljšanje koncesij oziroma dovoljenj ter vodenje registra
               koncesionarjev, prirediteljev, igralnic in igralnih salonov, pa se prenaša na
               Ministrstvo za finance. V Poslanski skupini Demokratične stranke upokojencev
               Slovenije se strinjamo, da nova ureditev sledi načelu gospodarne rabe javnih
               sredstev, saj se zmanjšujejo stroški poslovanja. Pričakuje se tudi večja učinkovitost
               in preglednost pri nadzorovanju, saj bodo to delo opravljale strokovno dobro
               usposobljene osebe. Ocenjujemo, da nadzor ne bo zgolj tak, kot je bil doslej, ampak
               verjamemo, da bo izboljšan, kvalitetnejši. Inšpektorji bodo imeli možnost
               nadgrajevanja svojega znanja v smislu pretoka informacij in strokovnih podlag med
               davčnim nadzorom in nadzorom iger na srečo. Posledično bo, to pričakujemo, uporaba
               tega znanja v praksi pokazala dobre rezultate.</p>
               <p>Poslanska skupina Demokratične stranke upokojencev Slovenije ocenjuje, da lahko s
               tem, kar danes spremljamo s to novelo in v seštevku vseh dosedanjih in še bodočih
               sprememb v zvezi z ukinjanjem uradov ali agencij, ob pogoju kontinuiranega
               opravljanja nalog, javno upravo v vseh vidikih precej racionaliziramo. To novelo bomo
               poslanke in poslanci DeSUS podprli.</p>
            </sp>
            <sp xml:id="SDZ6-Izredna-24-2012-12-21.sp63">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Nove Slovenije, gospod Jožef Horvat.</p>
            </sp>
            <sp xml:id="SDZ6-Izredna-24-2012-12-21.sp64">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi, gospod državni
               sekretar s sodelavci!</p>
               <p>S programom Nove Slovenije smo se zavezali k racionalizaciji javnega sektorja, s
               podpisano koalicijsko pogodbo pa smo se zavezali, da bomo pregledali vse institucije
               javne uprave in po temeljitem razmisleku zmanjšali njihovo število. Najpomembnejša
               razloga za racionalizacijo poslovanja javnega sektorja so gospodarske razmere in
               zaostrena javnofinančna situacija v Republiki Sloveniji. Po sedaj veljavni ureditvi v
               Zakonu o igrah na srečo opravlja nadzor nad prirejanjem iger na srečo Urad Republike
               Slovenije za nadzor prirejanja iger na srečo, ki je ustanovljen kot organ v sestavi
               Ministrstva za finance. Poleg nalog nadzora nad prirejanjem iger na srečo opravlja
               Urad za nadzor prirejanja iger na srečo tudi strokovne naloge, povezane z dodelitvijo
               in podaljševanjem koncesij in dovoljenj ter vodi različne zbirke podatkov.</p>
               <p>S sedanjo spremembo Zakona o igrah na srečo se vzpostavlja pravna podlaga za prenos
               pristojnosti za nadzor nad prirejanjem iger na srečo z Urada za nadzor prirejanja
               iger na srečo na Davčno upravo Republike Slovenije, in se ta urad kot organ v sestavi
               Ministrstva za finance ukinja. Določene naloge, ki jih je do sedaj opravljal Urad za
               nadzor prirejanja iger na srečo, kot so spremljanje, zbiranje in analiziranje
               podatkov, potrebnih za dodelitev in podaljšanje koncesij oziroma dovoljenj ter
               vodenje registra koncesionarjev, prirediteljev, igralnic in igralnih salonov, se
               prenašajo na Ministrstvo za finance. Naloge pooblaščenih uradnih oseb bodo opravljali
               inšpektorji za igre na srečo v okviru nalog delovnega mesta kot bodo opredeljene v
               sistemizaciji delovnih mest Davčne uprave Republike Slovenije.</p>
               <p>Z ukinitvijo Urada za nadzor prirejanja iger na srečo se bodo v določeni meri znižali
               materialni stroški, ki so bili do sedaj namenjeni za delovanje urada. To so zlasti
               stroški najema poslovnih prostorov za ta urad in obratovalni stroški. Z združevanjem
               Urada za nadzor prirejanja iger na srečo in Davčne uprave Republike Slovenije se bodo
               optimirali strokovno-tehnični, kadrovski in administrativni procesi. Na ta način se
               povečuje učinkovitost nadzora organa, zagotavlja se možnost izmenjave dobrih praks in
               znanja med posameznimi področji in optimalnejša izraba kadrovskih virov. To pomeni,
               da bodo koncesionarji s področja prirejanja iger na srečo celovito obravnavani pri
               enem organu. To zagotavlja boljši nadzor nad javnofinančnimi prihodki.</p>
               <p>V Poslanski skupini Nove Slovenije se zavedamo, da sami organi oziroma organizacijske
               sheme ne izvajajo nadzora. Na področju iger na srečo je nadzor izjemnega pomena, zato
               je izjemno pomembno, kako si bodo ti ljudje, ki bodo za nadzor nad igrami na srečo
               pristojni, prizadevali, da bodo ta nadzor tudi optimalno izvajali. Tu ne gre samo za
               nadzor v finančnem pogledu, tu gre tudi za nadzor nad igrami na srečo zaradi tega,
               ker igre na srečo imajo, podčrtujem, lahko zelo negativne sociološke učinke in
               vplive. Poznamo veliko posameznikov, ki so odvisni, prav bolezensko odvisni, od iger
               na srečo, kar posledično privede do tega, da posameznik kot osebnost propade, da
               zaradi tega propadejo cele družine. To je tudi naloga zakonodajalcev. Poslanska
               skupina Nove Slovenije bo pozorno in budno spremljala novo organiziranost nadzora nad
               igrami na srečo. Pozivamo Ministrstvo za finance in Davčno upravo Republike
               Slovenije, da funkcijo nadzora nad igrami na srečo z novo organiziranostjo
               izboljšata.</p>
               <p>V Poslanski skupini Nove Slovenije zakon o spremembah in dopolnitvah Zakona o igrah
               na srečo podpiramo. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp65">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Pozitivna Slovenija, gospod Alojzij Potočnik.</p>
            </sp>
            <sp xml:id="SDZ6-Izredna-24-2012-12-21.sp66">

               <speaker>ALOJZIJ POTOČNIK (PS PS):</speaker>

               <p>Spoštovani!</p>
               <p>S spremembo Zakona o igrah na srečo se vzpostavlja pravna podlaga za prenos nadzornih
               funkcij nad prirejanjem iger na srečo na Davčno upravo Republike Slovenije,
               regulatorno-upravnih pa na Ministrstvo za finance. Urad Republike Slovenije za nadzor
               prirejanja iger na srečo se torej ukinja. Najkrajšim zakonom gre po pravilu posebna
               pozornost. Vlada reorganizacijo utemeljuje z optimizacijo in racionalizacijo sistema
               nadzora. V resnici gre za prvi korak k že napovedani centralizaciji nekaterih
               nadzornih funkcij. Sredi prihodnjega leta naj bi se združili še davčna in carinska
               administracija, nakar bo verjetno sledila reorganizacija davčne uprave s
               prerazporeditvijo kadrov, citiram, o kateri govori koalicijska pogodba, je to
               finančna policija. Tisto, o čemer ne gre dvomiti iz poseganja na to področje, je
               nezadovoljstvo oblasti in še koga, tudi uporabnikov, s funkcioniranjem omenjenih
               institucij, z njihovim delovanjem in učinki.</p>
               <p>Že v razpravi na odboru je bilo napovedano, da je v pripravi tudi sistemski zakon na
               področju iger na srečo. Uvedene oziroma vsaj predlagane naj bi bile korenite
               spremembe. Predstavnik Vlade na odboru je zatrdil, da se s temi spremembami
               utemeljeno pričakuje boljši nadzor v okviru davčne uprave, tudi in predvsem zaradi
               dobre infrastrukture oziroma podpore in na ta način odprtim možnostim prenosa znanja
               in boljšega pretoka informacij. Sam sem zaradi dolgoletnih izkušenj in mnogih
               združevanj in delitev, ki sem jim bil priča, zelo skeptičen. Neutemeljeno se
               pričakuje, da je dobrega davčnega inšpektorja, ne glede na to, kakšen formalni naziv
               mu damo, mogoče ustvariti na hitro ali z dekretom. Izkušnje sosedov Avstrijcev
               kažejo, da traja nekaj let, da si delavec pridobi ustrezno znanje, usposobljenost in
               veščine. Tam zato obstoja davčna akademija. Če pri nas mlad in pomanjkljivo
               usposobljen delavec v prvih pregledih pogori, je ob ugled, in ta je ključen tako za
               institucijo kot tudi zanj.</p>
               <p>Današnje rešitve so res organizacijske narave. O vsebinskih vprašanjih v Pozitivni
               Sloveniji pričakujemo pravočasno, resno in strokovno razpravo, da dobimo ugledno,
               neodvisno davčno administracijo, lahko tudi s področjem iger na srečo. Hvala.</p>
            </sp>
            <sp xml:id="SDZ6-Izredna-24-2012-12-21.sp67">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Amandmajev nimamo, tako da
               zaključujem drugo obravnavo predloga zakona. O predlogu zakona bomo odločali danes, v
               okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI POROŠTVENE POGODBE MED REPUBLIKO SLOVENIJO IN EVROPSKO INVESTICIJSKO
                  BANKO GLEDE TERMOELEKTRARNE ŠOŠTANJ.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, državnemu
               sekretarju, gospodu Alešu Živkoviču.</p>
            </sp>
            <sp xml:id="SDZ6-Izredna-24-2012-12-21.sp68">

               <speaker>ALEŠ ŽIVKOVIČ:</speaker>

               <p>Hvala lepa, predsednik. Poslanke in poslanci, ponovno pozdravljeni!</p>
               <p>Pred vami je Predlog zakona o ratifikaciji Poroštvene pogodbe med Republiko Slovenijo
               in Evropsko investicijsko banko. Gre za del kreditov v višini 440 milijonov evrov, ki
               ga bo najela Termoelektrarna Šoštanj za financiranje postavitve nadomestnega bloka 6.
               Poroštvena pogodba je bila sklenjena na podlagi Zakona o poroštvu Republike Slovenije
               za obveznosti iz dolgoročnega posojila v višini 440 milijonov evrov, ki ga najame TEŠ
               d.o.o. pri Evropski investicijski banki, ki je bil sprejet julija letos, in na
               podlagi pobude, ki je bila sprejeta septembra letos. Pogoj za to, da Ministrstvo za
               finance v imenu Republike Slovenije lahko sklene poroštveno pogodbo, katere
               ratifikacija je danes pred vami, je bila predhodna sklenitev dveh pogodb. Prva je
               pogodba o zavarovanju poroštva med TEŠ in Ministrstvom za finance, kar je običajna
               zahteva pri vseh državnih poroštvih. Druga pogodba pa je novost, in sicer gre za
               tripartitno pogodbo o ureditvi razmerij med Ministrstvom za finance, Ministrstvom za
               infrastrukturo in prostor ter TEŠ, v njej pa so določeni okviri izvedbe projekta.</p>
               <p>V tej pogodbi je izrecno določena maksimalna končna vrednost projekta. Določeno je,
               da maksimalna cena dobave premoga iz premogovnika Velenje ne sme presegati tiste,
               določene v zadnji, peti, verziji noveliranega investicijskega programa. Določen je
               skrajni rok dokončanja projekta, ko mora biti pridobljeno gradbeno dovoljenje. S
               številkami so določene maksimalne emisije CO2, tako bloka 6 kot obstoječih blokov. Če
               zahteve po tej pogodbi ne bodo izpolnjene, so kot sankcija predvidene denarne kazni
               in odstop tako poslovodstva TEŠ kot vodstva projekta. Ključni elementi pogajanj med
               Republiko Slovenijo in EIB so se nanašali na obseg in pravno naravo poroštva ter
               način vpoklica poroštva. Republika Slovenija v skladu s pogodbo nudi poroštvo za
               izplačilo glavnice pripadajočih obresti in vseh ostalih stroškov, vendar pa v nobenem
               primeru ne več kot 130 % glavnice, torej ne več kot 572 milijonov evrov, kar je
               zapisano v 2. členu poroštvene pogodbe. V 3. členu je določeno, da mora banka hkrati
               s pozivom porokov k plačilu predložiti dokaz, da je bil predhodno plačilu pozvan tudi
               osnovni dolžnik po finančni pogodbi, to je Termoelektrarna Šoštanj.</p>
               <p>V 4. členu poroštvene pogodbe se natančneje določa pravno naravo poroštva Republike
               Slovenije, ki je avtonomno in neodvisno od finančne pogodbe. V 6. členu je natančneje
               določeno, da lahko EIB in TEŠ v finančni pogodbi spreminjata le tista določila, ki ne
               povečujejo obveznosti Republike Slovenije kot poroka, vsa ostala določila pa se lahko
               spreminjajo le ob pisnem soglasju poroka. Zakon o poroštvu Republike Slovenije za
               posojilo, ki ga TEŠ najame pri EIB, v 1. členu določa, da mora država pred
               sklenitvijo poroštvene pogodbe s TEŠ podpisati tudi dva druga akta. To sta pogodba o
               načinu in pogojih zavarovanja poroštva ter pogodba o ureditvi razmerij, v kateri so
               določeni okviri izvedbe projekta. Obe pogodbi sta bili podpisani 30. 11. 2012.
               Pogodba o zavarovanju poroštva določa, da je poroštvo zavarovano z bianko menicami,
               ki jih izda TEŠ. Za njihovo izpolnitev je podana tudi menična izjava. TEŠ bo državi
               kot poroku plačeval nadomestilo za izdano poroštvo v višini 1,25 % letno. V pogodbi o
               ureditvi razmerij so določeni okviri izvedbe projekta na način, da se spoštuje zaveze
               iz investicijskega programa.</p>
               <p>Spoštovani poslanke in poslanci, Vlada predlaga, da Državni zbor podpre ratifikacijo
               omenjene poroštvene pogodbe. Hvala.</p>
            </sp>
            <sp xml:id="SDZ6-Izredna-24-2012-12-21.sp69">

               <speaker>PREDSEDNIK DR. GREGOR VIRANT:</speaker>

               <p>Predlog zakona je obravnaval Odbor za zunanjo politiko kot matično delovno telo.</p>
               <p>Zato dajem zdaj besedo predsedniku gospodu Jožefu Horvatu.</p>
            </sp>
            <sp xml:id="SDZ6-Izredna-24-2012-12-21.sp70">

               <speaker>JOŽEF HORVAT (PS NSi):</speaker>

               <p>Še enkrat hvala lepa, gospod predsednik. Spoštovani poslanke in poslanci!</p>
               <p>Odbor za zunanjo politiko je na svoji 23. nujni seji 20. decembra 2012 obravnaval
               Predlog zakona o ratifikaciji Poroštvene pogodbe med Republiko Slovenijo in Evropsko
               investicijsko banko <stage>(TEŠ – Termoelektrarna Šoštanj/B)</stage>, ki ga je Državnemu zboru v
               obravnavo predložila Vlada. Odbor je pri obravnavi upošteval mnenje
               Zakonodajno-pravne službe, ki je predlog zakona proučila z vidika njegove skladnosti
               z Ustavo, pravnim sistemom in z zakonodajno-tehničnega vidika ter k besedilu predloga
               zakona ni imela pripomb. Predstavnik predlagatelja, državni sekretar na Ministrstvu
               za finance dr. Dejan Krušec, je podal dopolnilno obrazložitev, v kateri je predstavil
               glavne elemente poroštvene pogodbe. V krajši razpravi je bilo med drugim ugotovljeno,
               da je v 2. členu besedila prevoda poroštvene pogodbe v slovenskem jeziku številka 572
               milijonov z besedo napisana napačno, in sicer je namesto 572 milijonov v oklepaju
               navedeno 572 tisoč evrov. Ob koncu razprave so predstavniki predlagateljev odgovorili
               na zastavljena vprašanja, podali dodatna pojasnila ter poudarili, da je pravilen
               znesek 572 milijonov evrov. Pred glasovanjem o vseh členih predloga zakona je odbor
               sprejel sklep. Glede na to, da je Odbor za zunanjo politiko ugotovil, da je v 2.
               členu prevoda besedila poroštvene pogodbe številka 572 milijonov z besedo zapisana
               napačno, odbor predlaga, da Zakonodajno-pravna služba v končni redakciji in pripravi
               besedila za objavo besedo tisoč popravi z besedo milijonov. Člani odbora so nato
               glasovali o vseh členih predloga zakona skupaj in jih sprejeli brez glasu proti.</p>
               <p>Ker k predlogu zakona na matičnem delovnem telesu ni bil sprejet noben amandma, Odbor
               za zunanjo politiko Državnemu zboru predlaga, da Predlog zakona o ratifikaciji
               Poroštvene pogodbe med Republiko Slovenijo in Evropsko investicijsko banko <stage>(TEŠ –
               Termoelektrarna Šoštanj/B)</stage> sprejme v predloženem besedilu. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp71">

               <speaker>PREDSEDNIK DR. GREGOR VIRANT:</speaker>

               <p>Sledi predstavitev stališč poslanskih skupin.</p>
               <p>V imenu Poslanske skupine Socialnih demokratov, gospod Samo Bevk.</p>
            </sp>
            <sp xml:id="SDZ6-Izredna-24-2012-12-21.sp72">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor!</p>
               <p>Poslanska skupina Socialnih demokratov bo večinsko podprla Predlog zakona o
               ratifikaciji Poroštvene pogodbe med Republiko Slovenijo in Evropsko investicijsko
               banko za obveznosti iz dolgoročnega posojila v višini 440 milijonov evrov, ki ga
               najame Termoelektrarna Šoštanj pri Evropski investicijski banki za financiranje
               projekta postavitve nadomestnega bloka 6 v Termoelektrarni Šoštanj. Državni zbor je
               julija letos sprejel zakon o poroštvu Republike Slovenije, ker bi morala v nasprotnem
               primeru država odpisati skoraj milijardo vrednosti svojega premoženja in z
               dokapitalizacijo zagotoviti okoli 450 milijonov za revitalizacijo blokov 4 in 5 v TEŠ
               ter prispevati blizu 300 milijonov evrov sredstev na podlagi posebnih zakonov za
               zapiranje premogovnika Velenje. Sprejetje poroštvenega zakona in najetje posojila pri
               Evropski investicijski banki je bilo ekonomsko najbolj smotrno zaradi tega, ker
               Evropska investicijska banka zagotavlja najbolj ugodna posojila.</p>
               <p>Čeprav novela Energetskega zakona dopušča možnost, da Termoelektrarna Šoštanj zastavi
               objekte kot zavarovanje za kredit, bi bila cena kredita bistveno višja kot v primeru,
               da je kredit zavarovan s poroštvom države. Dodatne finančne obremenitve projekta
               imajo za posledico višjo ceno električne energije oziroma poslabšajo ekonomiko
               naložbe. Neposredni finančni učinek zadolžitve s poroštvom države je za 2,5 % nižja
               obrestna mera za 440 milijonov evrov posojila, kar znaša 11 milijonov evrov letno. Na
               podlagi praktičnega izračuna za 25-letno posojilo to pomeni, da bo kredit za 180
               milijonov evrov nižji od kredita brez poroštva za TEŠ 6. Sklenitev poroštvene pogodbe
               in njena ratifikacija sta poglavitna pogoja za črpanje posojila, ki bo
               Termoelektrarni Šoštanj omogočilo nemoteno nadaljevanje investicije postavitve
               nadomestnega bloka 6. V primeru, da danes ne bi ratificirali zakona o poroštveni
               pogodbi, bi Holding Slovenske elektrarne postal insolvenčen, ker jamči za vse
               obveznosti Termoelektrarne Šoštanj, s tem pa bi nastala velika gospodarska škoda.</p>
               <p>Poslanska skupina Socialnih demokratov bo večinsko podprla predlog zakona o
               ratifikaciji. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp73">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Državljanske liste, gospod Bojan Starman.</p>
            </sp>
            <sp xml:id="SDZ6-Izredna-24-2012-12-21.sp74">

               <speaker>BOJAN STARMAN (PS DL):</speaker>

               <p>Lep pozdrav še enkrat.</p>
               <p>Tudi poslanci Državljanske liste bomo podprli pogodbo oziroma ratifikacijo pogodbe
               med Republiko Slovenijo in Evropsko investicijsko banko in s tem omogočili, da se
               projekt v Šoštanju čim prej dokonča in prične, se postavi v funkcijo. Mislim, da je
               to za vse nas najbolj važno, ne glede na to, kaj se je zgodilo. Mislim, da je ta
               projekt malo predrag in da so bili posegi in zahteve Vlade na nek način pravilne. S
               tem se je zaustavila rast skupne investicijske vrednosti v nedogled in zdaj je treba
               vse skupaj čim hitreje dokončati in omogočiti, da se investicija začne vračati. To
               bomo omogočili le, če bomo hitro – čas je denar –, čim hitreje zaključili in začeli
               proizvajati električno energijo, začeli proizvajati novo vrednost in začeli vračati
               kredite. Upam, da bo planirana donosnost dovolj velika, da bo lahko poskrbela za
               tekoče pokrivanje tekočih stroškov, za vračanje vseh kreditov, tudi tistih, za katere
               je poroštvo dala država, da ne bi iz tega poroštva prišli v situacijo, da jo bo
               morala tudi država vračati. Zato je res pomembno, da se začeto dokonča in čim hitreje
               začne prinašati novo vrednost.</p>
               <p>Mislim, da je bila celotna situacija, investicija zelo nerodno vodena, zelo nerodno
               pripravljena. To, da sedaj razpravljamo o tem, ali damo garancijo, ki je pogoj za
               črpanje kreditov, mislim, da je nekako, vsaj zame, čudno, ker bi vsaka investicija
               morala imeti pokritje vnaprej, vse garancije in bi morala biti pokrita od samega
               začetka. S tem, ko se zmeraj sprašujemo, ali bi, ali ne bi – jasno je, da ne moreš
               take velike investicije sredi oziroma pri 80 % dokončanega projekta kar naenkrat
               zaključiti. Vedno imamo občutek, da smo na nek način prisiljeni v neke odločitve, ki
               bi jih, če ne bi bilo take situacije, sprejemali drugače. Zato upam, da se bomo
               začeli lotevati tudi kakšnega drugega projekta. Mislim, da je premog siguren vir,
               energija in nam nadomešča potrebe po uvozu elektrike ali nafte. Raje pa bi podpiral
               in vlagal v pospešeno gradnjo hidroelektrarn, ki so trajno in dolgoročno bolj uspešne
               in donosne, na Savi in tudi druge. Upam, da se bodo čim hitreje pričeli tudi ti
               projekti in da ne bo preveč zatikanj pri pripravi dokumentacije in iskanju
               soglasij.</p>
               <p>Še enkrat, v Državljanski listi bomo predlog podprli, z upanjem, da se investicija
               čim hitreje zaključi in da imamo vsi od tega koristi. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp75">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke, gospod Jakob Presečnik.</p>
            </sp>
            <sp xml:id="SDZ6-Izredna-24-2012-12-21.sp76">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik. Gospod državni sekretar s sodelavcem,
               kolegice in kolegi!</p>
               <p>Gre že za, ne vem, drugo ali tretjo obravnavo istega problema. Gre za zakon o
               ratifikaciji Poroštvene pogodbe med Republiko Slovenijo in Evropsko investicijsko
               banko. Večino razprave smo opravili pri zakonu o poroštvu. Takrat je bila razprava
               dolga, zato ne mislim ponavljati razprav iz tistega časa. Opozoril bi le na tri
               vidike, tri po moji oceni najpomembnejše vidike te največje investicije, ki je
               trenutno v teku v Republiki Sloveniji. Prvi je energetski vidik, ki ga verjetno ni
               treba posebej poudarjati. Drugi je ekološki vidik. Energetski objekt na eni strani
               uporablja premog. Zdi se mi , da je pri tem najpomembnejša zamenjava starih, ekološko
               zastarelih blokov. To se mi zdi najpomembnejše vprašanje oziroma najpomembnejši
               odgovor. Tretji pa je finančni vidik, pri katerem je treba glede poroštva upoštevati
               ceno kredita brez poroštva države in ceno kredita z državnim poroštvom. Pri tem pa,
               glede na diskusijo, ki je danes izražena in v javnosti večkrat poudarjena,
               pričakujemo, da bodo ustrezni organi potrdili ali pa zavrgli namigovanje o
               netransparentnosti in neracionalnosti porabe sredstev oziroma rasti investicijske
               vrednosti. Nekdo, če je, je za to odgovoren.</p>
               <p>Iz vsega tega sledi, da bomo v Poslanski skupini Slovenske ljudske stranke zakon o
               ratifikaciji poroštvene pogodbe podprli. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp77">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine DeSUS gospa Marija Plevčak, izvolite.</p>
            </sp>
            <sp xml:id="SDZ6-Izredna-24-2012-12-21.sp78">

               <speaker>MARIJA PLEVČAK (PS DeSUS):</speaker>

               <p>Pred nami je Predlog zakona o ratifikaciji Poroštvene pogodbe med Republiko Slovenijo
               in Evropsko investicijsko banko za del kredita za 6. blok Termoelektrarne Šoštanj.
               Vlada je že v začetku letošnjega leta predlagala sklenitev poroštvene pogodbe s TEŠ 6
               in z Evropsko investicijsko banko za del kredita v višini 440 milijonov evrov. Ko je
               bila ta odločitev Vlade sprejeta, je bilo pričakovano, da bodo postopki stekli hitro
               in da se bo 6. blok lahko gradil naprej. Vendar ni šlo tako kot je bilo zamišljeno.
               Postopki za ratifikacijo pogodbe so vmes iz neznanega razloga zastali, s potrditvijo
               pogodbe v Državnem zboru pa se danes projekt končno premika iz mrtve točke. Naj
               spomnim, da smo v Državnem zboru zakon o državnem poroštvu za gradnjo TEŠ 6 sprejeli
               julija letos. V njem je zapisano, da bo država jamčila za 440 milijonov evrov vredno
               posojilo pri Evropski investicijski banki, če bo TEŠ izpolnil določene pogoje. Eden
               od njih je bil, da cena projekta ne sme preseči sedanjih 1,3 milijarde evrov.</p>
               <p>Pogodba o ureditvi razmerij v zvezi s projektom postavitve 6. bloka TEŠ ureja
               razmerja med ministrstvoma in TEŠ v zvezi z izvedbo projekta oziroma zahtevami, ki
               jih mora skladno z določbami zakona o poroštvu za izgradnjo TEŠ 6 izpolniti
               šoštanjska termoelektrarna kot investitor projekta. Kot že rečeno, TEŠ s podpisom te
               pogodbe zagotavlja, da bo skupna investicijska vrednost projekta nižja od končne
               vrednosti projekta, ki je določena v noveliranem investicijskem programu številka 4
               in 5, ter da bo projekt dokončan v skladu s terminskim načrtom gradnje, in sicer
               najkasneje do 15. februarja leta 2016, ko mora biti pridobljeno tudi uporabno
               dovoljenje. TEŠ se tudi zavezuje, da vrednost ogljikovega dioksida v obstoječih
               blokih in v 6. bloku ne bo presegla vrednosti za posamezna leta, določena v NIP 5.
               Pogodba določa tudi, da mora biti maksimalna cena dobave premoga taka, kot je
               določena v NIP 5, ter minimalno donosnost projekta.</p>
               <p>Pogodba o urejanju razmerij vsebuje tudi sankcije kršitev pogodbenih obveznosti, ker
               je med drugim predviden tudi odstop uprave TEŠ brez pravice do odpravnine. Pogodba o
               načinu in pogojih zavarovanja poroštva podrobneje opredeljuje zavarovanje državnega
               poroštva. TEŠ je poroku, državi, dolžan v zavarovanje izpolnitve svojih obveznosti
               predložiti 5 bianko menic, podpisanih s strani TEŠ, skupaj z nepreklicno izjavo TEŠ
               za njihovo izpolnitev, to je menično izjavo. Za poroštvo bo TEŠ poroku plačeval
               premijo, primerljivo premijam na finančnih trgih, še predvideva pogodba o pogojih
               zavarovanja poroštva. Ker poroštva doslej ni bilo, je prihajalo do težav s
               financiranjem projekta, zato je dobavitelj glavne tehnološke opreme, Alstom, v
               začetku novembra napovedal zmanjšanje obsega dela in do sedaj z gradbišča umaknil že
               več kot polovico delavcev. Dela na gradbišču se sicer opravljajo, vendar po precej
               zmanjšanem obsegu. Zato nastajajo dodatni stroški, ki jih v TEŠ ocenjujejo na cca 30
               milijonov evrov. Na projektu je doslej opravljenih že 70 % del. TEŠ je za to prejel
               843 milijonov evrov računov, od česar je 684 milijonov evrov že plačanih. Neplačanih
               računov je približno 154 milijonov Alstomu in preko 5,6 milijona evrov domačim
               izvajalcem.</p>
               <p>Glede na to, da smatramo, da je projekt treba dokončati, bomo v Poslanski skupini
               Demokratične stranke upokojencev Slovenije predlog zakona o ratifikaciji podprli.
            </p>
            </sp>
            <sp xml:id="SDZ6-Izredna-24-2012-12-21.sp79">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Nove Slovenije gospod Jožef Horvat, izvolite.</p>
            </sp>
            <sp xml:id="SDZ6-Izredna-24-2012-12-21.sp80">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik, za dano besedo. Spoštovani kolegice in kolegi!</p>
               <p>Kot vsi veste in kot je tudi slovenski javnosti znano, je Nova Slovenija ostro
               nasprotovala zakonu o poroštvu Republike Slovenije za najetje kredita v višini 440
               milijonov evrov za dokončanje objekta TEŠ 6. Ne bom ponovno razlagal naših
               argumentov, lahko pa bi jih povzel z izjavo našega evropskega komisarja, gospoda
               Janeza Potočnika, ki večkrat rad ponovi naslednje. Pravi, da bo Evropa zelena ali pa
               je ne bo. Tudi na drugem mestu, ko pravi – in z njim močno soglašamo –, da TEŠ 6 ni
               pot v nizkoogljično družbo. Ampak, zakon je v Državnem zboru dobil podporo in mi
               spoštujemo tukaj sprejete zakone, tudi, če so slabe rešitve. Zato bo Poslanska
               skupina Nove Slovenije zakon o ratifikaciji poroštvene pogodbe podprla. To je neke
               vrste stranski produkt ali pa izvedbeni akt zakona o poroštvu Republike
               Slovenije.</p>
               <p>Zaključujem z mislijo in s pričakovanji, da bo slovenski komisar gospod Janez
               Potočnik, ki ga osebno cenim, odločen tudi glede izgradnje plinskih terminalov v
               Tržaškem zalivu oziroma njegovem zaledju. Verjamemo in vemo, da je on komisar
               sedemindvajseterice, kmalu osemindvajseterice, in da je komisar vseh približno 500
               milijonov državljanov evropske zveze. Ampak, kljub vsemu ne bo naredil napake, če se
               bo zavzel za to, da ne bo prišlo do gradnje plinskih terminalov v Tržaškem zalivu in
               njegovem zaledju. To bo po našem trdnem prepričanju dobro za Slovenijo in kar je
               dobro za Slovenijo, je dobro za Evropo. Hvala lepa.</p>
            </sp>
            <sp xml:id="SDZ6-Izredna-24-2012-12-21.sp81">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Pozitivna Slovenija, gospod Jože Velikonja.</p>
            </sp>
            <sp xml:id="SDZ6-Izredna-24-2012-12-21.sp82">

               <speaker>JOŽE VELIKONJA (PS PS):</speaker>

               <p>Spoštovani gospod predsednik, spoštovani poslanke in poslanci!</p>
               <p>Pozitivna Slovenija je že ob obravnavi zakona o poroštvu za TEŠ 6 opozarjala
               vladajočo koalicijo in Vlado, da zgolj sprejetje zakona še ne pomeni dejanskega
               poroštva in da bo za operativnost poroštva morala skleniti mednarodno pogodbo Vlada,
               Državni zbor pa jo bo moral ratificirati. Prav tako je Pozitivna Slovenija
               zatrjevala, da omenjeni zakon ne more in ne sme predstavljati odveze tej vladi, da ne
               prevzame odgovornosti za projekt TEŠ 6, saj je bila večina pogodb podpisana v času
               njenega prejšnjega mandata. Vlada je za podporo zakonu investitorju postavila vsem
               znanih 5 pogojev. TEŠ je zagotovil, da bo vladne pogoje izpolnil in da investicijska
               vrednost za 6. blok Termoelektrarne Šoštanj ostaja enaka kot prej, to je 1,3
               milijarde evrov. Državni zbor je na podlagi teh zagovoril na 16. izredni seji julija
               zakon sprejel.</p>
               <p>V Pozitivni Sloveniji podpiramo dokončanje TEŠ 6, to smo zapisali tudi v predvolilnem
               programu. Hkrati pa smo zahtevali revizijo postopka vodenja projekta in seznanitev
               javnosti. Najbrž se lahko na podlagi dosedanjih razprav vsi strinjamo, da projekt ni
               najbolj ekonomičen in da lahko poroštvo ekonomiko projekta izboljša. Dejstvo je, da
               se je zaradi vladnega zavlačevanja gradnja zaradi neplačevanja opravljenih del
               oziroma računov že zaustavljala. Poleg tega pa naj bi konzorcij bank, ki financira
               projekt, med njimi tudi EIB in EBRD, odstopil od financiranja projekta, če poroštvena
               pogodba ne bo podpisana in ratificirana. Pristojna ministra Vlade Republike
               Slovenije, dr. Janez Šušteršič in Zvonko Černač, sta šele 30. novembra letošnjega
               leta s TEŠ podpisala pogodbo o ureditvi razmerij v zvezi s projektom postavitve
               nadomestnega bloka 6 v TE Šoštanj ter pogodbo o načinu in pogojih zavarovanja
               poroštva Republike Slovenije. S tem so bile odpravljene ovire za sklenitev poroštvene
               pogodbe in posledično za njeno ratifikacijo. Blok 6 Termoelektrarne Šoštanj je danes
               v fazi, ko je že večinsko izgrajen in ko mnoga že opravljena dela še niso plačana.
               Poleg tega za obveznosti TEŠ odgovarja tudi HSE kot tako imenovana starševska družba.
               Ta sredstev v primeru vnovčitev garancij nima, še dodatno potem, ko je Vlada za
               dividende iz holdinga prenesla 20 milijonov evrov, kar bi pomenilo, da bi HSE morala
               dokapitalizirati država ali pa bi vanjo vstopil solastnik, ki bi s poravnanimi
               obveznostmi HSE lahko postal večinski lastnik Holdinga Slovenske elektrarne. V tem
               primeru bi lahko prišlo do škode za lastnika, državo. Stroški v primeru stečaja
               Holdinga Slovenske elektrarne bi bili mnogo višji od investicijske vrednosti
               projekta, da ne omenjam ostalih ekonomskih stroškov, ki so vezani na zagotavljanje
               oskrbe z elektriko.</p>
               <p>Kljub omenjenemu dejstvu sprejetju poroštva poslanci Pozitivne Slovenije ne bomo
               nasprotovali.</p>
            </sp>
            <sp xml:id="SDZ6-Izredna-24-2012-12-21.sp83">

               <speaker>PREDSEDNIK DR. GREGOR VIRANT:</speaker>

               <p>Še v imenu Poslanske skupine Slovenske demokratske stranke, mag. Marko Pogačnik.</p>
            </sp>
            <sp xml:id="SDZ6-Izredna-24-2012-12-21.sp84">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik Državnega zbora, predstavniki Vlade, kolegice, kolegi!</p>
               <p>Glede na to, da je Državni zbor dal poroštvo za izvedbo tega projekta, v Poslanski
               skupini SDS ne vidimo razloga, da ne bi podprli ratifikacije pogodbe med Republiko
               Slovenijo in Evropsko investicijsko banko. Apeliramo na vse deležnike, da bodo s tem
               projektom delovali skrajno ekonomično, gospodarno in da bo projekt izpeljan v okviru
               vseh normalnih cen. Hvala.</p>
            </sp>
            <sp xml:id="SDZ6-Izredna-24-2012-12-21.sp85">

               <speaker>PREDSEDNIK DR. GREGOR VIRANT:</speaker>

               <p>Hvala. Vsi imamo radi kratke in jedrnate predstavitve stališč.</p>
               <p>Končali smo s predstavitvijo stališč poslanskih skupin. Na matičnem delovnem telesu
               ni bil sprejet noben amandma, zato tudi na seji zbora ni mogoče predlagati
               amandmajev. Odločanje o predlogu zakona bomo opravili v okviru glasovanj čez
               približno 15 minut.</p>
               <p>Prekinjam to točko dnevnega reda in tudi sejo, ki jo bomo z glasovanji nadaljevali ob
               12.15.</p>
               <stage type="time">(Seja je bila prekinjena ob 11.59 in se je nadaljevala ob 12.14.)</stage>
            </sp>
            <sp xml:id="SDZ6-Izredna-24-2012-12-21.sp86">

               <speaker>PREDSEDNIK DR. GREGOR VIRANT:</speaker>

               <p>Spoštovani kolegice in kolegi! Nadaljujemo s prekinjeno sejo zbora.</p>
               <p>Prehajamo na glasovanja Državnega zbora o predlogih odločitev, zato vas prosim, da
               preverite delovanje glasovalnih naprav. <title>Nadaljujemo s prekinjeno 1. točko dnevnega reda, to je z obravnavo Predloga sklepa o zahtevi
                  Državnega zbora Republike Slovenije za presojo ustavnosti posledic, ki bi nastale z odložitvijo uveljavitve ali
                  zaradi zavrnitve Zakona o izvrševanju proračunov Republike Slovenije za leti 2013
                  in 2014 na referendumu.</title>
               </p>
               <p>K predlogu sklepa matično delovno telo ni sprejelo nobenega amandmaja, zato
               amandmajev na seji zbora ni bilo mogoče vlagati.</p>
               <p>Prehajamo na odločanje o predlogu sklepa.</p>
               <p>Proceduralno, gospa Alenka Jeraj, izvolite.</p>
            </sp>
            <sp xml:id="SDZ6-Izredna-24-2012-12-21.sp87">

               <speaker>ALENKA JERAJ (PS SDS):</speaker>

               <p>Hvala, gospod predsednik.</p>
               <p>Skladno s poslovnikom predlagamo 15-minutni odmor za posvetovanje v poslanski skupini
               pred odločanjem.</p>
            </sp>
            <sp xml:id="SDZ6-Izredna-24-2012-12-21.sp88">

               <speaker>PREDSEDNIK DR. GREGOR VIRANT:</speaker>

               <p>Gospa Alenka Jeraj, to lahko stori samo vodja poslanske skupine ali namestnik, tako
               da ne morete.</p>
               <p>Želi kdo obrazložiti glas v imenu poslanske skupine?</p>
               <p>Namestnica vodje poslanske skupine, gospa Janja Napast,izvolite.</p>
            </sp>
            <sp xml:id="SDZ6-Izredna-24-2012-12-21.sp89">

               <speaker>JANJA NAPAST (PS SDS):</speaker>

               <p>Hvala lepa za besedo.</p>
               <p>Kot namestnica bi prosila za 15-minutni odmor za posvetovanje v poslanski skupini.
            </p>
            </sp>
            <sp xml:id="SDZ6-Izredna-24-2012-12-21.sp90">

               <speaker>PREDSEDNIK DR. GREGOR VIRANT:</speaker>

               <p>Najprej bom povprašal, če želi kdo obrazložiti glas v imenu poslanske skupine. Nihče.
               Ali želi kdo v svojem imenu obrazložiti glas? Če nihče ne želi obrazložiti glasu,
               potem bom prekinil sejo do 12.30 in potem glasujemo.</p>
               <stage type="time">(Seja je bila prekinjena ob 12.18 in se je nadaljevala ob 12.28.)</stage>
            </sp>
            <sp xml:id="SDZ6-Izredna-24-2012-12-21.sp91">

               <speaker>PREDSEDNIK DR. GREGOR VIRANT:</speaker>

               <p>Spoštovani kolegice in kolegi!</p>
               <p>Glasovali bomo o predlogu sklepa o zahtevi Državnega zbora za presojo ustavnosti
               posledic referenduma. Če ste pripravljeni, bi začeli glasovanje.</p>
               <p>Glasujemo. Navzočih je 66 poslank in poslancev, za je glasovalo 45, proti 15.</p>
               <p><stage>(Za je glasovalo 45.)</stage> <stage>(Proti 15.)</stage></p>
               <p>Sklep je sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 2. točko
                  dnevnega reda, to je z obravnavo Predloga zakona o spremembah in dopolnitvah
                  Zakona o igrah na srečo.</title>
               </p>
               <p>Prehajamo na <title>tretjo obravnavo</title>. V drugi obravnavi amandmaji k dopolnjenemu
               predlogu zakona niso bili vloženi, zato v tretji obravnavi ni mogoče vlagati
               amandmajev.</p>
               <p>Prehajamo na odločanje o predlogu zakona.</p>
               <p>Gospod Janko Veber, obrazložitev glasu v imenu Poslanske skupine Socialnih
               demokratov.</p>
            </sp>
            <sp xml:id="SDZ6-Izredna-24-2012-12-21.sp92">

               <speaker>JANKO VEBER (PS SD):</speaker>

               <p>Hvala.</p>
               <p>V Poslanski skupini Socialnih demokratov bomo nasprotovali zakonu o prirejanju iger
               na srečo, kajti vsebina, ki je zapisana v tem zakonu, odpravlja nadzor nad igrami na
               srečo, saj se ukinja urad, ki je bil zadolžen za to, da je spremljal delovanje vseh,
               ki se v Sloveniji ukvarjajo s to dejavnostjo. Je sicer všečna rešitev v smislu, da
               naj bi Davčna uprava opravljala ta nadzor, ampak vemo, da Davčna uprava nima dovolj
               ljudi, da bi opravljala svoje dolžnosti v takšnem obsegu, kot bi pričakovali.</p>
               <p>Ker je to samo prvi korak k temu kar sledi – namreč, v javni razpravi je tudi
               obsežnejša sprememba Zakona o igrah na srečo, kjer se predvideva popolnoma odprta
               igra brez pravil na tem področju –, bomo nasprotovali temu zakonu, ki odpravlja
               regulatorja, ki je nadziral igre na srečo in spremljal izvajanje vseh, ki se s tem
               ukvarjajo. To je še eden od tistih zakonov, ki kaže na neomajno željo, da se vse
               inštitucije v državi, ki opravljajo kakršenkoli nadzor nad kapitalom, odpravijo in se
               to poskuša izkoristiti zgolj in samo zato, da nekateri ponovno pridobijo želeno
               korist iz vsega tega, kar lahko počnejo, tudi znotraj iger na srečo. Še huje pa je,
               da bo posledično zaradi takšnega delovanja na tem področju oškodovan tako državni
               proračun kot tudi lokalni proračuni, ki prejemajo del sredstev od te dejavnosti,
               kajti če ne bo nadzora, ne bo možnosti spremljati, kako se sredstva prelivajo oziroma
               izgubljajo mimo državnega proračuna in mimo proračunov občin. Zato bomo nasprotovali
               temu zakonu. Hvala.</p>
            </sp>
            <sp xml:id="SDZ6-Izredna-24-2012-12-21.sp93">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Glasovali bomo o predlogu zakona.</p>
               <p>Glasujemo. Navzočih je 73 poslank in poslancev, za je glasovalo 62, proti 8.</p>
               <p><stage>(Za je glasovalo 62.)</stage> <stage>(Proti 8.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je z obravnavo Predloga zakona o
                  ratifikaciji Poroštvene pogodbe med Republiko Slovenijo in Evropsko investicijsko
                  banko za Termoelektrarno Šoštanj.</title>
               </p>
               <p>Ker k predlogu zakona matično delovno telo ni sprejelo nobenega amandmaja, amandmajev
               na seji Državnega zbora ni bilo mogoče vlagati.</p>
               <p>Prehajamo na odločanje o predlogu zakona.</p>
               <p>Glasujemo. Navzočih je 68 poslank in poslancev, za je glasovalo 53, proti 2.</p>
               <p><stage>(Za je glasovalo 53.)</stage> <stage>(Proti 2.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in 24. izredno sejo Državnega zbora.</p>
               <p>Želim vam lepe božične praznike. Seveda se vidimo jutri, ampak upam, da glede dela ne
               bo kakšne posebne abstinenčne krize. Vidimo pa se še 28. decembra na izredni seji.
                  <stage type="time">Seja se je končala 21. decembra 2012 ob 12.35.</stage>
               </p>
            </sp>
         </div>
      </body>
   </text>
</TEI>