<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-22-2014-03-03">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E601FE4C754324D7C1257C9700505D01</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=E601FE4C754324D7C1257C9700505D01</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-22-2014-03-03.DZ" n="22">
               <name>Redna</name>
               <date when="2014-03-03"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-22-2014-03-03.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">22. seja</stage>
            <stage type="chairman">Sejo so vodili predsednik Državnega zbora Janko Veber ter podpredsednice Renata
            Brunskole, Polonca Komar in Romana Tomc.</stage>
            <stage type="time">Seja se je začela ob 12 uri.</stage>


            <sp xml:id="SDZ6-Redna-22-2014-03-03.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 22. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora. Obveščen sem, da se današnje seje ne morejo
               udeležiti naslednje poslanke in poslanci: gospa Eva Irgl, gospa Irena Tavčar, gospa
               Janja Napast, gospa Marjana Kotnik Poropat, gospod Matevž Frangež, gospod Jakob
               Presečnik, gospod Branko Kurnjek od 15. ure dalje in gospod Rihard Braniselj od 14.
               ure dalje.</p>
               <p>Na sejo sem vabil predsednico Vlade, ministrici in ministre ter generalno sekretarko
               Vlade k 1. točki dnevnega reda, predstavnika 5000 volivk in volivcev k 7. in 8. točki
               dnevnega reda ter predstavnike Vlade k vsem točkam dnevnega reda. Vse prisotne lepo
               pozdravljam.</p>
               <p>Prehajamo na <title>določitev dnevnega reda</title> 22. seje državnega zbora. Predlog
               dnevnega reda ste prejeli v petek, 21. februarja 2014, s sklicem seje.</p>
               <p>O predlogu dnevnega reda bomo odločali v skladu z drugim odstavkom 64. člena
               Poslovnika Državnega zbora. Predlogov za umik posamezne točke z dnevnega reda nisem
               prejel.</p>
               <p>Prehajamo na obravnavo in odločanje o predlogih za širitev dnevnega reda. Po dogovoru
               na 84. seji Kolegij predsednika Državnega zbora 24. februarja 2014 Državnemu zboru
               predlagam, da dnevni red 22. seje razširi z obravnavo Predloga zakona o spremembah in
               dopolnitvah Zakona o javnem naročanju, nujni postopek, 
                  EPA 1802-VI
               , in Predloga zakona o spremembah in dopolnitvah Zakona o javnem naročanju na
               vodnem, energetskem, transportnem področju in področju poštnih storitev, nujni
               postopek, 
                  EPA 1801-VI
               .</p>
               <p>Predloga za širitev ste prejeli v ponedeljek, 24. februarja 2014, in tudi predlagam,
               da o obeh predlogih za širitev razpravljamo skupaj, o vsakem predlogu posebej pa bomo
               seveda glasovali. Sprašujem, če želi mogoče predstavnik Vlade, ki je predlagateljica
               predlogov zakonov, besedo za predmetno razširitev dnevnega reda. Ugotavljam, da ne.
               Želi mogoče kdo od predstavnikov poslanskih skupin besedo glede razširitve? Želi.</p>
               <p>V imenu Poslanske skupine Slovenske demokratske stranke ima besedo gospod Grill.</p>
            </sp>
            <sp xml:id="SDZ6-Redna-22-2014-03-03.sp2">

               <speaker>IVAN GRIL (PS SDS):</speaker>

               <p>Najlepša hvala. Vsem lep pozdrav!</p>
               <p>Glede na besedilo obeh zakonov smo v Poslanski skupini Slovenske demokratske stranke
               najprej imeli željo in tudi namen, da oba zakona podpremo, da se širi dnevni red in
               tudi sama vsebina. Vendar iz samih členov ni moč razbrati teksta tako v detajle, kot
               smo lahko na Odboru za finance s strani predsednika Državne revizijske komisije
               zasledili oziroma bili opozorjeni na tri sklope, ki so po njihovem mnenju slabi in
               predstavljajo veliko nevarnost, da ta zakon oziroma oba zakona ne bosta dosegla
               tistih ciljev, ki jih želimo zasledovati. Prav konkretno so opozorili, kakšne
               pomanjkljivosti so. Glede na to, da tudi sami niso imeli dovolj časa, da bi lahko
               dali pripombe v takšnem smislu, da bi se lahko upoštevale v besedilu zakona, njihove
               pripombe v tekst niso bile vnesene in niso bile upoštevane.</p>
               <p>Iz navedenih razlogov, predvsem pa zaradi opozoril Državne revizijske komisije v
               Slovenski demokratski stranki ocenjujemo, da je nujni postopek za ta dva zakona
               neprimeren in se bomo zaradi tega pri glasovanju o širitvi vzdržali, ravno tako pa
               tudi pri nadaljnjem postopku obravnave. Hvala lepa.</p>
            </sp>
            <sp xml:id="SDZ6-Redna-22-2014-03-03.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo v imenu poslanske skupine obrazložiti glas? Ugotavljam, da ne. S tem smo
               zaključili razpravo o predlogih za širitev.</p>
               <p>Prehajamo na odločanje, zato vas prosim, da preverite delovanje glasovalnih
               naprav.</p>
               <p>Prehajamo na odločanje o predlogu za širitev dnevnega reda s Predlogom zakona o
               spremembah in dopolnitvah Zakona o javnem naročanju, nujni postopek, 
                  EPA 1802-VI
               .</p>
               <p>Glasujemo. Navzočih je 74 poslank in poslancev, za je glasovalo 42, proti nihče.</p>
               <p>(Za je glasovalo 42.) (Proti nihče.)</p>
               <p>Ugotavljam, da je predlog za širitev dnevnega reda sprejet.</p>
               <p>Obveščam vas, da bo Državni zbor predlog zakona obravnaval kot 1.a točko dnevnega
               reda v četrtek, 6. marca 2014.</p>
               <p>Prehajamo še na odločanje o predlogu za širitev dnevnega reda s Predlogom zakona o
               spremembah in dopolnitvah Zakona o javnem naročanju na vodnem, energetskem,
               transportnem področju in področju poštnih storitev, nujni postopek, 
                  EPA 1801-VI
               .</p>
               <p>Glasujemo. Navzočih je 74 poslank in poslancev, za je glasovalo 42, proti nihče.</p>
               <p>(Za je glasovalo 42.) (Proti nihče.)</p>
               <p>Ugotavljam, da je predlog za širitev dnevnega reda sprejet.</p>
               <p>Hkrati vas obveščam, da bo Državni zbor predlog zakona obravnaval kot 1.b točko
               dnevnega reda v četrtek, 6. marca 2014.</p>
               <p>Prehajamo še na glasovanje o določitvi dnevnega reda v celoti. Državnemu zboru
               predlagam, da za današnjo sejo določi dnevni red, kot ste ga prejeli s sklicem in
               sprejetima dopolnitvama.</p>
               <p>Glasujemo. Navzočih je 74 poslank in poslancev, za je glasovalo 50, proti nihče.</p>
               <p>(Za je glasovalo 50.) (Proti nihče.)</p>
               <p>Ugotavljam, da je dnevni red 22. seje Državnega zbora določen.</p>
               <p>Prehajamo na <title>1. TOČKO DNEVNEGA REDA – VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 39
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. ter 247. členom Poslovnika Državnega zbora. Na prva tri vprašanja
               poslancev opozicije in na poslansko vprašanje poslanske skupine vladajoče koalicije
               bo odgovorila predsednica Vlade. Vsak poslanec oziroma poslanka ima za postavitev
               vprašanja na voljo tri minute, predsednica Vlade, ministrici in ministri odgovorijo
               na vprašanja v največ petih minutah. Če je vprašanje postavljeno več ministrom, imajo
               vsi skupaj na voljo pet minut za odgovor. Poslanec, ki ne bo zadovoljen z odgovorom,
               lahko zahteva dopolnitev odgovora, ne more pa postaviti dodatnega vprašanja. Poslanke
               in poslance prosim, da ste na to pozorni. Obrazložitev zahteve za dopolnitev odgovora
               poslanec predstavi v dveh minutah, dopolnitev odgovora pa sme trajati največ tri
               minute. Poslanec, ki je postavil vprašanje, lahko zahteva, da se na naslednji seji
               opravi razprava o odgovoru predsednice Vlade, ministrice ali ministra. O tem določi
               Državni zbor brez razprave. V primeru, da poslanec na postavljeno vprašanje danes ne
               bo dobil odgovora, mu morajo predsednica Vlade, ministrica in minister v 30 dneh
               predložiti pisni odgovor. Poslanec, ki je postavil vprašanje, na katerega ni bilo
               odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo redno sejo državnega zbora. Obveščam vas še, da so se
               v zvezi z današnjo točko opravičili Karel Erjavec, minister za zunanje zadeve, doktor
               Gregor Virant, minister za notranje zadeve, ter Roman Jakič, minister za obrambo. Na
               e-klopi je objavljen pregled poslanskega vprašanja, na katerega v poslovniškem roku
               ni bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja, kot sem v
               uvodu povedal, bo odgovarjala predsednica Vlade magistrica Alenka Bratušek. Prvi bo
               postavil vprašanje predsednici Vlade gospod Franc Bogovič, Slovenska ljudska stranka.
               Izvolite.</p>
            </sp>
            <sp xml:id="SDZ6-Redna-22-2014-03-03.sp4">

               <speaker>FRANC BOGOVIČ (PS SLS):</speaker>

               <p>Lep dober dan spoštovani predsednik, kolegice in kolegi, spoštovana predsednica
               Vlade, cenjeni ministrski zbor, še posebej lepo pozdravljeni tisti trije, ministrica
               in ministra, ki ste prvič danes med nami na tej seji.</p>
               <p>Od 15. oktobra do 29. novembra je na predlog Vlade Republike Slovenije koalicija po
               nujnem postopku, kar je neobičajno za sistemski zakon, sprejela Zakon o davku na
               nepremičnine. Temu smo odločno nasprotovali tako v vseh opozicijskih strankah. Na moj
               poziv in poziv predsednika Obrtno-podjetniške zbornice gospoda Branka Meha je
               peticijo proti temu davku podpisalo 80 tisoč ljudi. Prav tako ste dobili veto od
               Državnega sveta, a vse to ni zadostovalo za to, da ni ta vladni in koalicijski
               stampedo šel svojo pot. Opozarjali smo na neurejene evidence o nepremičninah, na
               problematične davčne stopnje, na vprašljivo pomanjkanje okoli pritožbenih postopkov,
               opozarjali na to, da bodo ljudje imeli velike stroške, če se bo takšen zakon, kot ste
               ga predlagali, sprejel, na navidezne selitve in podobno. Nismo samo opozarjali. V
               Slovenski ljudski stranki smo zahtevali celo vrsto odborov, na drugi strani tudi
               predlagali številne amandmaje, s katerimi smo tudi na osnovi mnenj pravnih
               strokovnjakov želeli izboljšati ta zakon v samem postopku. Žal so bili vsi amandmaji,
               z izjemo enega, zavrnjen,i in imamo zakon, kakršen je. Vesel sem, da je Ustavno
               sodišče vzelo prednostno obravnavo tega zakona in da je tudi na prvi stopnji odločilo
               najprej glede postopka tako, kakor je. Da so bili izdani informativni izračuni, da pa
               Davčna uprava ne sme izdajati odločb. Na osnovi teh informativnih izračunov se je
               pokazalo to, kar smo predvidevali tisti, ki smo tudi s kakšnim delom na lokalnem
               nivoju poznali posledice tega zakona.</p>
               <p>Zato vas spoštovana predsednica sprašujem:</p>
               <p>Glede na velike stroške, ki so jih imeli ljudje, ko je več kot deset tisoč ljudi po
               nam znanih podatkih urejalo razne zemljiške zadeve, kdo bo pravzaprav odgovarjal za
               povečanje teh stroškov, ki so nastali v veliki meri zaradi tako sprejetega
               zakona?</p>
               <p>Se pravi vpisi v zemljiško knjigo, razne darilne pogodbe in podobno. Konec koncev je
               to nek strošek, ki se meri tudi v dnevih, dopustih, ki so jih ti ljudje morali
               jemati, da so šli na različne urade. Veliko dela je bilo narejeno v uradništvu iz
               tega naslova in nekdo mora za to tudi odgovarjati.</p>
               <p>Sam sem vas tudi vprašal po politični odgovornosti, kajti na ta zakon in pa kasneje
               na proračun je bila konec koncev izglasovala tudi zaupnica vam in vaši vladi.</p>
            </sp>
            <sp xml:id="SDZ6-Redna-22-2014-03-03.sp5">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Na postavljeno vprašanje bo odgovorila predsednica Vlade.</p>
            </sp>
            <sp xml:id="SDZ6-Redna-22-2014-03-03.sp6">

               <speaker>MAG. ALENKA BRATUŠEK:</speaker>

               <p>Najlepša hvala, spoštovani poslanec, da bom danes lahko še enkrat razložila razloge,
               zakaj se je vlada morala odločiti za to, kar je naredila. Jaz mislim, da ga ni v tej
               dvorani, ki se ne bi strinjal, da je konsolidacija javnih financ potrebna.
               Razlikujemo se pa v načinu in v hitrosti, kako bi to izpeljali. Konsolidacijo javnih
               financ se da izpeljati, jaz vedno rečem, na tri načine. Prvič, z zniževanjem
               odhodkov; drugič, z zviševanjem prihodkov; tretjič, s kombinacijo obojega. In točno
               to tretjo pot je ubrala moja oziroma naša vlada, ko je prevzela vajeti v svoje roke.
               Zato smo končali z brezglavim varčevanjem, ki je, dokazano v številkah, imel slabe
               posledice na gospodarstvo. Treba je biti pošten. Davek na nepremičnine ni v celoti
               nekaj novega, štiri davščine zamenjujemo. To je nadomestilo za uporabo stavbnega
               zemljišča, davek na premoženje, pristojbine za gozdne ceste in davek na nepremično
               premoženje večjih vrednosti. Skratka, to ni nekaj povsem novega in pozna ga praktično
               celotna Evropa. Mislim, da sta v tem trenutku dve državi, ki tega davka ne poznata.
               Lahko vam povem, glede na to, da občasno še vedno slišim, da bi bilo bolje, da bi v
               Slovenijo prišla trojka, kot da bi sami reševali svoje probleme, je ni države, ki bi
               bila v programu trojke in ne bi Irska morala v lanskem letu uvesti tega davka, vse
               ostale države so pa ta davek na nepremičnine, ki so ga že imele, morale dvigniti v
               znatnem znesku. Potem ne bi mene spraševali, ali je treba, ali je smiselno ali ne,
               ampak bi preprosto to morali narediti. In še ena stvar je pomembna. Obdavčitev
               premoženja, če se primerjamo z državami članicami OECD, je Slovenija s temi štirimi
               davščinami krepko pod povprečjem OECD. 0,6 % BDP poberemo z davki na premoženje,
               povprečje OECD je 1,8 %. Tudi z davkom na nepremičnine bomo še kar nekaj pod tem
               povprečjem – približno 1,1 % BDP.</p>
               <p>Ampak treba je biti pošten in povedati, da se uvedba davka na nepremičnine ni začela
               z lanskim letom. Zakon o množičnem vrednotenju nepremičnin je bil sprejet v letu
               2006. 1. člen tega zakona pravi: "Ta zakon ureja ocenjevanje vrednosti, vrednotenje
               nepremičnin v Republiki Sloveniji na podlagi množičnega vrednotenja nepremičnin
               zaradi obdavčenja", to je na prvem mestu, "in drugih javnih namenom, določenih z
               zakonom." 2006, 2007 se je delal popis. Mislim, da smo leta 2010 vsi dobili domov
               podatke z informativnimi izračuni vrednosti naših nepremičnin in bili pozvani, da to
               uredimo. Seveda pa država namesto lastnikov tega ni mogla urediti. In ne nazadnje je
               do danes za ta projekt, ki je bil že v osnovi namenjen davku na nepremičnine, država
               plačala 20 milijonov evrov. In kdo mislite, gospod Bogovič, bo pa to vrnil našim
               državljanom, če projekt vržemo v koš in rečemo, da ni potrebe? 20 milijonov, več kot
               13 tisoč povprečnih plač. Več kot 32 tisoč povprečnih pokojnin. Da ne rečem, da bi
               lahko s tem denarjem obnovili mostove, državne ceste in še kaj. Nadomestilo za
               uporabo stavbnega zemljišča, … /znak za konec razprave/… ki pravite, da bi se ga dalo
               vrniti, je prav tako doživel veliko ustavnih presoj. Marsikateri odlog je Ustavno
               sodišče razveljavilo in že leta 1999 je Ustavno sodišče opozorilo, da bi bilo
               primerno, da se sistem dajatev preoblikuje v davek na nepremičnine. Več pa v
               dopolnitvi.</p>
            </sp>
            <sp xml:id="SDZ6-Redna-22-2014-03-03.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev ima gospod Franc Bogovič.</p>
            </sp>
            <sp xml:id="SDZ6-Redna-22-2014-03-03.sp8">

               <speaker>FRANC BOGOVIČ (PS SLS):</speaker>

               <p>Hvala lepa.</p>
               <p>S tem odgovorom res ne morem biti zadovoljen in kaže, kaj je problem v naši državi.
               Mi se niti ne poslušamo, niti ne slišimo. Niti z eno besedo niste odgovorili, kdo bo
               odgovarjal za to, kar ste naredili ljudem. Tudi vaš odgovor dokazuje odtujenost
               oblasti od ljudi. Enostavno se ne slišimo več. V tej družbi bi želeli govoriti samo
               to, kar se nekomu zdi v tistem trenutku, da je dobro govoriti. In to počnete izza
               tega pulta zadnje leto in danes ste to na odličen način demonstrirali pri nekem
               vprašanju, kjer je treba pogledati ljudem v oči. In ko se sprejemajo takšni zakoni,
               spoštovana predsednica, smo tisti, ki smo že na terenu kakšno uro prebili, sprejeli
               kakšen odlok o stavbnih zemljiščih, pravilno ocenjevali, kakšne bodo posledice.
               Vehementno ste nas zavračali, da to ni res. Enako vam je sledila koalicija. Isto noč,
               kot smo govorili o tem davku, smo govorili o proračunu, na koncu pa je bil lep piar
               vložek zaupnica vladi predsednice, celo že štiri, pet mesecev prej, kot je bilo
               napovedano. To je fotografija, ki so jo dali na Facebook vaši ministri, ministri vaše
               vlade. Noge na mizo, vi se pa zajebavajte v tejle dvorani in govorite o davku, vse je
               dogovorjeno, mi pa počakajmo do jutra, da lahko potem v miru proslavimo. To je odnos,
               spoštovana predsednica vlade, do ljudi. Ne do tistih, ki opozarjamo na to, kar se v
               tej državi dogaja, in to je naš današnji ključni problem. Sam nikoli nisem dejal, da
               sem proti temu davku. In še enkrat, kot sem ničkolikokrat že dejal, ocenjujem, da bi
               najprej s 1. januarjem 2016 lahko ta davek spravili v življenje, da bi do takrat
               odpravili tiste pomanjkljivosti, ki so še v tem zakonu. Glede tega pa, da je nekdo
               drug kriv. Ali je nekdo, če se odloči, da bi pri hiši kupili avto, ga čez pet let
               kupijo, potem pa nekdo naredi prometno nesrečo … / izklop mikrofona 
                  
               
            </p>
            </sp>
            <sp xml:id="SDZ6-Redna-22-2014-03-03.sp9">

               <speaker>PREDSEDNIK JANKO VEBER:</speaker>

               <p>Hvala, gospod Bogovič. 
                   Besedo za dopolnitev odgovora dajem predsednici Vlade. 
               
            </p>
            </sp>
            <sp xml:id="SDZ6-Redna-22-2014-03-03.sp10">

               <speaker>MAG. ALENKA BRATUŠEK:</speaker>

               <p> Dodala bom, gospod Bogovič, tisto, kar sprašujete v svojem poslanskem vprašanju. Zdi
               se mi pa prav, da ljudem pogledamo v obraz in povemo, kaj sledi, če tega ne bo.
               Mislim, da je to fer in pošteno do ljudi in ne sledijo lepe stvari. 400 milijonov
               evrov, kolikor bi jih naj dobili z davkom na nepremičnine, so praktično vsi socialni
               transferji, ki jih imamo zagotovljene v državnem proračunu. 10 % pokojnin, 16 % plač
               in lahko nadaljujemo. Ampak spraševali ste me tudi po skupni višini davka na podlagi
               informativnih izračunov. Lahko vam povem, da bi na podlagi informativnih izračunov
               znašala višina 407 milijonov evrov. Se pravi, da smo bili pri svojih ocenah precej
               konservativni, kar je seveda prav. V javnih financah je to treba.</p>
               <p>Kar se tiče povečanja števila sprememb stalnega prebivališča. Natančnih podatkov o
               tem je praktično nemogoče dobiti, ker upravne enote ne zbirajo, zakaj človek menja
               stalno prebivališče. Želela pa bi si, da državljani to delajo zato, ker tam res
               prebivajo.</p>
               <p>In še zemljiška knjiga in osebna služnost. Tudi s temi številkami vlada ne razpolaga,
               smo pa zaprosili Vrhovno sodišče za podatke, ki jih želite in vam jih bom, z veseljem
               posredovala takoj, ko jih prejmem. Bi pa želela glede služnosti vseeno še nekaj
               povedati. Osebna služnost je pravica imetnika, da uporablja tujo stvar ali izkorišča
               pravico. In osebna služnost nastane na podlagi pravnega posla in sodne odločbe.
               Mislim, da sem petek lahko v enem od dnevnih časopisov prebrala naslov
               Koristoljubnost se mnogim ni izplačala. Veste, da tudi notarji sami pravijo, da je
               očitno, da so številni k notarjem prišli zaradi tega, da se izognejo plačilu davka in
               ne zaradi tega, da uredijo to civilnopravno razmerje, kar bi bilo edino prav. In jaz
               ljudi pozivam, tisti, ki morajo to urediti, naj uredijo in morajo urediti. Ne urejati
               tega zato, da se ljudje izogibajo plačevanja davkov. Tukaj pa verjamem, da se
               strinjate z mano. In še tudi eden od notarjev, da "pred 12 leti jim ureditev
               služnosti ni ustrezala, zdaj, ko so bile na voljo olajšave, pa so, v narekovaju,
               navalili vsi". Tak je pač naš nivo. To so besede, ne moje, ampak enega od mariborskih
               notarjev.</p>
            </sp>
            <sp xml:id="SDZ6-Redna-22-2014-03-03.sp11">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Predlog za razpravo o odgovoru ima gospod Bogovič.</p>
            </sp>
            <sp xml:id="SDZ6-Redna-22-2014-03-03.sp12">

               <speaker>FRANC BOGOVIČ (PS SLS):</speaker>

               <p>Spoštovana predsednica, kar se tega tiče, dajmo vsi skupaj potegniti en nauk.
               Sprejemajmo takšne zakone, da ne bodo ljudem komplicirali življenja po nepotrebnem.
               Vsi mi živimo v tej državi in vemo, kakšne so te evidence. Če tega Vlada ne ve, ob
               vseh ekspertih, in naredi takšen davek, kot je zdaj, bog se usmili Slovenk in
               Slovencev. To ni problem ljudi, to je problem vlade, ki vlada, in ne pozna države,
               kateri vlada. To je ta odtujenost, o kateri govorimo. Kar se tiče škode, kaj bo. Ja,
               smo pozabili, da je Ustavno sodišče imelo na isti dan, ko ste najbrž namenoma na isti
               dan dali sporočilo, da boste prve popravke naredili zato, da se bes in naval ljudi
               ustavi, da to Ustavno sodišče sodi o tem davku …</p>
            </sp>
            <sp xml:id="SDZ6-Redna-22-2014-03-03.sp13">

               <speaker>PREDSEDNIK JANKO VEBER:</speaker>

               <p>Gospod Bogovič, moram vas opozoriti, da je v tej fazi treba predstaviti predlog,
               zakaj boste zahtevali razpravo.</p>
            </sp>
            <sp xml:id="SDZ6-Redna-22-2014-03-03.sp14">

               <speaker>FRANC BOGOVIČ (PS SLS):</speaker>

               <p>Saj ga bom, gospod Veber, prosim, če mi pustite čas za to, da ga bom predstavil.</p>
            </sp>
            <sp xml:id="SDZ6-Redna-22-2014-03-03.sp15">

               <speaker>PREDSEDNIK JANKO VEBER:</speaker>

               <p>Vem, ampak v bistvu polemizirate zdaj v tej fazi, ker vam ne more odgovoriti.</p>
            </sp>
            <sp xml:id="SDZ6-Redna-22-2014-03-03.sp16">

               <speaker>FRANC BOGOVIČ (PS SLS):</speaker>

               <p>V tem delu je Ustavno sodišče tisto, ki bo še odločalo o tem zakonu. In kdo bo takrat
               nosil posledice? Zato predlagam, da se opravi razprava o tem zakonu, tako kot sem že
               ničkolikokrat opozarjal na te posledice in še danes opozarjam na njih. Vlada sprejme
               na isti dan nek predlog, s katerim, kot ste dejali, 90 % problemov umakne. Pustimo pa
               10 % po vašem. Prejšnji teden smo se poslovili od doktor Zagožna, ki je v Mladini
               leta 1988 dejal, "bila je pšenica, zdaj raste plevel". In v nadaljevanju, da Kardelj
               v prvi potezi žrtvuje kmeta. Kakršen ste dobili v petek odziv, lahko to samo
               razširimo, da ste vi žrtvovali poleg kmeta še obrtnika, podjetnika, delovna mesta in
               podobno. Zato želim, da se opravi razprava in da prenehamo s tem, da slab zakon
               želimo samo nadgrajevati, ampak spoznamo, da je v tem zakonu en kup konceptualnih
               napak, jih skupaj odpravimo in potem popravljeni zakon sprejmemo in ga uveljavimo,
               kot sem že dejal, s 1. 1. 2016. Dajmo ljudem dovolj časa in vse skupaj, da se zakon
               sprocesira tako, kot se mora. V tem času ste na takem mestu, ko boste morali vi na
               kakšno finančno vprašanje najti odgovore. Najti tudi odgovore na to, kaj bo s
               financiranjem občin, kajti takšna situacija, kot je, je onemogočila občinam, da bi
               izdale za 200 milijonov evrov stavbnega zemljišča. In o tem sem vam govoril pravi
               čas, lansko jesen, ko ste zakon sprejemali. Zato predlagam, spoštovani predsednik, da
               to razpravo opravimo in da se spustimo s te višine lepo na tla, tako kot so nas
               zabili na tla ljudje s svojimi pripombami, in resno, trezno, odgovorno o tem zakonu
               še enkrat spregovorimo in sprejmemo ljudem sprejemljiv zakon. Upam, da bo ta razprava
               izglasovana predvsem z rokami koalicije, ki je pač odločilna pri tej zadevi. Hvala
               lepa.</p>
            </sp>
            <sp xml:id="SDZ6-Redna-22-2014-03-03.sp17">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločil v četrtek, 6. marca 2014, v okviru
               glasovanj. Prehajamo pa na naslednje vprašanje.
                   Drugo vprašanje predsednici Vlade bo zastavil gospod Jožef Horvat, Nova
                     Slovenija. 
               
            </p>
            </sp>
            <sp xml:id="SDZ6-Redna-22-2014-03-03.sp18">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovana predsednica Vlade, ministrski zbor, drage
               kolegice in kolegi!</p>
               <p>Spoštovana predsednica Vlade, v zadnjem času ste večkrat ponavljali tudi v tej hiši,
               da je situacija v Sloveniji danes boljša, kot je bila pred letom dni. To utemeljujete
               tudi s povečanjem gospodarske rasti, ki je bila ob vašem prevzemu oblasti minus 4,6
               odstotka BDP, v tretjem četrtletju 2013 minus 0,6 odstotka BDP, v petek pa je
               statistika objavila še podatek o gospodarski rasti v četrtem četrtletju 2013, ta je
               plus 1,2 odstotka BDP, glede na isto četrtletje leta 2012, kar pomeni, da smo v
               Sloveniji v četrtem četrtletju lani ustvarjali za 133 milijonov evrov več kot v istem
               četrtletju leta 2012.Samo kot zanimivost, enako vrednost, torej 183 milijonov evrov
               je zabeležil tudi državni proračun, in sicer kot primanjkljaj v mesecu novembru 2013.
               Na tem mestu iskreno želim izraziti čestitke in priznanje vsem v državi, predvsem
               gospodarstvu, ki so prispevali k pozitivni rasti po osmih zaporednih padcih.</p>
               <p>Spoštovana predsednica Vlade, sprašujem vas:</p>
               <p>Katerim ukrepom vaše vlade pripisujete dvig gospodarske aktivnosti v obdobju od
               prevzema oblasti do konca lanskega leta?</p>
               <p>Ali mislite, da bo tudi davek na nepremičnine spodbujal gospodarsko aktivnost v
               Sloveniji? Predstavniki malega gospodarstva, ki predstavlja skoraj 99 % slovenskega
               gospodarstva, pravijo, da je ta davek za njih poguben.</p>
               <p>Ali mislite, da bo tudi enormno zadolževanje države v času vaše vlade danes in v
               prihodnosti, ko bo treba kredite odplačevati, spodbujalo gospodarsko aktivnost?</p>
               <p>Katere ukrepe za dvig gospodarske aktivnosti načrtujete do konca svojega mandata?</p>
               <p>Vnaprej hvala za vaše odgovore, gospa predsednica. Verjamem pa, da razumete, da ko
               vas sprašuje poslanec, vi odgovarjate vsem državljanom.</p>
            </sp>
            <sp xml:id="SDZ6-Redna-22-2014-03-03.sp19">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za odgovor dajem predsednici Vlade.</p>
            </sp>
            <sp xml:id="SDZ6-Redna-22-2014-03-03.sp20">

               <speaker>MAG. ALENKA BRATUŠEK:</speaker>

               <p>Najlepša hvala, spoštovani poslanec, da bom lahko danes s tega mesta še enkrat ne
               samo povedala, ampak tudi pokazala, kakšno je dejansko stanje v državi.</p>
               <p>Vesela sem, da zdaj tudi številke potrjujejo moje besede, da je stanje v državi
               boljše, kot je bilo pred letom dni. In res je, BDP je prvič po osmih kvartalih, to je
               dveh letih, lahko vidite tudi na grafu, pozitiven. Vesela sem, da se je leto 2013
               končalo, na žalost še vedno negativno, ampak z bistveno manj negativno oceno ali pa
               številko, kot so bile črnoglede napovedi.</p>
               <p>Dejstvo je, da se povečuje izvoz. Dejstvo je, da so se bruto investicije povečale, in
               to zelo povečale, z minus 20 v prvem kvartalu preteklega leta je ob koncu zabeležena
               rast več kot 20 %, 22 %. Se pravi, razlike so res zelo, zelo očitne. Tudi potrošnja
               se počasi vrača. Prebivalstvo je potrošilo enako kot pred letom dni, državna
               potrošnja pa je seveda zaradi tega, ker vsi govorimo, da je konsolidacija javnih
               financ potrebna, še vedno negativna, je pa bistveno manj negativna kot v preteklih
               obdobjih. Dve stvari ali pa dve številki, kjer se pa res to še ne pozna, sta
               brezposelnost in dolg države. Pa se bom k temu vrnila. Najprej bom skušala navesti
               razloge, ki so pripeljali do tako pozitivnih številk.</p>
               <p>Najprej smo kot nova vlada absolutno umirili razmere v državi, prenehali smo z
               neprestanimi grožnjami, kaj vse se bo državi in našim državljanom slabega zgodilo.
               Prenehali smo z brezglavim nepremišljenim varčevanjem, ampak smo začeli
               konsolidacijo, uravnoteženje javnih financ izvajati tako, kot je edino pravilno – in
               to sem enako govorila, ko sem sedela na tisti strani kot opozicijska poslanka – na
               prihodkovni in odhodkovni strani. Z rebalansom 2013 nismo še dodatno posegali v
               pravice ljudi, kot je bilo napovedano. S spremembami davkov nismo še dodatno posegali
               v podjetniško okolje. Izjema je, posebej poudarjam, za določen segment gospodarstva
               nepremičninski davek, ampak o tem sem nekaj že povedala, pa mogoče tudi ob naslednjem
               vprašanju, ki se nanaša na to. In ukrepi, ki smo jih sprejemali v lanskem letu, so
               bili vsekakor pripravljeni s pogledom na gonilno silo našega gospodarstva, to so
               izvozniki. Dvig DDV, ki se je zgodil 1. julija in ki smo ga morali izvesti, to dobro
               vemo, ni vplival na izvoznike zaradi načina poračunavanja. In vseskozi smo to
               poudarjali, da ne bo negativno vplival na gospodarstvo. Številke potrjujejo, da smo
               imeli še kako prav. Pri nepremičninskem davku bi želela tukaj še enkrat povedati, da
               je v povprečju za gospodarstvo stopnja enaka, kot je bila tudi z NUSZ, res pa, da so
               občine to zaračunavale, jaz bom rekla, kar radikalno ali pa katastrofalno različno.
               Od 0,001 %, skratka da ni bila popolna oprostitev, in ne boste verjeli, vse do preko
               3 %. To se z NUSZ dogaja v naši državi istemu slovenskemu gospodarstvu, tudi 3 %.
               Praktično na vsakem sestanku, kjer imam možnost, ko sedim z gospodarstveniki,
               preverim, kako na njih vpliva davek na nepremičnine. Prejšnji teden sem sedela s
               petimi od njih, med njimi Julon, Talum, Paloma. Od petih bodo štirje plačevali nižji
               davek na nepremičnine. Štiri podjetja bodo plačevala nižji davek na nepremičnine.
               Pripravili smo posojilni sklad za mala in srednja podjetja preko SID banke, pospešili
               smo črpanje evropskih sredstev, kar je prav gotovo vplivalo na povečanje bruto
               investicij. Toliko, kot je naša država v lanskem letu počrpala evropskih sredstev, ni
               nikoli v tej finančni perspektivi.</p>
            </sp>
            <sp xml:id="SDZ6-Redna-22-2014-03-03.sp21">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Horvat.</p>
            </sp>
            <sp xml:id="SDZ6-Redna-22-2014-03-03.sp22">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Želel sem, spoštovana gospa predsednica, nekaj povsem drugega. Poglejte, statistiko
               vsaj mi poslanci lahko beremo, berejo tudi državljanke in državljani, beremo časopise
               in vidimo, kaj se dogaja. Tudi kaj sami izračunamo. Jaz sem želel, spoštovana
               predsednica, da identificiramo skupaj tiste ukrepe vaše vlade, ki so prispevali k
               rasti gospodarstva, kot jo kaže statistika. Zakaj je to pomembno? To je pomembno
               zato, da bi morebiti potem ukrepe še intenzivirali, če je seveda to možno. Zdaj vi
               pravite in razlagate, kot da bi za podjetja celo davek na nepremičnine oziroma
               odprava nadomestila za uporabo stavbnega zemljišča pomagala gospodarskemu razvoju.
               Nikakor se s tem ne morem strinjati. Mi se tudi dobivamo. Poslanska skupina Nove
               Slovenije se je dobila z vodstvom Obrtno-podjetniške zbornice, minister za
               gospodarstvo se bo strinjal, 99 % slovenskega gospodarstva, morda nekaj manj,
               predstavlja malo gospodarstvo, in to malo gospodarstvo je treba negovati. In oni so
               izjavili, predstavniki zbornice, da je ta davek za njih poguben. Zato sem nekako
               razočaran in želim še enkrat ponoviti vprašanje.</p>
               <p>Identificirajte Državnemu zboru in državljankam in državljanom te države konkretne
               ukrepe te vlad:, zakone, podzakonske akte, uredbe vlade in tako naprej, ki so
               pripomogli k večji gospodarski rasti. Hvala lepa.</p>
            </sp>
            <sp xml:id="SDZ6-Redna-22-2014-03-03.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima predsednica.</p>
            </sp>
            <sp xml:id="SDZ6-Redna-22-2014-03-03.sp24">

               <speaker>MAG. ALENKA BRATUŠEK:</speaker>

               <p>Hvala.</p>
               <p>Ne bom še enkrat naštevala vsega, kar sem povedala. Ni pa nujno, da uredbe, razni
               drugi vladni akti sami od sebe spodbujajo gospodarsko rast, da bi jih zdaj naštevala.
               Ampak še enkrat. Črpanje evropskih sredstev, o katerih smo tudi v tej dvorani
               velikokrat govorili in sem bila kritizirana, je, mislim da za 15 % večje kot
               kadarkoli. To je vplivalo na bruto obseg investicij, in to je vplivalo na gospodarsko
               rast. Posojilni sklad v okviru SID banke, kjer je na voljo 500 milijonov evrov po
               bolj ugodnih pogojih, kot so bili na bankah. Seveda je sama sanacija bank prav
               gotovo, in to poudarjam od začetka, v največji meri namenjena pomoči gospodarstvu.
               Zavedam se, da tukaj še nismo na cilju in da podjetja še nimajo dovolj olajšanega
               dostopa do financiranja. Ampak vse to skupaj, mislim, da ni treba naštevati zakonskih
               sprememb, spoštovani poslanec, očitno kaže, da stvari gredo v pravo smer, ampak daleč
               od tega, da bi na teh dobrih številkah zaspali. Zavedamo se, da je treba delati
               naprej. In delali bomo. Zmanjšanje administrativnih ovir. S katerim koli tujcem
               govorim, mi vedno bolj kot o davčnem bremenu govori, da je v Sloveniji preveč
               administrativnih ovir. Lotili smo se tega, zbrali na enem mestu, kaj bi po naši oceni
               bilo treba spremeniti, delamo na tem, se pa ne da vseh stvari, še posebej tukaj bom
               rekla na tem administrativnem delu spreminjati čez noč. Še naprej bomo aktivno delali
               na pospešen črpanju evropskih sredstev, ker, roko na srce, je to praktično edini
               razvojni denar, ki ga v Sloveniji v tem trenutku premoremo. Nadaljnje izboljšanje
               dostopa podjetij do finančnih sredstev, se pravi denar, ki smo ga v tem trenutku
               namenili za banke, mora čim hitreje priti do gospodarstva. In tukaj zelo aktivno
               delamo na tem. In ne nazadnje, zakon je že bil sprejet, pomoč pri razdolževanju in
               prestrukturiranju podjetij. To je naša naslednja velika naloga, da bo našemu
               gospodarstvu v nadaljevanju še lažje. Zavedam pa se, da naše državljanke in
               državljani vsega tega, kar se zdaj kaže v številkah, še ne občutijo. Ampak tudi do
               tega, da bodo državljanke in državljani to občutili, bo prišlo. In to kmalu.</p>
            </sp>
            <sp xml:id="SDZ6-Redna-22-2014-03-03.sp25">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Predlog za razpravo o odgovoru ima gospod Horvat.</p>
            </sp>
            <sp xml:id="SDZ6-Redna-22-2014-03-03.sp26">

               <speaker>JOŽEF HORVAT (PS NSi):</speaker>

               <p> Hvala lepa, gospod predsednik.</p>
               <p>Drugi odstavek 246. člena poslovnika Državnega zbora mi dopušča, da kolegicam in
               kolegom predlagam, da sprejmemo sklep o širši razpravi o odgovorih predsednice vlade
               na moja poslanska vprašanja. Soglašam s tem, da je statistika eno, drugo pa je realno
               življenje in to, kar dejansko od statistike, ki za enkrat dobro kaže glede
               gospodarske rasti, bodo od tega imeli državljani. Spoštovana predsednica vlade, jaz
               sem le pričakoval, da boste jasno povedali, vsaj en ukrep vlade, da je to ta in ta
               zakon, da je to, ne vem, Zakon o DDV, da je to Zakon o davku na nepremičnine, ki
               spodbuja gospodarstvo. Tako se je nekako dalo razumeti. Ampak mislim, da je potrebna
               razprava o tem, da identificiramo ukrepe, ki jih je v tem letu sprejela vlada in
               koalicija, da vidimo, kateri so bolj, kateri manj prispevali h gospodarski rasti in
               da zapišemo nabor tudi novih ukrepov. Lahko bi rekli, pa pustimo zdaj, vemo, kaj
               lahko rečemo o statistiki, ampak če nam zdaj statistika dobro kaže glede gospodarske
               rasti, lahko razumemo tudi, da zdaj je pa gospodarstvo v naletu, če je to res, potem
               dajmo temu gospodarstvu pospešek. In jasno povejmo, jasno artikulirajmo, kateri so
               ukrepi za pospešitev gospodarske rasti, za nova delovna mesta, ker tu je pravzaprav
               največji problem. Dokler mi ne bomo ustvarili, pa še enkrat pravim, ne da se čez noč,
               ampak dokler ne bomo ustvarjali vsaj 60 tisoč novih delovnih mest, tukaj mislim
               seveda saldo novih delovnih mest, do takrat ne bodo naši podsistemi normalno
               financirali ne zdravstvo, ne šolstvo, ne pokojnine in tako naprej. In res, kolegice
               in kolegi, o tem, kaj je vplivalo na večjo aktivnost gospodarske rasti, moramo
               opraviti razpravo, da identificiramo pozitivne in seveda tudi negativne ukrepe, da se
               morda odločimo, katere reforme, ki jih do sedaj ni bilo, katere reforme so potrebne,
               da jih sprejmemo v Državnem zboru za hitrejši razvoj gospodarstva in večjo blaginjo
               državljank in državljanov. Prosim za podporo temu mojemu proceduralnemu predlogu.
               Hvala lepa.</p>
            </sp>
            <sp xml:id="SDZ6-Redna-22-2014-03-03.sp27">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>O vašem predlogu bo Državni zbor odločil v četrtek, 6. marca 2014, v okviru
               glasovanj.</p>
               <p>Prehajamo na tretje vprašanje, ki ga bo postavil gospod Jože Tanko, Slovenska
               demokratska stranka.</p>
            </sp>
            <sp xml:id="SDZ6-Redna-22-2014-03-03.sp28">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Danes so nepremičnine vodilna tema, očitno, teh poslanskih vprašanj, ne brez razloga,
               kajti opozorila Slovenske demokratske stranke in drugih opozicijskih strank ter
               civilne družbe niso bila upoštevana v nobeni fazi postopka, ampak so bila precej
               cinično obdelana.Z nepremičninskim davkom je vlada zadela v temelje družbe, v
               družine, v lastnino, gospodarstvo, mlade, onemogle in tako naprej. In ta davek je
               samo eden od davkov, s katerimi ste jih lani neposredno obremenili. Bistveno ste
               povišali DDV in katastrski dohodek, pomembno znižali dohodninske olajšave, učinke
               slednjega bodo državljani šele občutili z izdajo dohodninskih odločb, podražili ste
               vinjete in tako naprej. Istočasno, ko ste lomastili po družinskih denarnicah in
               bilancah podjetij, pa je bila vaša vlada in je še vedno izjemno velikodušna do
               propadajoče tako imenovane Rigelnikove Factor banke in Probanke. Javnega denarja je
               bilo za ti dve banki tudi v času propadanja vedno dovolj. Uvedbo nepremičninskega
               davka ste, spoštovana predsednica Vlade, pospremili z argumentacijo, da gre za
               dodatno obremenitev družin v višini samo 2 ali 3 evrov na stanovanjsko enoto
               povprečno. Ampak če bi šlo res samo za toliko, tega državljani kljub krizi še opazili
               ne bi. Tudi zato, ker jih k temu ne bi nihče spodbujal. Da gre za veliko večje
               obremenitve, pospremljene s številnimi napakami, kažejo nepregledne vrste
               nezadovoljnih državljanov pred uradi Gursa, Dursa, upravnih enot in še kje.
               Spoštovana predsednica Vlade:</p>
               <p>Ali so vas tako številne napake pri odmeri davka na nepremičnine presenetile?</p>
               <p>Ali so bile vladne priprave za uvedbo davka na nepremičnine zadostne?</p>
               <p>Ali menite, da Vlada s prekomerno obremenitvijo družin krepi družinsko okolje, s
               prekomerno obremenitvijo malega gospodarstva pa poslovno okolje, stabilnost,
               konkurenčnost in ustvarjanje novih delovnih mest?</p>
               <p>In ne nazadnje, sprašujem vas:</p>
               <p>Ali menite, da je vaš nepremičninski zakon, ki je zdaj na Ustavnem sodišču, pravično
               porazdelil bremena?</p>
               <p>Hvala za odgovore.</p>
            </sp>
            <sp xml:id="SDZ6-Redna-22-2014-03-03.sp29">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem predsednici Vlade.</p>
            </sp>
            <sp xml:id="SDZ6-Redna-22-2014-03-03.sp30">

               <speaker>MAG. ALENKA BRATUŠEK:</speaker>

               <p>Ja, če sem v kaj prepričana, sem prepričana v to, da je davek na nepremičnine
               pravično, glede na to, kakšno je naše premoženje, razdelil bremena. Tisti, ki imamo
               več, večjo vrednost, bomo več davka tudi plačali. Vrste na geodetskih upravah in
               upravnih enotah smo uspeli praktično ukiniti. Že v petek ste lahko po televiziji
               videli, da ni praktično nobene gneče več. Je pa dejstvo, da bolj kot z urejanjem
               podatkov v evidencah so se ljudje, približno 80 % je bilo teh, ukvarjali s tem, kako
               morajo urediti stalno bivališče, zato da njihov davek na nepremičnine ne bi znašal
               0,5, ampak 0,15. Zato tudi odločitev vlade, da v tem trenutku ti dve stopnji izenači.
               Vseeno se moram še enkrat dotakniti nadomestila za uporabo stavbnega zemljišča, ki
               ravno tako veliko ljudi prizadene bolj nepravično kot druge državljane v kakšni drugi
               občini. Že prej sem omenila, da je bilo kar nekaj ustavnih odločb sprejetih za
               razveljavitve posameznih delov ali pa celo celotnih občinskih odlokov. Ne bom
               naštevala vseh občin, ampak nekaj jih imam tu zapisanih: Lenart, Domžale, Lukovica,
               Hoče, Slivnica, Celje, Ptuj in tako naprej. Tukaj je Ustavno sodišče povedalo, da so
               župani oziroma občinski sveti sprejemali protiustavne odloke in je te stvari bilo
               treba popraviti. Ampak mogoče še en pomembnejši podatek. Veliko je bilo tudi pritožb
               na davčne odločbe, in več kot polovica na davčne odločbe, ki se nanašajo na
               nadomestilo za uporabo stavbnega zemljišča. Več kot polovica pritožb se je nanašala
               na ta del. Se prav, dai tudi za nadomestilo ne moremo reči, da je bilo prava rešitev.
               Res pa je, da je verjetno v očeh marsikoga, glede na to, da se ga plačuje že vrsto
               let, bolje ali lažje. Ampak naša dolžnost je, da to uredimo pravično, in to pravično
               za celotno Slovenijo, za vse naše državljanke in državljane. Alternative, ki smo jih
               imeli na mizi, ko smo se odločali, zakaj davek na nepremičnine in zakaj ne ostalo, je
               bil, če smo pošteni, tudi krizni davek. Ampak po naši oceni to ne bi bila prava
               odločitev, ker bi obdavčili že tako zelo obremenjeno delo, ker bi imelo naravo
               začasnosti in ker konec koncev ni pravičen. Plačali bi ga na primer tudi tisti mladi,
               ki se prvič zaposlijo, komaj dobijo zaposlitev, nič nimajo, nobene nepremičnine in bi
               jih obdavčili takoj še dodatno s kriznim davkom, če že govorimo, da nam gre za mlade.
               Naslednja alternativa – nižanje odhodkov. Jasno in pošteno je treba pogledati v
               proračun in ugotoviti, da če želiš nadomestiti 400 milijonov evrov, so stvari zelo
               jasne. Se je treba odločiti, če gremo na transferje posameznikov, kaj od tega bomo
               ukinjali: otroške dodatke, porodniška nadomestila, transferje za socialno ogrožene,
               zniževali pokojnine, zniževali plače oziroma odpuščali v javnem sektorju. Ni res, da
               je nadomestilo za uporabo stavbnega zemljišča alternativa temu. Ustavno sodišče je že
               leta 1999 reklo, da je treba to stvar urediti, in ni prav, da vsak župan po svoje
               ureja, koliko bo neko podjetje obdavčeno. Prej sem vam povedala od 0,001 %, do 3 %.
               Do 3 %. Si predstavljate, koliko manj bo to podjetje, ki je bilo zdaj obdavčeno po 3
               %, plačalo po novi davčni stopnji skladno z davkom na nepremičnine.</p>
               <p>Naša naloga je, in to smo želeli s spremembami, ki jih je Vlada v četrtek sprejela,
               narediti ljudem čim manj problemov in narediti zakon takšen, da se ga bo dalo
               implementirati z letom 2014, ker je vse ostalo bistveno slabše za državo in za
               ljudi.</p>
            </sp>
            <sp xml:id="SDZ6-Redna-22-2014-03-03.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospod Tanko.</p>
            </sp>
            <sp xml:id="SDZ6-Redna-22-2014-03-03.sp32">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Odgovorili ste samo na eno vprašanje in še na tistega ne točno. O tem, da vas je
               odmera presenetila, nobene besede. Nobene besede o tem, da gre za prekomerno
               obremenitev družin in malega gospodarstva v primerjavi z nekaterimi drugimi oblikami
               gospodarstva. Kar zadeva pa pravičnost, spoštovana predsednica vlade, pa najbrž kaže,
               da ta zakon ni pravičen, ki je na Ustavnem sodišču. To, da ga popravljate z
               radikalnimi spremembami količnikov in tudi tisto, kar ste navedli glede učinkov tega
               zakona, zadeva ni točna. Ta zakon na nepremičnine ima samo 200 milijonov evrov
               dodatnih učinkov. 200 že tisti zakoni, ki jih odpravljate, ne 400. Tudi kar zadeva
               vašo ugotovitev, kdo sprejema odloke, ne drži. Župan ne sprejme nobenega odloka.
               Sprejemajo občinski sveti. Bili ste svetnica, in to bi lahko vedeli. Vendar ob tem ne
               gre samo za nepravične odmere, spoštovana predsednica vlade, gre tudi za to, da
               plačujejo ljudje davke za zemljišča, ki niso v njihovi lasti ali pa jih vsaj ne
               morejo uporabljati. Gre za zemljišča, na katerih je javna infrastruktura kot so
               ceste, tranfo postaje. To se pravi, da imajo nekega lastnika. Gre za zemljišča, ki so
               jih uzurpirali predvsem na Dolenjskem neki črnograditelji in sedaj plačujejo davke.
               Gre za zemljišča, ki jih uporabljajo gospodarske družbe, javna podjetja, gospodarske
               družbe v državni lasti in tukaj evidence niso urejene. Prav zanima me, kako boste vi
               dosegli, da bodo te evidence na tem področju urejene, to se pravi, da bodo tista
               javna podjetja, ki uporabljajo zemljišča zasebnikov, pa niso prepisana, te zadeve
               uredila in koliko bo to stalo. To je tudi ena od pomembnih stvari, ne samo
               rezidenčnost. Hvala lepa.</p>
            </sp>
            <sp xml:id="SDZ6-Redna-22-2014-03-03.sp33">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za dopolnitev odgovora ima besedo predsednica Vlade.</p>
            </sp>
            <sp xml:id="SDZ6-Redna-22-2014-03-03.sp34">

               <speaker>MAG. ALENKA BRATUŠEK:</speaker>

               <p>Hvala.</p>
               <p>Veste, zakaj govorim o 400 milijonih? Zato ker sem vam prej povedala cel kup stvari,
               zakaj tudi nadomestilo za uporabo stavbnega zemljišča, v marsikateri občini je bilo,
               dokazano na Ustavnem sodišču, protiustavno, in so ga morali spreminjati. Edina stvar
               je to, da je pač uveljavljeno že dlje časa. Jaz sem prepričana, če gremo danes
               zbirati podpise proti nadomestilu za uporabo stavbnega zemljišča, jih bomo zbrali
               enako veliko. 80 tisoč. In nepravično, nepravično je bilo to nadomestilo razporejeno
               po celotni Sloveniji. To kažejo podatki. Še enkrat vam bom povedala primer obdavčitve
               gospodarstva. Od 0,001 % do 3 %. Poslušajte tudi te argumente in vprašajte te ljudi,
               ki jih ni tako malo, ki bodo skladno z davkom na nepremičnine plačevali manj. Se
               pravi, da ni korektno, da nazaj uvajamo davščino, ki bi jo bilo treba spremeniti že
               nekaj let pred tem. Od leta 2006 se stvari urejajo in ljudje smo pač narejeni tako,
               da vse ali pa veliko rešujemo v zadnjem hipu. Jaz sem prepričana, tudi če bi ta del
               ali pa zakon zamaknili, bi se evidence in stvari urejale praktično zadnji mesec,
               preden bi pošiljali davčne odločbe. Ker smo pa želeli preveriti to, kar me
               sprašujete, o verodostojnosti podatkov, smo se odločili, da ne gremo takoj z davčnimi
               odločbami, ampak smo poslali informativne izračune, da ljudje lahko vidijo, kaj jim
               ta davek prinaša in da lahko uredijo podatke. Ampak še enkrat, največji del problemov
               se v tem trenutku ne nanaša na urejanje podatkov v evidenci Gurs, ampak 80 % vseh
               problemov, ki so bili, pa jih ni več, lahko preverite tudi na geodetskih upravah, se
               je nanašalo na tako imenovano služnost oziroma kako davek iz 0,5 % znižati na 0,15 %.
               In ker bi praktično popolnoma izničili učinek te višje stopnje, smo se odločili za to
               spremembo, da tudi ljudem prihranimo pot. Čeprav pa kljub temu vse, ki služnost, ne
               zaradi izogibanja davku, ampak zato, ker je tako prav, morajo urediti, pozivam, da to
               še vedno uredijo. Naša naloga je, in to bomo naredili, da evidence izčistimo in
               uredimo do takrat, preden gredo davčne odločbe do ljudi. In če bo treba, bodo ljudje
               še enkrat dobili pred davčno odločbo tudi informativne izračune.</p>
            </sp>
            <sp xml:id="SDZ6-Redna-22-2014-03-03.sp35">

               <speaker>PREDSEDNIK JANKO VEBER:</speaker>

               <p>Predlog za razpravo o odgovoru ima gospod Tanko.</p>
            </sp>
            <sp xml:id="SDZ6-Redna-22-2014-03-03.sp36">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Predlagam, da se o odgovoru predsednice Vlade opravi razprava. Na številna vprašanja,
               ki so bila postavljena, ni bilo odgovora. Pravzaprav praktično nobenega. Tisto, kar
               je bilo danih odgovorov, pa so bili netočni, ali je bil naslovnik narobe ali številka
               narobe ali tudi kaj drugega.</p>
               <p>Spoštovana predsednica Vlade je tukaj govorila o tem, da so bili številni občinski
               odloki razveljavljeni. Morda, ampak nisem prepričan, ker je bila razveljavljena morda
               samo kakšna določba občinskega odloka. In zdaj to kritizirate in navajate kot enega
               izmed razlogov, da se te zadeve poenotijo. Ampak, gospa predsednica Vlade, kaj pa če
               bo pa vaš zakon na Ustavnem sodišču razveljavljen? Kaj se bo pa v tem primeru
               zgodilo? Pa ne bo veljal ne prejšnji zakon, ne sedanji zakon, posledice bodo pa
               ostale. Kaj bo storila Vlada v tem primeru, ko tako vehementno očita lokalnim
               skupnostim, ki so imele izvorno pravico, da si nadomestilo za uporabo stavbnega
               zemljišča uredijo na svoj način, po svojih kriterijih? To je bila njihova pravica.
               Zdaj pa vi urejate z zakonom, ki bi moral biti ustavno skladen. In v primeru, da se
               zgodi ustavna neskladnost, da bo Ustavno sodišče razveljavilo dele ali pomembne dele
               zakona ali cel zakon – kaj pa potem? Še ena stvar je, gospa predsednica Vlade, vi ste
               ta zakon postavili tako, s takimi določbami, kot da je vse to premoženje, ki ga
               obdavčuje davek na nepremičnine, pridobljeno na nezakonit način ali na nepojasnjen
               način. Tako so napisane določbe. Če kdo ne bo mogel plačati, je takoj plomba na tem
               premoženju. Nemogoče je razpolagati z njim. Vi tega niste sposobni uzakoniti in
               realizirati pri zakonu na nezakonito pridobljeno premoženje, da bi se na tak način
               zapisala plomba, ki ga ureja Zakon o pridobitvi premoženja nepojasnjenega izvora.
               Samo v nepremičninskem davku so tako toge, trde določbe da se nekomu usede državni
               organ na premoženje. Tega niste sposobni realizirati nikjer. Pa gre v primerih pri
               kriminalnih dejanjih za nezakonita premoženja, marsikaj v tej bančni luknji je
               takega, ki je tako pridobljeno, tudi v gospodarskem delu, pa tega Vlada ne zapiše
               nikoli in nikjer tako togo. Tudi zato ne morete poročati o tem, da se je karkoli na
               tem področju na tak način zgodilo.</p>
               <p>Gospod predsednik Državnega zbora, predlagam, da o odgovoru predsednice Vlade
               opravimo razpravo. Hvala lepa.</p>
            </sp>
            <sp xml:id="SDZ6-Redna-22-2014-03-03.sp37">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vašem predlogu bo Državni zbor odločal v četrtek, 6. marca 2014, v okviru
               glasovanj.</p>
               <p>Prehajamo na četrto vprašanje, ki ga bo postavila gospa Kristina Valenčič,
               Državljanska lista..</p>
            </sp>
            <sp xml:id="SDZ6-Redna-22-2014-03-03.sp38">

               <speaker>KRISTINA VALENČIČ (PS DL):</speaker>

               <p>Hvala za besedo. Spoštovana predsednica Vlade, ministrici, ministri, kolegice in
               kolegi!</p>
               <p>V teh dneh je bilo že ogromno povedanega okrog nepremičninskega davka. Tudi danes
               ste, spoštovana predsednica Vlade, že dodatno obrazložili po posameznih segmentih, pa
               se bom kljub vsemu tudi sama dotaknila te teme, saj je nepremičninski davek ta
               trenutek najbolj aktualna tema, ki se dotika slehernega lastnika nepremičnin v
               Sloveniji. Vzroka, da še enkrat spregovorimo o tem, sta vsaj dva. Prvič. Ta koalicija
               je z vso odgovornostjo sprejela nepremičninski davek, in tudi danes, ko so se v
               praksi pokazali prvi večji problem in težave, ne beži pred njimi, si ne zatiska oči,
               temveč skupaj z vlado išče ustrezne rešitve. In drugič. Množični obisk izpostav
               geodetske uprave in upravnih enot zagotovo zahteva sprejetje ustreznih ukrepov, ki
               odpravljajo vzroke za ugotovljene nepravilnosti. Hkrati pa po moji oceni kaže tudi na
               drug vidik, zaradi katerega se zastavljeni projekt z ustreznimi spremembami mora
               nadaljevati. To je, da so si državljanke in državljani končno začeli urejati podatke
               in lastništvo o nepremičninah, ki ustrezajo dejanski rabi. Zavedati se moramo, da gre
               za enega najobsežnejših projektov, katerega zametki segajo že v leto 2000. Res pa je,
               da nihče pred vlado Alenke Bratušek iz takšnih ali drugačnih razlogov ni imel poguma,
               da bi ta projekt udejanjil tudi v praksi.</p>
               <p>Glede na obseg nepravilnosti in pomanjkljivosti, povezanih z evidentiranjem in
               vrednotenjem nepremičnin, se državljani in državljanke upravičeno sprašujejo, zakaj
               Vlada ne razmišlja o podaljšanju rokov za urejanje podatkov. Ne gre namreč
               spregledati, da si številni državljani podatkov o lastninski pravici v zemljiški
               knjigi sami ne morejo urediti, saj so odvisni od začetih pa ne zaključenih postopkov,
               ki jih vodijo drugi državni organi.</p>
               <p>Zato vas, spoštovana predsednica Vlade, sprašujem:</p>
               <p>Kakšne scenarije ima Vlada pripravljene v primeru, da kljub vsem v četrtek sprejetim
               ukrepom evidence do zakonsko predpisanega roka ne bodo ustrezno urejene?</p>
               <p>V Državljanski listi smo se vseskozi zavzemali za čim manj izjem in čim bolj enotne
               stopnje. V trenutni ureditvi pa izstopajo poslovne nepremičnine zlasti v segmentu
               malih in srednjih podjetij.</p>
               <p>Zato me tudi zanima:</p>
               <p>Ali Vlada tudi v tem segmentu razmišlja o spremembi davčne stopnje?</p>
               <p>Hvala za odgovor.</p>
            </sp>
            <sp xml:id="SDZ6-Redna-22-2014-03-03.sp39">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem predsednici Vlade.</p>
            </sp>
            <sp xml:id="SDZ6-Redna-22-2014-03-03.sp40">

               <speaker>MAG. ALENKA BRATUŠEK:</speaker>

               <p>Najlepša hvala.</p>
               <p>Res se v bistvu že malo ponavljam in tudi zdaj se bom še malo, ker so pač bila tri
               poslanska vprašanja na to temo. Naša naloga je, da v roku, ki je predviden,
               zagotovimo ustreznost podatkov. Zato je bila tudi odločitev Vlade, da zagotovi s
               prerazporejanjem znotraj geodetske uprave, ker v tem trenutku pravijo, da dodatnih
               zaposlenih ne potrebujejo, ampak bodo to uredili znotraj daljši delovni čas. To naj
               bi bilo do pol osmih zvečer med tednom in ob petkih do pol sedmih in po potrebi tudi
               ob sobotah. Verjamem, da bomo s tem uspeli urediti podatke do te mere, da bodo v
               veliki večini podatki urejeni in ob davčnih odločbah ne bo težav. Moram, čeprav
               neradi slišijo, še enkrat omeniti nadomestilo za uporabo stavbnega zemljišča, kjer
               sem prej povedala, in želim še enkrat poudariti, da se je polovica vseh pritožb, ki
               se je nanašala na odmero davkov, če lahko poenostavim, nanašala na to. Polovica
               pritožb, ki jih je davčna uprava dobivala, se je nanašala na nadomestilo za uporabo
               stavbnega zemljišča. Jaz upam, da ta podatek nam vsem v tej dvorani nekaj pove: da
               tudi s tistim ni bilo vse tako, kot mora biti. To je prva stvar. Še vedno stojimo na
               tem, da bi bili podatki urejeni v rokih, ki so predpisani. Moja zaveza pa je, da
               davčne odločbe, dokler podatki ne bodo urejeni, ne bodo šle do ljudi. Jaz sem trdno
               prepričana, da so vsi scenariji brez davka na nepremičnine slabši, in to slabši za
               ljudi in slabši za celotno državo. Tudi za gospodarstvo, če želite, ker se bo
               potrošnja spet začela zniževati. Ne bom še enkrat naštevala številk. Vzamete proračun
               in lahko preprosto izračunate, kaj pomeni 400 milijonov evrov. To je celoleten
               znesek. Se pravi, če bi zdaj bilo treba v polovici leta to stvar dobiti nazaj ali pa
               znižati odhodke, bi ukrepi morali biti še toliko bolj radikalni. Za enkrat smo
               prepričani, da bomo s potjo, ki smo jo začrtali, uspeli, da bomo, tako kot sem rekla,
               podatke uredili. Seveda se tudi s tega mesta opravičujem vsem državljankam in
               državljanom, ki so imeli sitnosti in delo s tem, ampak samo ljudje, samo lastniki smo
               tisti, ki svoje podatke lahko uredimo. Roko na srce, urejamo jih vse od takrat, ko
               smo dobili domov, mislim da je bilo to leta 2010, prvič informativni izračun, koliko
               je naša nepremičnina vredna. Danes je štiri leta od takrat in še vedno so z
               nekaterimi podatki problemi. Zmanjšali smo vrste s tem, da bo Vlada pripravila zakon,
               kjer bo poenotila stopnjo za stanovanjske objekte z 0,50 na 0,15, s tem da bomo v
               Zakonu o množičnem vrednotenju do konca leta 2014 vrednost gradbenih parcel znižali
               na vrednost stavbnih zemljišč. S tem smo v tem trenutku odpravili dva največja
               problema, s katerimi se srečujemo. Minister za gospodarstvo bo v tem tednu opravil
               sestanek z obrtno zbornico, poslušal argumente, ampak sama osebno še vedno stojim na
               tem, kar sem prej povedala: povprečna obremenitev gospodarstva ne bo večja. Se pa
               zavedam, da so razlike zaradi sistema, ki je veljal prej, lahko tudi ogromne. In so
               ogromne. Z velikimi podjetji od Krke, Gorenja, Korektorja, Taluma, Palome, Steela iz
               Štor, ne vem, s kom vse sem govorila, velika večina njih, in to so vsi izvozniki, ki
               so gonilo našega gospodarstva, bo tega davka plačevala manj.</p>
            </sp>
            <sp xml:id="SDZ6-Redna-22-2014-03-03.sp41">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospa Kristina Valenčič.</p>
            </sp>
            <sp xml:id="SDZ6-Redna-22-2014-03-03.sp42">

               <speaker>KRISTINA VALENČIČ (PS DL):</speaker>

               <p>Hvala lepa.</p>
               <p>V bistvu ne gre za dopolnitev odgovora, rada bi se zahvalila za podan odgovor, s
               katerim sem zadovoljna predvsem zaradi dveh jasnih zavez, ki ste ju v svojem odgovoru
               dali. Prvič to, da dokler ne bodo v največji možni meri evidence usklajene, davčnih
               odločb ne bo. Drugič, da če bo treba, se bodo tudi dodatno še enkrat izdelali
               informativni izračuni. In tretjič, še vedno se pogovarjamo oziroma pogovarjate tudi z
               gospodarstvom. Zato še enkrat, hvala tudi za odgovore.</p>
            </sp>
            <sp xml:id="SDZ6-Redna-22-2014-03-03.sp43">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Tudi predsednici Vlade se zahvaljujem za podane odgovore.</p>
               <p>Prehajamo na odgovore na poslanska vprašanja, postavljena na 20. seji Državnega
               zbora. Minister za finance dr. Uroš Čufer bo odgovoril na vprašanje Ljudmile Novak v
               zvezi z upravljanjem in razpolaganjem z nepremičninami, ki so kot predmet zavarovanj
               prešle v last bank v večinski državni lasti.</p>
               <p>Gospod Čufer, imate besedo.</p>
            </sp>
            <sp xml:id="SDZ6-Redna-22-2014-03-03.sp44">

               <speaker>DR. UROŠ ČUFER:</speaker>

               <p>Najlepša hvala za besedo. Najlepša hvala tudi spoštovani poslanki za vprašanje.</p>
               <p>Kar bi odgovoril, je to, da se je v času krize zgodilo, da so banke pridobile kar
               nekaj nepremičnin in tudi deležev v podjetjih v svoje zavarovanje, in zdaj je treba
               najti način, kako te zadeve reševati. Glavni instrument reševanja, ki ga je Vlada
               naredila, je naredila preko dokapitalizacije bank na eni strani, potem s prenosom
               slabih terjatev z bank na slabo banko, kjer so tudi prenesene terjatve, velik del
               terjatev, ki imajo za zavarovanje nepremičnine. In tretja zadeva, ki je zelo
               pomembna, je, da je Državni zbor decembra lani sprejel tudi nov Zakon o
               prestrukturiranju podjetij, ki omogoča hitrejšo razdolževanje, spreminjanje slabih
               terjatev in s tem tudi sproščanje zavarovanj, ki so v zastavi pri bankah ali pri
               slabi banki.</p>
            </sp>
            <sp xml:id="SDZ6-Redna-22-2014-03-03.sp45">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Izvolite, imate besedo, gospa Novak.</p>
            </sp>
            <sp xml:id="SDZ6-Redna-22-2014-03-03.sp46">

               <speaker>LJUDMILA NOVAK (PS NSi):</speaker>

               <p>Državljani me opozarjajo, da so mnoge izmed teh nepremičnin v zelo slabem stanju.
               Nekatere so nedokončane, nekatere so dokončane, pa vendar nihče z njimi pravilno ne
               upravlja, jih ne vzdržuje.</p>
               <p>Zato me zanima:</p>
               <p>Ali ste izdali tudi kakšna navodila, kako ravnati s takimi nepremičninami, da se ne
               bi povzročalo še dodatne škode?</p>
               <p>Pa tudi po drugi strani vemo, da so prav stanovanja zelo draga v Sloveniji, v času
               gospodarske krize še toliko bolj, in da si mnogo mladih družin ne more zagotoviti
               svojega stanovanja. Pa me zanima torej:</p>
               <p>Ali ste izdali kakšna navodila, kako s temi nepremičninami upravljati, da se ne bo
               povzročala dodatna škoda in ali razmišljate tudi o tem, da bi na nek način reševali
               tudi stanovanjske probleme mladih družin?</p>
               <p>Ne nazadnje smo ta stanovanja oziroma te kredite že poravnali, če tako rečem, ko smo
               poravnali z davkoplačevalskim denarjem luknjo v državnih bankah oziroma v bankah v
               državni lasti.</p>
               <p>Predvsem to me zanima:</p>
               <p>Kako se bo naprej gospodarilo s temi nepremičninami in ali razmišljate tudi o takšnih
               ukrepih?</p>
            </sp>
            <sp xml:id="SDZ6-Redna-22-2014-03-03.sp47">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, imate možnost za dopolnitev odgovora, gospod minister.</p>
            </sp>
            <sp xml:id="SDZ6-Redna-22-2014-03-03.sp48">

               <speaker>DR. UROŠ ČUFER:</speaker>

               <p>Svoj odgovor bi dopolnil še v toliko, da pojasnim, da so s formalnopravnega stališča
               nepremičnine še vedno v lasti upnikov in ne bank, da so upniki tisti, ki za te
               nepremičnine skrbijo v funkciji dobrega gospodarja, kot bi morali delati s svojim
               lastnim premoženjem. Zelo malo, če sploh kaj, nepremičnin je bilo dejansko tudi
               zaseženo s strani bank, ker sam postopek izvrševanja zavarovanj ne gre na način, da
               potem to banka dobi v svojo last, ampak lahko banka to edino proda po tržnih pogojih.
               Glede na to, da je trg nepremičnin zaenkrat še relativno neaktiven, se kaj dosti
               transakcij še ne dogaja, malenkost več kot se je v preteklosti, vendar kljub temu še
               ne popolnoma, pravzaprav je pričakovati, da bo ta obrat nepremičnin pravzaprav rabil
               še nekaj časa, čeprav se neki prvi pozitivni signali že kažejo. Kakšnih posebnih
               navodil nismo izdajali, ker pravzaprav morajo pač lastniki teh nepremičnin, ki so za
               te nepremičnine vzeli kredite pri bankah, ravnati kot dobri gospodarji in banke ravno
               tako. Kakšnega posebnega dodatnega mislim, da ne bi bilo treba.</p>
            </sp>
            <sp xml:id="SDZ6-Redna-22-2014-03-03.sp49">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Imate predlog? Nimate. Torej lahko nadaljujemo. Prehajamo na odgovore na poslanska
               vprašanja, ki so bila postavljena na 21. seji zbora, in sicer ministru za finance dr.
               Urošu Čuferju, ki bo sedaj odgovoril na vprašanje gospoda Franca Breznika v zvezi z
               reprogrami tajkunskih posojil.</p>
               <p>Izvolite, gospod minister, imate besedo.</p>
            </sp>
            <sp xml:id="SDZ6-Redna-22-2014-03-03.sp50">

               <speaker>DR. UROŠ ČUFER:</speaker>

               <p>Najlepša hvala tudi za to vprašanje.</p>
               <p>Tisto, kar se mi zdi zelo pomembno poudariti, je, ko gledamo situacijo zadnjih 5 let,
               ko so se pravzaprav banke znašle s krediti, ki jih lastniki niso mogli poplačevati,
               in ki so jih imele v lasti druga podjetja, je ključna zadeva, ki se je dogajala
               zadnjih pet let, da so banke več ali manj te kredite reprogramirale, obnavljale, niso
               pa prispevale k temu, da bi se podjetja dejansko razdolžila. Tisto, kar je pomembno,
               da naredimo sedaj od decembra dalje, ko so se trije faktorji uspeha združili, da
               lahko to naredimo drugače, je, da podjetja razdolžimo, in sicer tako, da naprej po
               vrstnem redu, ki je logičen povsod po svetu, najprej izgubijo lastniki, potem banke v
               tolikšnjem delu, kot je še potrebno, da lahko ta podjetja normalno zafunkcionirajo,
               začnejo ponovno iskati nove trge, nove stranke, investirati v razvoj in zaživijo
               zares prispevek h gospodarski rasti in k ustvarjanju delovnih mest. Poudaril bi to,
               da v decembru so se nekako trije elementi nekako, bom rekel, soočili. Po eni strani
               to, da je bil prenos terjatev z bank na slabo banko opravljen po cenah, ki so bom
               rekel relativno nizke. Po drugi strani je bila slaba banka še dodatno
               dokapitalizirana, kar pomeni, da ima finančno moč, da lahko prestrukturira podjetje.
               Tudi banke so bila dokapitalizirane, vsaj nekatere za enkrat, kar pomeni, da imajo
               finančno moč prestrukturiranja, pomembno je tudi to, da je bil vzpostavljen tudi
               Zakon o prestrukturiranju podjetij, tako izvensodni kot sodni, ki je uravnotežil
               razmerje med upniki in delničarji, ker so bili do zdaj delničarji in lastniki
               pretirano zavarovani v razmerjih do upnikov, in to pravzaprav daje podlago, da lahko
               pričakujemo pospešeno obdobje razdolževanja in pa prestrukturiranja podjetij, kar je
               bistveno bolj pomembno kot samo reprogramiranje dolgov. Hvala.</p>
            </sp>
            <sp xml:id="SDZ6-Redna-22-2014-03-03.sp51">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Imate možnost za dopolnitev.</p>
            </sp>
            <sp xml:id="SDZ6-Redna-22-2014-03-03.sp52">

               <speaker>FRANC BREZNIK (PS SDS):</speaker>

               <p>Hvala za besedo.</p>
               <p>V bistvu moj namen je bil glede reprogramiranja tako imenovanih tajkunskih posojil.
               Konec meseca januarja smo lahko zasledili, da je Družba za upravljanje terjetev banka
               odobrila moratorij glede odplačevanja glavnice predvsem družbi ACH, tudi tako
               imenovani podružbi Protej, ki v bistvu obvladuje ves denarni tok delnic in pa tako
               imenovani Petanovi družbi DZS, ki dolguje več kot 150 milijonov evrov. In tema dvema
               družbama je Družba za upravljanje terjatev bank odobrila moratorij.</p>
               <p>Ali je ravnala enakopravno kot za vse ostale, kot ste sedaj govorili, to je tisto,
               kar je bistvo mojega vprašanja, spoštovani minister. Družbo za upravljanje terjatev
               bank nima nadzornega sveta, nadzoruje jo Ministrstvo za finance, v bistvu ga tudi vi
               nadzorujete. Lahko bi vam celo rekel, da ste predsednik nadzornega sveta kot minister
               za finance Družbe za upravljanje terjatev bank. Po katerih metodologiji, po katerih
               temeljih so lahko odobrili moratorij na odplačevanje glavnice tema dvema tajkunoma?
               Poglejte si samo izplačilo plač gospoda Petana v letu 2009. Ta človek si je v letu
               2009 po uradnih evidencah, ki sem jih zasledil, 614 tisoč evrov brute plače
               izplačeval. Leta 2010 je prejel več kot milijon evrov letno bruto plače. Leta 2011,
               ko smo bili v globoki krizi, si je iz družbe izplačeval 916 tisoč evrov. Vas kot
               nadzornika, kot institucijo, kot Ministrstvo za finance, ki nadzoruje Družbo za
               upravljanje terjatev bank, vas sprašujem:</p>
               <p>Po kateri metodologiji oziroma ali je Družba za upravljanje terjatev bank ravnala v
               skladu s kriteriji tudi do ostalih družb, ki so prišle na slabo banko? Zakaj je
               izdvojila ti dve družbi?</p>
               <p>To me zanima kot poslanca v Državnem zboru. Najlepša hvala.</p>
            </sp>
            <sp xml:id="SDZ6-Redna-22-2014-03-03.sp53">

               <speaker>PODPREDSEDNIK POLONCA KOMAR:</speaker>

               <p>Hvala lepa tudi vam.</p>
               <p>Gospod minister, imate možnost za dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp54">

               <speaker>DR. UROŠ ČUFER:</speaker>

               <p>Najlepša hvala tudi za to dodatno vprašanje.</p>
               <p>Najprej naj pojasnim, da Družba za upravljanje terjatev bank ima enotirni sistem, kar
               pomeni, da ima upravi odbor, ki je sestavljen iz izvršnih in neizvršnih direktorjev.
               Neizvršni direktorji opravljajo tisto funkcijo nadzornega sveta, kot jo običajno
               opravlja v dvotirnem sistemu nadzorni svet. Drugo stvar bi rekel, da postopki, kako
               se pristopa k reprogramiranju in k prestrukturiranju terjatev, so po dobri praksi
               sestavljeni iz več korakov. V prvem koraku prihaja običajno do nekega moratorija
               predvsem takrat, kadar je vključenih več bank, standstill po angleško, je praviloma
               brezpogojen in pravzaprav kupi bankam upnicam čas, da se lahko dogovorijo, kako
               naprej narediti s posamezno družbo, ne da bi ena od bank pravzaprav sprožila
               aktivnosti, ki lahko pravzaprav zmanjšajo vrednost premoženja, ki ga imajo banke.
               Znotraj tega obdobja standstilla se potem banke dogovorijo, kako naprej postopati in
               kako to narediti na kontroliran in obvladljiv način, brez da se zmanjša vrednost
               premoženja tako za banke kot za slabo banko. To je klasičen postopek, ki se uporablja
               v večini primerov, pri katerem se v Sloveniji dobra praksa še ni čisto popolnoma
               izoblikovala. Delamo pa na tem, da bi bila čim prej uveljavljena in bi čim prej lahko
               normalno funkcionirala.</p>
            </sp>
            <sp xml:id="SDZ6-Redna-22-2014-03-03.sp55">

               <speaker>PODPREDSEDNIK POLONCA KOMAR:</speaker>

               <p>Hvala lepa.</p>
               <p>Želite imeti proceduralni predlog?</p>
               <p>Izvolite za razpravo, gospod Breznik.</p>
            </sp>
            <sp xml:id="SDZ6-Redna-22-2014-03-03.sp56">

               <speaker>FRANC BREZNIK (PS SDS):</speaker>

               <p>Ja, poglejte, v bistvu jaz nisem dobil odgovora. Odgovora nisem dobil, ker gre za
               diskriminatoren način obravnavanja teh dveh tajkunov. Predvsem gre tudi za zanimivo
               lastniško strukturo in v katerih podjetjih v bistvu sodelujeta. Gre za totalno
               izčrpavanje predvsem Term Čatež na račun tega, da se krepi recimo vloga Dnevnika in
               ostalih časopisnih družb, ki so v lasti gospoda Petana. Tisto, kar je pa najbolj
               pomembno za vse male podjetnike, za vse gospodarstvenike v tem trenutku, pa je, da
               imata točno ta dva tajkuna v tem moratoriju samo 1-odstotno obrestno mero za svoje
               kredite. Ali se vi zavedate, po kakšni stopnji smo se mi zadolžili, ti ljudje bodo
               lastniško konsolidirali, poskušali biti še naprej lastniki podjetij, ki so jih
               totalno izčrpavali, med tem časom pa imajo 1-odstotno obrestno mero. Ali to velja
               tudi za druga podjetja in male obrtnike, ki so med tem časom propadli ali pa so se
               prenesle njihove terjatve na slabo banko? Ali to velja za vse? To je ključ
               vprašanja.</p>
               <p>Na podlagi tega, spoštovana, želim, da se opravi na podlagi poslovnika javna razprava
               točno na temo reprogramiranja tako imenovanih terjatev največjih tajkunov, ki so šla
               mimo nekih temeljev,ko lahko govorimo o nekih metodologijah, po katerih se obravnava.
               In kaj se je na koncu zgodilo? Iz slabe banke rešujemo lastnike, ne pa podjetij. In
               to je tisto bistveno. Odšli smo od pojma slabe banke. Rešujemo največje tajkune, ne
               rešujemo pa podjetij. Podjetja bodo imela zamujeno priložnost, na dolgi rok bodo
               propadala, izgubljajo celo vrsto trgov, izgubljajo celo vrsto nekih konkurenčnih
               prednosti, ki jih še imajo v tem trenutku. In to je bistvo tistega, kar jaz danes
               sprašujem. Zato zahtevam še enkrat, kot sem povedal, javno razpravo na to temo, zakaj
               se diskriminatorno obravnavajo nekateri ljudje v našem gospodarskem sistemu in imajo
               obresti v reprogramu teh kreditov po 1-odstotni obrestni meri, kar pa je nevzdržno do
               vseh ostalih ljudi, ki delujejo, malih podjetnikov in tudi tistih, ki sodelujejo v
               različnih podjetjih, ki so bila prenesena na slabo banko. Najlepša hvala.</p>
            </sp>
            <sp xml:id="SDZ6-Redna-22-2014-03-03.sp57">

               <speaker>PODPREDSEDNIK POLONCA KOMAR:</speaker>

               <p>Hvala lepa tudi vam.</p>
               <p>O vašem predlogu bo državni zbor odločal v četrtek, 6. marca 2014, v okviru
               glasovanj.</p>
               <p>Na naslednje vprašanje gospe Marije Plevčak v zvezi z davkom na nepremičnine bo
               ponovno odgovarjal minister za finance dr. Uroš Čufer.</p>
            </sp>
            <sp xml:id="SDZ6-Redna-22-2014-03-03.sp58">

               <speaker>DR. UROŠ ČUFER:</speaker>

               <p>Najlepša hvala tudi za to vprašanje.</p>
               <p>Glede na to, da je predsednica Vlade danes že izčrpno dogovarjala na temo davka na
               nepremičnine razumem, da so vprašanja že absorbirana in odgovorjena skozi njen
               odgovor.</p>
            </sp>
            <sp xml:id="SDZ6-Redna-22-2014-03-03.sp59">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolnitev odgovora gospa Plevčak?</p>
               <p>Izvolite, gospa Plevčak.</p>
            </sp>
            <sp xml:id="SDZ6-Redna-22-2014-03-03.sp60">

               <speaker>MARIJA PLEVČAK (PS DeSUS):</speaker>

               <p>Ja, hvala za besedo.</p>
               <p>V enem mesecu, odkar sem postavila svoje vprašanje pa do danes, je učinek Zakona o
               davku na nepremičnine pokazal svoj pravi obraz. Ni pretrda beseda, da je davek
               krivičen in da gre za napako, ki jo je treba priznati in popraviti. Ljudje so
               povečini že prejeli informativne izračune in seznanjeni ste, da večina le-teh vsebuje
               ogromno napak. Pa ne samo napak, ki so posledica nedejavnosti posameznikov v smislu,
               da niso uredili statusa svojih nepremičnin, tudi te so. Opozarjam na napake organov,
               neusklajenih evidenc, na nemožnost urediti statusa neke nepremičnine kljub večletnemu
               trudu. Na to neurejenost smo v Poslanski skupini DeSUS opozarjali že od vsega
               začetka. Nekaterim ljudem so pripisane v lastništvo tuje nepremičnine, druge
               nepremičnine so obdavčene večkrat in tako naprej.</p>
               <p>Napak je skorajda toliko, kot je nepremičnin. Informacije o tem, kako bo ukrepala
               vlada, so različne, zato vam na tem mestu postavljam dodatno vprašanje in polagam v
               razmislek, sploh z ozirom na ustavno zadržanje tega zakona, da se odloži izvrševanje
               tega zakona, da se najprej uredijo in uskladijo vse evidence, naredijo analize
               učinkov tega davka in ga šele nato naložimo ljudem. Zgolj kadrovska okrepitev Gursa
               ne bo pripomogla k reševanju te problematike.</p>
               <p>Ker se vse več govori o tem, da bo ukinjena višja obdavčitev nerezidenčnih stanovanj,
               samo opozorilo z naše strani. Ta ukrep je edini ukrep, ki drugače obdavčuje lastnike
               več stanovanj, torej bogatejši sloj prebivalstva in zopet se podpira kapital.</p>
               <p>Ali imate namen spremeniti stopnjo davka za gospodarske objekte, da se končno zažene
               naše gospodarstvo?</p>
               <p>Še nekaj v razmislek, minister. Uvedba kriznega davka, kar smo v DeSUS-u tudi
               predlagali, a bili zavrnjeni.</p>
               <p>Ali je sedaj to, po vašem, ustrezna rešitev?</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp61">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mislim, da gre za dopolnitev odgovora, ker dodatna vprašanja niso možna. Gospod
               minister, želite dopolniti odgovor? Nimate odgovora za dopolnitev. Hvala lepa.</p>
               <p>Gospa Plevčak ne zahteva razprave. Nadaljujemo z vprašanjem oziroma odgovorom na
               vprašanje gospoda Zvonka Laha v zvezi s katastrskim dohodkom.</p>
               <p>Odgovarjal bo minister za finance, dr. Uroš Čufer.</p>
            </sp>
            <sp xml:id="SDZ6-Redna-22-2014-03-03.sp62">

               <speaker>DR. UROŠ ČUFER:</speaker>

               <p>Najlepša hvala za vprašanje.</p>
               <p>Povedal bi, da je bilo v letu 2012 okoli 64 milijonov evrov davka z naslova
               katastrskega dohodka, v letu 2013 okrog 48 in da v predlogu, ki je bil sprejet, o
               katerem smo se pogovarjali za letošnje leto smo pripravili drugačno metodologijo, ki
               pa je omejena s številko, da se več kot 10 % uskladitve ne more narediti na leto.</p>
               <p>Tukaj bi mogoče podal še dodatno obrazložitev, da je Vlada imenovala tudi strokovno
               delovno skupino, ki bo pregledala še enkrat vse elemente, ki se nanašajo na
               katastrski dohodek. Ko bo podala svoje poročilo in ga bomo na Ministrstvu za finance
               pogledali, bomo ponovno pogledali o zadevah, ki se nanašajo na ta vir prihodka v
               proračun.</p>
            </sp>
            <sp xml:id="SDZ6-Redna-22-2014-03-03.sp63">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Izvolite, gospod Zvonko Lah.</p>
            </sp>
            <sp xml:id="SDZ6-Redna-22-2014-03-03.sp64">

               <speaker>ZVONKO LAH (PS SDS):</speaker>

               <p>Hvala lepa za besedo. Spoštovani minister!</p>
               <p>To, kar ste zdaj odgovorili, bi bilo sicer v redu, vendar na enem od odborov za
               kmetijstvo smo slišali podatek, da naj bi vlada v proračunu za leto 2014 predvidevala
               okrog 120 milijonov katastrskega dohodka. Zato tudi postavljam to vprašanje. Zanimivo
               je, ta podatek mi ni bil znan, da je bilo v letu 2013 pobranega samo 48 milijonov KD.
               Se pravi, da je bilo po novem zakonu pobranega KD bistveno manj kot do sedaj po
               starem zakonu. Zanima me, ker če tisto, kar je predvideno v proračunu, drži, je
               veliko odstopanja od tistega, kar je tudi minister Židan obljubljal vinogradnikom na
               radgonskem sejmu, da se bo največ za 10 % povečal KD v letu 2014 glede na leto 2013.
               Zato bom zelo pozoren na te podlage, na te kalkulacijske osnove, ki bodo prišle na
               dan. Vlada mora te kalkulacijske osnove potrditi najdlje do konca junija, da bo
               veljalo za obračun v letošnjem letu. Tisti zadnji izračun, ki nam je znan, je
               prinašal okoli 150 milijonov KD, in to bi pomenilo, glede na to, da se je KD znižal
               pri njivah, bistveno pa povečal pri trajnih nasadih, vinogradih in sadovnjakih,
               veliko breme za lastnike. Namreč, tisti lastniki … / znak za konec razprave/…
               vinogradov plačujejo trikrat: preko davka na nepremičnine bodo sedaj, preko
               katastrskega dohodka in pa še preko trošarine. In to je velik davek.</p>
            </sp>
            <sp xml:id="SDZ6-Redna-22-2014-03-03.sp65">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod minister, imate možnost za dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp66">

               <speaker>MAG. UROŠ ČUFER:</speaker>

               <p>Jaz bi se zahvalil za opozorilo. Bomo preverili, če so naše številke točke.</p>
            </sp>
            <sp xml:id="SDZ6-Redna-22-2014-03-03.sp67">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Nadaljujemo s poslanskimi vprašanji oziroma odgovori. Ministrica za delo, družino,
               socialne zadeve in enake možnosti dr. Anja Kopač Mrak bo odgovorila na vprašanje
               Boruta Ambrožiča v zvezi s pripravo strategije za kakovostno staranje, solidarnost in
               sožitje generacij v Sloveniji.</p>
               <p>Izvolite, gospa ministrica, imate možnost za odgovor.</p>
            </sp>
            <sp xml:id="SDZ6-Redna-22-2014-03-03.sp68">

               <speaker>DR. ANJA KOPAČ MRAK:</speaker>

               <p>Hvala za vprašanje, gospod Ambrožič.</p>
               <p>Podatki so na nek način zelo resni, kar se tiče demografske slike. Če pogledamo
               Slovenijo kot večino evropskih držav, je v preteklih desetletjih dosegla izjemen
               demografski razvoj. Pričakovanje trajanja življenja se je od leta 1960 dvignilo iz
               66,11 leta za moške in 71,96 za ženske, na 77 let za moške in 82,9 za ženske v letu
               2012. Po Eurostatovih projekcijah za Slovenijo leta 2030 je predvideno pričakovano
               trajanje življenja za moške 79,4 leta in 85,1 za ženske. Če pogledamo tudi število
               živorojenih otrok, leta 1979 je bilo približno 30 tisoč rojstev, v letu 2003
               polovica, okoli 17 tisoč. In zaradi podaljševanja pričakovane življenjske dobe ter
               maloštevilčnih mladih generacij se izrazito povečuje delež starejših v celotnem
               prebivalstvu, in sicer 7,8 % v letu 1961, ta delež starejših je v letu 2013 17,1
               %.</p>
               <p>Demografske spremembe spadajo med tiste, ki jih pogosto ne opazimo na kratek rok, na
               srednji in dolgi rok pa imajo izjemen vpliv, saj temeljito spreminjajo in
               preoblikujejo našo družbo. Predvsem je treba imeti demografske spremembe v mislih, ko
               govorimo o vseh naših ključnih sistemih socialne varnosti, ki so najbolj občutljivi
               in temeljijo predvsem na medgeneracijski solidarnosti. To je predvsem socialni,
               pokojninski in seveda zdravstveni sistem in iz tega izhaja tudi nujnost strukturnih
               sprememb teh podsistemov.</p>
               <p>V sodelovanju z različnimi vladnimi resorji in nevladnimi in drugimi organizacijami
               želimo do konca leta 2015 pripraviti strategijo odzivov na demografske spremembe, ki
               bi na temeljih medgeneracijske solidarnosti in nacionalnega konsenza o ključnih
               korakih ponudila ustrezne odgovore. Predvsem je pomembno, da bo rdeča nit te
               strategije poleg medgeneracijske solidarnosti tudi aktivno staranje. V letu 2013,
               torej v lanskem letu je Slovenija kandidirala na razpisu Evropske komisije v zvezi s
               pridobitvijo sofinanciranja aktivnosti, povezanih z izdelavo nacionalnih strategij
               aktivnega staranja. Na tem razpisu je Slovenija še z nekaterimi drugimi državami bila
               izbrana, zato bodo lahko znanja, pridobljena v okviru aktivnosti iz tega razpisa,
               koristno uporabljena tudi pri izdelavi naše strategije.</p>
               <p>Če povzamem, do konca leta 2015 želimo pripraviti to strategijo, pomembno pa je
               sodelovanje vseh vladnih resorjev kot tudi nevladnih organizacij in drugih.
               Hvala.</p>
            </sp>
            <sp xml:id="SDZ6-Redna-22-2014-03-03.sp69">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Želite možnost za dopolnitev odgovora?</p>
               <p>Izvolite, gospod Ambrožič.</p>
            </sp>
            <sp xml:id="SDZ6-Redna-22-2014-03-03.sp70">

               <speaker>BORUT AMBROŽIČ (NeP):</speaker>

               <p>Želel bi se samo zahvaliti ministrici za zelo spodbuden odgovor, pa tudi za
               informacije, ki do sedaj javno niso bile znane. Moje vprašanje je spodbudilo tudi
               dejstvo, ki je spletno evidentirano, da je bila neka oblika strategije izdelana do
               leta 2010. Če smo res bili uspešni na tem razpisu in bodo celo sredstva za to
               zagotovljena, da do leta 2015 izdelamo, lahko rečemo, novo strategijo, pa še toliko
               bolje. Kot ste sami ugotovili oziroma vaše ministrstvo, ne kratkoročno, ampak tudi
               srednje- in dolgoročno demografska starostna slika Slovenije kliče po nujnih
               spremembah tako pokojninske zakonodaje kot delovne zakonodaje, pa tudi
               socialnovarstvene. Hvala lepa.</p>
            </sp>
            <sp xml:id="SDZ6-Redna-22-2014-03-03.sp71">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Prehajamo na vprašanja poslank in poslancev oziroma na prvi krog vprašanj. Prvi v tem
               krogu bo gospod Zvonko Černač zastavil vprašanje ministru za finance dr. Urošu
               Čuferju ter ministru za infrastrukturo in prostor gospodu Samu Omerzelu.</p>
            </sp>
            <sp xml:id="SDZ6-Redna-22-2014-03-03.sp72">

               <speaker>ZVONKO ČERNAČ (PS SDS):</speaker>

               <p>Hvala lepa. Lep pozdrav vsem prisotnim!</p>
               <p>Ministroma, pristojnima za finance in prostor, sem najavil vprašanje v zvezi s
               kumulativnim zneskom davka na nepremičnine po informativnih izračunih in vprašanje v
               zvezi z urejanjem evidenc, na kar smo nekako vse opozarjali v Poslanski skupini
               Slovenske demokratske stranke v tistem kratkem času, ko se je ta Zakon o davku na
               nepremičnine sprejemal. Takrat smo opozarjali na neurejene evidence, na neprimernost
               rešitev, na enormno povečanje obremenitev za manj premožne in na znižanje obremenitev
               za tiste, ki s plačevanjem dotedanjega nadomestila za uporabo stavbnega zemljišča
               niso imeli nekih težav, v mislih smo imeli predvsem večje trgovske centre in tako
               naprej, torej zavezance, ki se jim je z novim davkom nadomestilo bistveno znižalo.
               Bili smo zavrnjeni, celotna opozicija je bila preslišana, vsa opozorila tudi. Veto
               Državnega sveta je koalicija Alenke Bratušek preglasovala, preko 80 tisoč glasov, ki
               so se podpisali pod peticijo, preslišala. Zaradi tega je Slovenska demokratska
               stranka skupaj z nepovezanimi poslanci in obema poslancema narodnosti že sredi
               decembra vložila ustavno presojo s predlogom za prednostno obravnavo in začasno
               zadržanje tega Zakona o davku na nepremičnine. Ustavno sodišče je tej zahtevi
               ugodilo, postopek poteka. V okviru tega postopka so se očitno izkazali ti argumenti,
               ki smo jih poudarjali, za utemeljene. Informativni izračuni, ki so jih zavezanci
               dobili pred slabim mesecem dni, so dokazali, da podatki, ki so bili ob zagovarjanju
               tega zakona v parlamentu razlagani, ne držijo. Tudi podatek o tem, da se bo povprečna
               obdavčitev za povprečnega zavezanca s povprečnim stanovanjem povečala za 3 evre
               mesečno, ki ga je izrekla premierka, seveda ne drži. Ti informativni izračuni so
               pokazali popolnoma drugačno sliko, o kateri je v svojem poslanskem vprašanju na
               prejšnji seji Državnega zbora tudi opozarjala poslanka gospa Marija Plevčak, ki danes
               tudi ni dobila odgovora na svoje vprašanje. Ona je takrat opozarjala na te evidence
               in na to, da je bila v določenem obdobju vzpostavljena etažnost stanovanjskih
               objektov, stanovanjskih hiš, večjih stanovanjskih stavb, za katere lastniki
               pravzaprav tudi vedeli niso. Iz tega naslova je tudi največ napak pri teh
               izračunih.</p>
               <p>Pristojna ministra sprašujem, ne tega, kar smo že slišali iz ust premierke, da je
               finančni učinek 407 milijonov evrov po teh informativnih izračunih, kar je gotovo
               podatek, ki ga je treba temeljito preveriti, ker ali ne drži ali pa gre za tisti del,
               ki je priliv državnega proračuna in pomeni 407 krat 2. Kajti glede na višino
               obvestil, ki so jih dobili zavezanci, je nemogoče, da bi bil ta znesek nižji od
               tistega, kar je ministrstvo napovedovalo ob uveljavitvi zakona.</p>
               <p>Zaradi tega bi želel izvedeti strukturo po zavezancih, po davčnih obremenitvah.</p>
            </sp>
            <sp xml:id="SDZ6-Redna-22-2014-03-03.sp73">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Omerzel, imate besedo, izvolite.</p>
            </sp>
            <sp xml:id="SDZ6-Redna-22-2014-03-03.sp74">

               <speaker>SAMO OMERZEL:</speaker>

               <p>Spoštovana predsedujoča, hvala za besedo.</p>
               <p>Spoštovani poslanec gospod Černač, hvala za vprašanje. No, v zaključku ste nekako
               prišli do tega, da teh 407 milijonov, informacija, ki jo imate, dejansko je tudi 407
               milijonov evrov informacija, ki jo imamo mi po prvih informativnih izračunih Gursa.
               Vendar če gremo korak nazaj, dejansko z informativnim izračunom, ki je pokazal to
               številko, so se pokazala na nek način tri področja, ki so na operativnem nivoju
               povzročila težave, kjer smo kot Vlada ukrepali in naredili prve korake. Največji
               naval oziroma največji del aktivnosti, povezanih z Geodetsko upravo Republike
               Slovenije, je bil vezan na rezidenčnost. Tu so različne davčne stopnje 0,15 in 0,5
               dejansko pokazale težave in problematiko obravnavanja zakona na tak način. Zato smo
               se kot vlada odločili in dali predlog naprej, da tu uvedemo enotno stopnjo torej 0,15
               in ukinemo to razlikovanje med rezidenčnostjo in nerezidenčnostjo. Moram reči, da
               tudi moje osebno mnenje v tem primeru dejansko je naklonjeno temu, da imamo to enotno
               davčno stopnjo. Predvsem s stališča, ker nepremičnina je nepremičnina, in jaz mislim,
               da mora biti obdavčena z isto stopnjo, dve stanovanji morata biti obdavčeni z isto
               stopnjo, če pa je eno stanovanje namenjeno neki profitabilni dejavnosti, potem pa se
               ta davek obračunava nekje drugje.</p>
               <p>Drug del, ki je bil povezan s potrebami po dodatnih informacijah državljanov in
               državljank je bil vezan na zemljišča za gradnjo stavb in pa za stavbna zemljišča. Tu
               se zavedamo, da tista zemljišča, torej gradbene parcele, ki so pripravljene za
               gradnjo stavb, je dejansko njihova vrednost večja, vendar glede na trenutno stanje
               evidenc in pa glede na stanje, ki ga imajo občine, smo se odločili, da tudi tu
               poenotimo model vrednotenja. Govorimo torej o enotnemu delu vrednotenja za obe
               kategoriji in da na drugi strani naredimo en korak naprej in pomagamo občinam
               predvsem z dodatnimi navodili, predvsem z dodatnim inštrukcijami, na kakšen način te
               evidence urediti, tako da dolgoročno tudi ta del evidenc uredimo.</p>
               <p>Zelo pomemben del v sami problematiki je vezan tudi na konec koncev na podatke
               Slovencev in Slovenk. Dejstvo je, da sami izračuni, sami vhodni podatki že v samem
               popisu so bili ne dovolj kvalitetni in dejansko smo tako narejeni, da tudi Slovenci
               in Slovenke v trenutku, ko se ti podatki uporabljajo za nekaj, kar je na konec
               obračun davka na nepremičnine, smo pred dejstvom, da je treba ta del evidenc enkrat v
               državi dokončno urediti. In zaradi tega tudi to prehodno obdobje in informativni
               izračun, da tudi vsak pri sebi doma vidi, ali so to tisti podatki, ki so korektni,
               ali je treba kakršnekoli popravek iz tega naslova tudi urediti.</p>
               <p>Glede na ta pritisk smo povečali obseg dela na geodetskih upravah, podaljšali smo
               delovni čas, po potrebi se bo delalo tudi ob sobotah. Ravno tako smo uvedli
               informacijske točke na upravnih enotah predvsem zaradi tega, ker je bil pritisk
               zaradi same rezidenčnosti tudi na upravne enote, s tem pa seveda zagotovili vso
               potrebno podporo državljanom in državljankam, da pridejo do pravih informacij, da jim
               pomagamo pri samem popravljanju podatkov za njihove nepremičnine in da dejansko
               pridemo na koncu do ene res kvalitetne baze, kjer bomo imeli vse te podatke in
               evidence dobro vodene. En del problematike, ki je tudi bil odprt iz preteklosti, je
               povezan z zemljiško knjigo, nekje okrog 105 tisoč predmetov, torej parcel je
               povezanih s tem, da dejansko zemljiška knjiga, ker dejansko so lastniki opravili vpis
               in pa ne povezano z registrom nepremičnin je predstavljalo problem, vendar tudi na
               tem področju je geodetska uprava dejansko v vseh primerih nekje v 10 dneh bo te
               evidence uredila. Tako bo tudi ta segment urejen. In iz tega naslova je ocenjeno,
               torej vsa ta problematika, da nekje v rangu 40 milijonov evrov je tisti učinek, kjer
               bo manj pobranega denarja iz naslova davka na nepremičnine.</p>
            </sp>
            <sp xml:id="SDZ6-Redna-22-2014-03-03.sp75">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolnitev odgovora gospod Černač? Izvolite.</p>
            </sp>
            <sp xml:id="SDZ6-Redna-22-2014-03-03.sp76">

               <speaker>ZVONKO ČERNAČ (PS SDS):</speaker>

               <p>Hvala.</p>
               <p>Saj nisem dobil odgovora na svoje vprašanje. Jaz nisem spraševal o noveli tega
               zakona, ki jo je na hitro Vlada sprejela prejšnji teden, pač pa sem ministra,
               predvsem pristojnega za finance, spraševal o finančnih učinkih na podlagi
               informativnih izračunov, ki so jih dobili zavezanci. Sprašujem, kakšen je finančni
               učinek na podlagi informativnih pooblastil Gursa, po posameznih kategorijah
               zavezancev. Koliko je tistih po 0,15, koliko je tistih po 0,50, koliko je
               industrijskih objektov, koliko je energetskih objektov po 0,40 in tako naprej. Se
               pravi strukturirano po zavezancih, kakšen je predvideni priliv na podlagi
               informativnih izračunov v povezavi s tistim, kar ste nam razlagali v tem državnem
               zboru konec lanskega leta, ko je vladajoča koalicije Alenke Bratušek ta zakon
               potrdila in kjer je bilo rečeno, da so finančni učinki tega zakona 420 milijonov
               evrov. Glede na desettisoče če ne celo stotisoče napak glede rezidenčnosti 0,15, 0,50
               je nemogoče, da je finančni učinek manjši, kot ste ga takrat ocenjevali, ali pa niste
               imeli ustreznih evidenc, za kar je vsekakor odgovorna vlada in ne ta parlament. Priti
               moramo do podatkov, da se bomo lahko pogovarjali o tem, kako potem te napake
               odpraviti. Gotovo ne boste stotisoče napak odpravili s povečanjem uradnih ur, ampak
               je treba najprej združiti različne baze. Kje je sedaj minister Virant, ki se je
               oglasil pred meseci ob eni manjši zadevi in je rekel, da te napake, ki so bile
               stokrat manjše, kot so te sedaj, bodo odpravljene avtomatične preko ureditve
               ustreznih evidenc. In tukaj na tem področju je popolnoma jasno, da je treba združiti
               baze podatkov, potem si bodo pa lahko ljudje tiste posamezne specifične primere
               urejali, ki jih ni mogoče urediti brez njihovega sodelovanja. Na tak način, kot pa
               sedaj poteka ta zadeva, se bojim, da bodo uradniki zasuti z nepotrebnim delom, ki bi
               lahko bilo opravljeno na avtomatski način. Zato me zanima:</p>
               <p>Kolikšen je dejansko finančni učinek na podlagi informativnih izračunov?</p>
            </sp>
            <sp xml:id="SDZ6-Redna-22-2014-03-03.sp77">

               <speaker>PODPREDSEDNICA POLONCA KOMAR:</speaker>

               <p>Hvala lepa za to dopolnilno vprašanje. Minister Čufer, bi vi odgovorili?</p>
               <p>Izvolite, minister Čufer.</p>
            </sp>
            <sp xml:id="SDZ6-Redna-22-2014-03-03.sp78">

               <speaker>DR. UROŠ ČUFER:</speaker>

               <p>Najlepša hvala za tole vprašanje oziroma dodatno vprašanje.</p>
               <p>Zadnji stavek, ki ste ga rekli, koliko je dejanski učinek, vam je že odgovorila
               predsednica vlade na začetku. Po strukturi nimam pri sebi, ampak lahko tudi ob
               priliki pogledamo. Bi se pa rad zahvalil za priporočila, v kakšno smer naj stvari
               rešujemo. Kot je že moj kolega Omerzel povedal, smo te stvari tudi že naredili na
               prejšnji seji vlade.</p>
            </sp>
            <sp xml:id="SDZ6-Redna-22-2014-03-03.sp79">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Želite možnost za razpravo?</p>
               <p>Izvolite, gospod Černač.</p>
            </sp>
            <sp xml:id="SDZ6-Redna-22-2014-03-03.sp80">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>Jaz sem računal, da bo minister, pristojen za prostor, še kaj dodal glede na to, da
               je 90 % časa ostalo in da bom vsaj en del odgovora v tem dodatnem poskusu dobil. Žal
               ga nisem, zaradi tega je prav, da o tem vprašanju sprožimo razpravo v tem državnem
               zboru. Mislim, da je ta razprava na mestu. V poslanski skupini Slovenske demokratske
               stranke smo pretekli teden vložili zahtevo za sklic nujne seje Odbora za finance in
               monetarno politiko, kjer smo predlagali, da ta odbor pozove Vlado, da prekliče te
               napačne izračune Gursa, ki so po našem mnenju napačni v več kot 90 % primerov.
               Predlagamo, da se Zakon o davku na nepremičnine razveljavi in da se pripravijo
               izhodišča za prenovo davčne ureditve področja nepremičnin. Predlagali smo tudi, da se
               o teh izhodiščih za prenovo davčne ureditve področja nepremičnin skliče javna
               predstavitev mnenj. Glede na to, da je Odbor za finance sklican za ta petek, ta nujna
               seja, bi del te javne predstavitve lahko bila tudi razprava o odgovoru obeh oziroma
               ne o odgovoru obeh ministrov danes tukaj, za katero predlagam, da se opravi na
               podlagi drugega odstavka 246. člena Poslovnika Državnega zbora.</p>
               <p>V okviru te razprave bi bilo prav, da dobimo jasen in nedvoumen odgovor na te
               izmuzljive odgovore, ki jih poslušamo že od uveljavitve zakona dalje. Najprej smo
               poslušali o finančni učinkih na ravni 200 milijonov evrov, potem smo slišali ob
               sprejemanju zakona, da bo izplen tega zakona 420 milijonov evrov, danes je bilo
               povedano, da naj bi po informativnih izračunih bil kumulativni saldo 407 milijonov
               evrov. Kako, na kakšni osnovi, če je večina ljudi dobila zaradi neurejenih evidenc
               0,50 na nerezidenčnost, čeprav v teh stanovanjih v blokih prebivajo? Kako je to
               mogoče, če po prejšnji ureditvi šole, vrtci, vse ostalo, kar je javnega, ni bilo
               obdavčeno, po novem pa je? Kako je to mogoče, če so se davčne stopnje bistveno
               povečale? Ali je to mogoče zaradi tega, ker se je pa res zmanjšala obremenitev za
               tiste najbogatejše, in torej ne drži trditev premierke Alenke Bratušek, da bodo
               bogati plačevali po tem zakonu več, revnejši pa manj? Priča pa smo konkretnemu
               izračunu za konkretni trgovski center, in sicer s 152 tisoč evrov prejšnjega
               nadomestila na 42 tisoč evrov davka po novem. Ali so torej to tisti primeri, ki
               govorijo o tem, da je izplen davka ob tem, da se je z njim bistveno bolj obremenilo
               revnejše, predvsem tiste, ki imajo lastna stanovanja, ki so si jih prigarali na tak
               ali drugačen način, in razbremenilo tiste, ki niso imeli v preteklosti nobenih težav
               s plačevanjem davka. Na vsa ta vprašanja bi želeli do petka jasne odgovore. Hvala
               lepa.</p>
            </sp>
            <sp xml:id="SDZ6-Redna-22-2014-03-03.sp81">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>O vašem predlogu za razpravo bo Državni zbor odločal v četrtek, 6. marca, v okviru
               glasovanj.</p>
               <p>Prehajamo na naslednje vprašanje, ki ga bo zastavil gospod Franc Pukšič, in sicer
               ministru za gospodarski razvoj in tehnologijo, gospodu Metodu Dragonji.</p>
            </sp>
            <sp xml:id="SDZ6-Redna-22-2014-03-03.sp82">

               <speaker>FRANC PUKŠIČ (PS SLS):</speaker>

               <p>Hvala lepa podpredsednica. Ministrska ekipa, lep pozdrav!</p>
               <p>Gospod minister, vprašanje ki bo, se veže na neopravljeno delo na tem ministrstvu,
               vas pa bom seveda vprašal:</p>
               <p>Kaj boste naredili, da se kaj takšnega več ne ponovi in kaj boste naredili za to, da
               tisti, ki so to povzročili, tudi dobijo plačilo za to?</p>
               <p>Postavil sem ga že v pisni obliki, tako da verjamem, da ste se z osnovami tega
               vprašanja seznanili. Gre za razpis za inovativne produkte, na katerega so se v prvi
               vrsti lahko prijavila podjetja. To je tisti razpis, na katerega se je prijavilo tudi
               podjetje bivšega gospodarskega ministra Stepišnika, Emo – Orodjarna, zaradi česar je
               potem tudi odstopil.</p>
               <p>Razpis se je po ministrovem odstopu nenadoma spremenil in tu me zanima, na osnovi
               katere odločitve. Kdo je bil tisti bog, ki ga je zapovedal, da se bo razpis spremenil
               nekaj dni pred potekom tega roka in se razširil na regionalne razvojne agencije in na
               raziskovalce s šesto stopnjo izobrazbe? Prvotno bi se na razpis lahko prijavili tisti
               s sedmo ali več. Razpis je težak 30 milijonov evrov. Na razpis se je prijavilo, po
               spremembi, 964 prijaviteljev. In ne bodi ga treba, kaj se zgodi? Razpis se prekliče,
               ker so bili sumi korupcije, saj naj bi pri pripravi pogojev sodelovale gospe iz
               agencije, katerih možje so se s svojimi podjetji prijavljali na razpis. Očitno so se
               nekaj naučili od bivšega ministra. Torej omenjene gospe so se kasneje izločile, svet
               javne agencije SPIRIT pa je odločil, da Vladi predlaga razrešitev direktorja
               Skalarja. Samo to verjetno ni dovolj. Zanima me:</p>
               <p>Zakaj niso iz prijavljenih izločili le podjetja, ki so sporna zaradi sodelovanja
               omenjenih gospa?</p>
               <p>Zakaj niso prijavitelji poslali niti enega obvestila o preklicu razpisa?</p>
               <p>Kdo bo tem podjetjem, ki so imeli stroške, kril te stroške za razpis?</p>
               <p>Ali bodo ta sredstva sedaj, ko je ta razpis preklican, prekvalificirana ali v
               povratna ali kam drugam?</p>
               <p>Imam še sicer nekaj vprašanj, ampak jih bom postavil potem v nadaljevanju. Hvala
               lepa, gospod minister.</p>
            </sp>
            <sp xml:id="SDZ6-Redna-22-2014-03-03.sp83">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam za vprašanje.</p>
               <p>Izvolite, gospod minister, imate možnost za odgovor.</p>
            </sp>
            <sp xml:id="SDZ6-Redna-22-2014-03-03.sp84">

               <speaker>METOD DRAGONJA:</speaker>

               <p>Spoštovane poslanke in poslanci, spoštovani gospod Pukšič!</p>
               <p>Ministrstvo za gospodarski razvoj in tehnologijo in javna agencija SPIRIT sta 23.
               oktobra sklenila pogodbo o sofinanciranju projektov v letih od 2013–2015. Na podlagi
               te pogodbe je SPIRIT 25. oktobra 2013 objavil 30 milijonov evrov vredno javno
               povabilo podjetjem. MGRT je pri izvajanju razpisa ugotovilo, da so bili štirje člani
               strokovne komisije zaposleni na agenciji SPIRIT, med njimi tudi vodja postopka in
               namestnik vodje postopka, sodeč po kasnejših izločitvah tako ali drugače interesno
               povezani z nekaterimi prijavitelji na javno povabilo. Ker so bile navedene štiri
               osebe vključene že v pripravo programa in javnega povabila, ni bilo mogoče izključiti
               iz postopka pregledovanja in ocenjevanja zgolj vlog prijaviteljev, do katerih so
               navedene osebe izpostavile svojo interesno povezanost v odstopnih izjavah. Vpletenost
               izločenih članov komisije v pripravo javnega povabila, vsi omenjeni so intenzivno
               sodelovali tudi pri določitvi pogojev za kandidiranje in meril za izbor projektov, je
               tudi razlog, da se ministrstvo ni odločilo samo za razveljavitev ocenjevanja vseh
               prijav ter izvedbe ponovnega ocenjevanja. Zaradi dejstva, da so bile omenjene osebe
               vključene v postopek javnega povabila že od samega začetka priprave vsebin programa,
               na osnovi katerega je javno povabilo nastalo, poleg tega pa so bile te osebe dne 23.
               1. ponovno imenovanje v podkomisijo za ocenjevanje, kar je z vidika transparentnosti
               postopka popolnoma nesprejemljivo, zato je bilo zaradi suma za odtekanje informacij
               že med objavo javnega razpisa ter suma na netransparentnost celotnega postopka
               javnega povabila treba zaradi velikega tveganja za nadaljnjo zakonito izvedbo javnega
               povabila odstopiti od navedene pogodbe in pozvati agencijo SPIRIT k preklicu javnega
               povabila podjetjem.</p>
               <p>MGRT se zaveda, da je med prijavitelji, ki so kandidirali za sredstva javnega poziva,
               veliko takih, ki z navedenimi osebami na agenciji SPIRIT niso bile na noben način
               povezane. Ker ni mogoče posamično določiti, kateri prijavitelji, pripravljavci vlog
               in podobno so imeli na voljo notranje informacije, MGRT ne more zagotoviti enake
               obravnave vseh prijaviteljev. Ministrstvo je kot neposredni proračunski uporabnik
               zavezano k upravljanju nadzora nad porabo sredstev in je odgovorno, da se sredstva
               dodelijo in porabijo namensko v skladu z zakonodajo. Zato je ravnalo v skladu s
               pravnimi sredstvi, ki jih je imelo na razpolago. Povedati je v tem primeru treba še
               to, da stroški priprave prijav na javno povabilo v nobenem primeru niso predmet
               sofinanciranja. Stroški, nastali z izvajanjem vsake posamezne prijave, so stroški
               vsakega posameznega prijavitelja, saj prijavitelj šele na podlagi obvestila o
               sofinanciranju pridobi pravico, da lahko v okviru javnega povabila uveljavlja
               sofinanciranje stroškov njegovega projekta. Vsi neizbrani prijavitelji pa stroške v
               vsakem primeru nosijo sami.</p>
               <p>Ministrstvo za gospodarski in razvoj in tehnologijo bo v sodelovanju z Ministrstvom
               za finance poskušalo poiskati alternativno rešitev, s katero bo z enako skupino
               upravičencev zagotovilo sofinanciranje razvojnih projektov. Glede na veliko število
               vlog sklepamo, da se v Sloveniji pospešeno izvaja razvoj novih produktov, za kar bodo
               poiskana dodatna finančna sredstva. Pri tem bodo upoštevane tudi pripombe
               gospodarstva, da podjetja potrebujejo sredstva za lastno udeležbo v projektih. Svet
               javne agencije SPIRIT je zaradi ugotovljenih nepravilnosti pri izvajanju javnega
               povabila sprejel sklep, da bo Vladi Republike Slovenije zaradi objektivne
               odgovornosti predlagal razrešitev v. d. direktorja. Hkrati pa bo ministrstvo izvajalo
               nadaljnje korake, da se izvajajo strokovne, disciplinske odgovornosti oseb, ki so
               sodelovale pri pripravi tega razpisa … / znak za konec razprave/ … bili v konfliktu
               interesov.</p>
            </sp>
            <sp xml:id="SDZ6-Redna-22-2014-03-03.sp85">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Pukšič, imate možnost za dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp86">

               <speaker>FRANC PUKŠIČ (PS SLS):</speaker>

               <p>Hvala lepa.</p>
               <p>To, kar so vam, druge možnosti jasno ni bilo, pripravili, kar ste prebrali, s tem se
               seveda delno strinjam. Strinjam se s tem, kar ste rekli, gospod minister, stroški
               prijavitelja so pač stroški prijavitelja. Ampak stroški prijavitelja zaradi tega, da
               nekdo v agenciji dela netransparentno, da nekdo dela tako, da odtekajo informacije,
               pa ta prijavitelj nima s tem nič in ni kriv zaradi tega. In tem ljudem je treba sedaj
               te stroške povrniti ali te prijave obravnavati, tako kot je bilo. Prvič. Drugič.
               Pravite, da bodo potekali s strani ministrstva naprej dogodki okrog ugotavljanja
               odgovornosti in tako dalje. Veste, vrana vrani žal velikokrat pač ne izkljuje oka,
               ampak, če se ve, bi bilo vsaj treba postaviti delavske knjige že zdavnaj torej na
               mizo in jih odpeljati pred organe pregona. Žal v tej državi so se razpisi in se še
               vedno delajo razpisi in se prilagajajo nekomu. Tako kot so se pač ti, saj drugače se
               tudi ne bi vedelo, da je bivši minister Stepišnik vsako leto dobival denar iz teh
               razpisov. To je seveda kriminalno dejanje, torej odgovornost, jaz mislim, da je
               potrebna večja, kot pa samo pri direktorju. Kam je denar in kako je to poniknilo, je
               treba pogledati še marsikaj za nazaj. In še to, kaj bo s temi inovativnimi
               informacijami. To so bili inovativni projekti, marsikdo je sedaj do teh podatkov
               prišel in sedaj se lahko zgodi, da bo še to rabil. Predvsem pa minister zanima me v
               bodoče: 
                   Ali boste podpirali tudi vi te subvencije … / izklop mikrofona/ 
               
            </p>
            </sp>
            <sp xml:id="SDZ6-Redna-22-2014-03-03.sp87">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, ali želite dopolniti odgovor?</p>
               <p>Izvolite, imate besedo.</p>
            </sp>
            <sp xml:id="SDZ6-Redna-22-2014-03-03.sp88">

               <speaker>METOD DRAGONJA:</speaker>

               <p>Hvala lepa.</p>
               <p>Imeli ste prav, treba je pogledati te osnovne stvari, pravna dejstva in okvire. Tako
               da ta zgodba ni končana, to bi vam rad zagotovil, in se bomo tako v okviru
               ministrstva kot celotne vlade potrudili, da bomo zagotovili zakonitost,
               transparentnost postopkov pri izvajanju javnih predpisov, predvsem pa zavezali vse
               sodelujoče, da absolutno ni nobenih konfliktov interesov, kadar sodelujejo pri sami
               pripravi razpisov in v njihovi izvedbi. Kot sem povedal, je bil na segmentu
               inovativnosti relativno velik interes. Prišlo je več kot 900 vlog. Razpis z enako
               vsebino bo ponovljen, odločali pa se bomo za to, ali bodo to nepovratna sredstva ali
               pa bodo to vračljive oblike spodbujanja inovativnosti v podjetniškem sektorju, kar
               sedaj že pripravljamo. Pomembno je, da kar se tiče državnega proračuna ni prišlo do
               škode, lahko pa rečemo, da določena škoda je prijaviteljem nastala. Bodo pa vsi
               prijaviteljevi imeli možnost, da ponovno kandidirajo na teh postopkih, če pa bo kdo
               ugotovil, da mu je prišlo do kakršne koli direktne škode v smislu poslovnih
               skrivnosti, zlorabe poslovnih skrivnosti, pa bo treba uporabiti tudi vsa ostala
               pravna sredstva, ki so na razpolago, da se bo ta škoda uveljavljala.</p>
               <p>Kratkoročno bomo zagotovili zdaj na ta način, da bomo postavili novo vodstvo SPIRIT-a
               in v naslednjem koraku takoj potem tudi disciplinsko odstranili sodelavce, ki so
               nesprejemljivo prakso izvajali. Treba se bo pa odločiti še o kazenskem pregonu. </p>
            </sp>
            <sp xml:id="SDZ6-Redna-22-2014-03-03.sp89">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite predlagati razpravo?</p>
               <p>Izvolite, gospod Pukšič.</p>
            </sp>
            <sp xml:id="SDZ6-Redna-22-2014-03-03.sp90">

               <speaker>FRANC PUKŠIČ (PS SLS):</speaker>

               <p>Ja, hvala lepa.</p>
               <p>Prav točno to bom naredil, predlagal bom razpravo o odgovoru gospoda ministra na to
               temo iz dveh razlogov. Eden od teh razlogov je gotovo ta, da ne bi ta alarmantna
               zadeva, ker gre skoraj za tisoč mladih podjetnikov z inovativnimi idejami, ki so se
               prijavili na ta razpis, bila prehitro potisnjena pod preprogo. Drugi razlog pa je ta,
               če bo izglasovana razprava, bo ta naslednjo sejo Državnega zbora, v tem času bo
               minister že imel vsaj mesec dni dela in bo lahko nekaj več povedal o strategiji,
               politiki, do konca mandata v zvezi s subvencijami in v zvezi, tako kot ste rekli,
               povratnimi sredstvi. Osebno mislim, da je bolje iti v ta drugi del, ne pa v
               nepovratna sredstva, ker se je to v glavnem prilagajalo in dobivali so tisti, tako
               kot ste že sami povedali, botre in botri, strici in tako dalje, ki so bili pri
               koritu, ostali so odpadli. Vendar se postavlja pravno vprašanje, o katerem ste tudi
               sami govorili, pravni okvir, kaj sedaj, ko je pa že enkrat bil takšen razpis in so
               naredili dokumentacijo za to, zdaj pa se bodo pogoji spremenili. In tretja zadeva,
               danes so bila, mislim, da kar tri vprašanja predsednici Vlade v zvezi z
               nepremičninskim davkom, torej katastrofo, ki je bila sprejeta s strani koalicije in,
               žal, zavožene politike vlade, torej na hiter način, namesto da bi to bilo po rednem
               postopku. Seveda se postavlja takoj vprašanje, ali bo ta razpis narejen v smislu
               povratnih sredstev, pa čeprav sem povedal, da se s tem bolj strinjam, vendar se je že
               nekaj zgodilo, bilo je prav zaradi tega, ker vlada ve, da denarja iz nepremičninskega
               zakona ne bo in želi omejiti tisto, kar je bilo sprejeto, na drugih segmentih, da bo
               s tem pokrivala tudi izpad nepremičninskega zakona še na gospodarskem področju tako
               katastrofalno, kot je to naredila na infrastrukturi, kar je nepojmljivo.</p>
               <p>Zato predlagam, da opravimo razpravo o odgovoru ministra. Hvala lepa.</p>
            </sp>
            <sp xml:id="SDZ6-Redna-22-2014-03-03.sp91">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. O vašem predlogu bomo odločali v četrtek, 6. marca 2014, v
               okviru glasovanj.</p>
               <p>Naslednje poslansko vprašanje bo zastavil gospod Dragan Bosnić ministru za kmetijstvo
               in okolje mag. Dejanu Židanu.</p>
            </sp>
            <sp xml:id="SDZ6-Redna-22-2014-03-03.sp92">

               <speaker>DRAGAN BOSNIĆ (PS PS):</speaker>

               <p>Hvala za besedo. Lep pozdrav prisotnim ministrom, poslankam in poslancem!</p>
               <p>Spoštovani gospod minister, moje vprašanje je neka logična posledica razprave, ki sem
               jo imel zadnjič v parlamentu ob sprejemanju interventnega zakona. Govorili smo o
               ukrepih, ki so potrebni pri odpravi posledic nesreče, ki smo jo poimenovali naravna
               nesreča. Vse te ukrepe sem podprl in močno si želim, da tega ne bi bilo treba še kdaj
               ponoviti. Eden od ukrepov je tudi ta, da bi za pomoč zaprosili Solidarnostni sklad
               Evrope, ki ga je ustanovila Evropska unija leta 2002 po takratnih katastrofalnih
               poplavah.</p>
               <p>Moje vprašanje gre pa v naslednjo smer, če je ta naravna katastrofa povzročena, se
               pravi nekje katalizirana ali indicirana, če uporabim ta izraz, z globalnimi
               klimatskimi spremembami, me zanima:</p>
               <p>Kakšno je naše stališče do orientacije na varšavski mednarodni fond oziroma kot so ga
               popularno v Varšavi imenovali, kompenzacijski fond, ki bi bil namenjen tudi odpravi
               posledic nesreč, ki so povzročene s klimatskimi spremembami?</p>
               <p>Še časovno zanimivo. Prejšnji teden je kitajski državljan Li Guixin tožil lastno
               državo oziroma vlado zaradi neuresničevanja njihove dokaj jasne zakonodaje o
               preprečevanju onesnaževanja okolja, ki njemu kot državljanu onemogoča normalno
               življenje. Zakaj omenjam Kitajsko? Zato ker se je Kitajska skupaj z Indijo zelo
               negativno odzvala pri samem kompenzacijskem fondu z razlago, da ta fond in pa nasploh
               omejevanje emisije predvsem toplogrednih plinov, čeprav bi lahko govorili širše še o
               marsičem, ovira njihov ekonomski razvoj. To pomeni, da na eni strani imamo
               državljane, ki tožijo lastno državo, na drugi strani smo pa mi, ki trpimo neke
               posledice te globalne polucije, nekje povzročene.</p>
               <p>Zanima me:</p>
               <p>Kakšno je naše stališče do tega fonda oziroma do pomoči, ki bi jo mogoče zahtevali iz
               tega naslova?</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp93">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Gospod minister, imate možnost za odgovor, izvolite.</p>
            </sp>
            <sp xml:id="SDZ6-Redna-22-2014-03-03.sp94">

               <speaker>MAG. DEJAN ŽIDAN:</speaker>

               <p>Hvala predsedujoča. Spoštovane poslanke in poslanci, gospod poslanec hvala za
               vprašanje.</p>
               <p>Slovenija je podprla varšavski mednarodni sporazum, ki pa je, to je treba povedati,
               namenjen nerazvitim državam, ne tangira Slovenije oziroma evropskih držav, torej
               držav Evropske unije. Z njim smo se na nek način zavezali, da v primeru novih
               naravnih katastrof v teh tretjih državah bomo na solidarnostni način zbirali. Torej
               to je mehanizem zbiranja, to ni fond, ki ima vnaprej lociran denar. Ob tem bi pa rad
               povedal naslednje. Evropa in s tem tudi Slovenija v tem trenutku sledi cilju. In ta
               cilj je, da do leta 2050 zmanjšamo emisije toplogrednih plinov za 80 oziroma 85 % v
               Evropi, saj sledimo temu, da naj ne bi prišlo do povišanja temperature za več kot za
               2 stopinji. Jaz verjamem, da v tem trenutku gremo po pravi poti. Tisto, kar pa nam v
               Evropi zbuja nelagodje, je pa naslednje. V tem trenutku je ocena, da Evropska unija
               torej vse države Evropske unije nekje producirajo 10 % svetovnih toplogrednih plinov.
               Leta 2050, če bomo šli po tej stopnji razvoja, bomo producirali samo še 5 %. Torej
               Evropa ne more sama rešiti podnebnih sprememb, ki se dogajajo, zato je tako zelo
               pomembno mednarodno delovanje in zato je tudi Evropa tako zelo aktivna v tem
               mednarodnem delovanju. Dovolite pa, da vam tudi povem en podatek, ki ga vi gospod
               poslanec verjetno poznate, in to je, da je trenutna ocena, da nam podnebne spremembe
               na letni ravni in ravni Evropske unije povzročajo že za 80 do 90 milijard evrov letno
               škode. Če ne bomo zadosti učinkoviti pri ukrepih do leta 2050, je ocena Evropske
               unije, da bo takrat na ravni Evropske unije letno stroškov škod že 250 milijard
               evrov. Ni neposredno na Slovenijo narejenega izračuna, vendar če v bistvu gremo na ta
               0,4 %, kolikor predstavljamo znotraj BDP, bi potem mogoče malo grobo lahko
               projecirali, da že sedaj v Sloveniji nastaja do 400 milijonov evrov škode zaradi
               podnebnih sprememb, ki smo jim priča, če ne bomo učinkoviti do leta 2050, bo
               pričakovano teh škod tudi do milijarde evrov letno. Od zadaj pa velja, da pa je
               potreben strošek za preprečevanje oziroma prilagajanje šestkrat manjši. Kje smo tukaj
               v tem trenutku v Sloveniji? V tem trenutku še nimamo strategije prilagajanja
               podnebnim spremembam. Delana je bila pred leti. Delal jo je tisti znani urad, ki je
               bil kasneje ukinjen. V tem trenutku je naša ambicija v letošnjem letu takšna, da
               pridemo vsaj do akcijskega programa prilagajanja podnebnih spremembam, ki bo pa
               dvojen. Eno je prilagajanje, drugo je preprečevanje. Znotraj tega pa že v letošnjem
               letu financiramo z 10 milijoni evrov podnebnega sklada ukrepe, ki sicer so neposredno
               namenjeni za zmanjševanje kontaminacije z malimi prašnimi delci. Učinek teh ukrepov
               je pa tudi na toplogredne pline. 25 % tega denarja bo investiranega v prevoz, 75 % v
               učinkovito rabo energije, torej v sanacije v okolju bolj prijazne energije oziroma
               tisto, kar je tako zelo pomembno, boljšo izoliranost tako javnih kakor zasebnih
               stavb. Tukaj je tudi relativno dobra novica, da pristojno ministrstvo, to je
               Ministrstvo za infrastrukturo in prostor v tem trenutku načrtuje znotraj nove
               kohezije, mislim da, 200 milijonov evrov sredstev. Ko pa rečem, da imamo v letošnjem
               letu na razpolago 10 milijonov evrov podnebnega sklada, bi pa rad povedal, da gre tu
               za multiplikatorje. Država je preko podnebnega sklada samo del tistih, ki financirajo
               oziroma sofinancirajo, podobno količino denarja pritaknejo lokalne skupnosti in potem
               še vse skupaj podvojijo tisti, ki imajo interes, to so občanke in občani. Tako da je
               investicijska zmožnost tega verjetno letos 40 milijonov evrov. Pričakujemo pa, da bo
               ta denar kar skokovito naraščal, ker se podnebni sklad polni iz ostanka CO2 kuponov
               na evropski ravni. Ta ostanek zato, ker je gospodarstvo še vedno, če ni v recesiji,
               pa saj ni v neki veliki aktivnosti, teh CO2 kuponov je v tem trenutku preveč in je
               cena nizka. Lahko pa se nam v zelo doglednem času dogodi, da bodo ti kuponi, njihova
               cena zrastla za štirikrat ali pa šestkrat ali mogoče celo osemkrat in takrat bo tudi
               količina denarja, ki ga imamo v Sloveniji na razpolago, bistveno večja. Hvala.</p>
            </sp>
            <sp xml:id="SDZ6-Redna-22-2014-03-03.sp95">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Želite dopolnitev odgovora?</p>
               <p>Izvolite, gospod Bosnić, imate besedo.</p>
            </sp>
            <sp xml:id="SDZ6-Redna-22-2014-03-03.sp96">

               <speaker>DRAGAN BOSNIČ (PS PS):</speaker>

               <p>Ja, podpredsednica, dopolnitev. S slišanim sem zadovoljen in ni nič spornega v tem.
               Podatki, ki ste jih navedli, držijo. Tudi drži dejstvo, da je sklad namenjen tako
               imenovanim nerazvitim. Ampak mene zanima neka naša proaktivnost v tem smislu
               povzročitelja krivde in pa potem odškodnine. Ker poglejte, ti, o katerih sem prej
               govoril, so se v Varšavi izognili odgovornosti. Povsod, kjer so čutili odgovornost,
               so nadomeščali to besedo z besedama, doprinos ali prispevek. Jaz sem pogledal v
               Slovar slovenskega knjižnega jezika, je en čudovit izraz: vbogajme. Se pravi, pač daš
               vbogajme tistemu, ki ga pravzaprav na nek način klimatsko uničuješ. Ne govorim zgolj
               o Sloveniji. Spomnite se prvih beguncev s Kiribatije. To je nov termin. Zato me
               zanima naše stališče, dejansko naše stališče neke aktivnosti v nadaljevanju. Se
               pravi, kakšna so ta stališča. Omenili ste sami emisijske kupone. Tu pa sem našel en
               drug izraz: odpustek. To je pač odpustek nekomu, ki ima denar, se odpusti, če vemo,
               koliko so ti kuponi vredni. Te lahko kupi tudi tisti, ki onesnažuje. Mene moti to, da
               se potem tem pa ponujajo nasveti. Govorim o nerazvitih. Njim se pa ponujajo potem
               nasveti v smislu zelenega preboja tega, tega in tega. Se pravi, ne pomagam ti, ampak
               te učim, da še manj onesnažuješ, kar že v štartu ne počneš, tvoje kupone bom pa zelo
               poceni … / znak za konec razprave/… To me zanima.</p>
            </sp>
            <sp xml:id="SDZ6-Redna-22-2014-03-03.sp97">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, želite dopolniti odgovor?</p>
               <p>Izvolite, minister Židan.</p>
            </sp>
            <sp xml:id="SDZ6-Redna-22-2014-03-03.sp98">

               <speaker>MAG. DEJAN ŽIDAN:</speaker>

               <p>Hvala za dodatno vprašanje, gospod poslanec.</p>
               <p>Tudi sam se zavedam občasnega licimerstva, da učimo tretje države, ki so v osnovi
               revne, ekološkega ravnanja. V tem trenutku tako in tako malo onesnažujejo, potem pa
               so ravno te države deležne industrializacije iz razvitega dela tudi Evrope s
               tehnologijami, ki so tukaj že prepovedane. Moram reči, da tudi na tem področju se
               vsaj delno trend spreminja. Primer tega je mogoče Francija. Francija se je opekla. Za
               razliko od Nemčije je Francija šla v deindustrijalizacijo in je gospodarske družbe
               selila v tujino, sedaj pa jih selijo v največji možni meri nazaj, ker v končni fazi
               delovna mesta predstavljajo. Generalno pa velja, kadar imamo opravka s tretjimi
               državami, moramo zahtevati enake ali podobne standarde, kot so pri nas. Tega v tem
               trenutku ne počnemo in pogovori o tem tečejo, niso pa v tem trenutku zelo intenzivni.
               Se pa v celoti strinjam, da ko opazujemo škodne pojave pri varovanju narave, vedno
               mora veljati načelo, da tisti, ki onesnažuje, to, kar je onesnažil, strošek čiščenja
               tudi plača. V tem trenutku na žalost ni tako. Tudi zato imamo toliko starih bremen v
               tej državi in tudi v ostalih državah stare ali nove Evrope, in to bomo morali v
               naslednjem obdobju sanirati. Se je pa še nekaj treba zavedati. Tovrstno ravnanje
               pomeni med drugim tudi izraz zelena davčna reforma. Ko razmišljamo o zeleni davčni
               reformi, pa se vedno pristojno ministrstvo sreča tudi z drugimi interesi. Ti interesi
               so takšni, zakaj sedaj višate takse, ker zelena davčna reforma je pa taksiranje, in
               bo potem še manj delovnih mest. Kontra odgovor je pa naslednji. Tudi ko gledamo nove
               investicije, nimamo pravice tega stroška, stranskega stroška, torej škode do narave,
               ki jo treba sanirati, prelagati na nove generacije. Hvala.</p>
            </sp>
            <sp xml:id="SDZ6-Redna-22-2014-03-03.sp99">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Nadaljujemo z naslednjim poslanskim vprašanjem, ki ga bo zastavil gospod Robert
               Hrovat. in sicer ministru za obrambo gospodu Romanu Jakiču, ki pa je danes opravičeno
               odstoten.</p>
            </sp>
            <sp xml:id="SDZ6-Redna-22-2014-03-03.sp100">

               <speaker>ROBERT HROVAT (PS SDS):</speaker>

               <p>Hvala lepa za besedo.</p>
               <p>Spoštovani, najprej ministru Jakiču kot vodji paraolimpijske reprezentance v Sočiju
               želim čim boljših rezultatov. Si pa želim, ko se vrne nazaj, da mi na moje današnje
               vprašanje tudi ustno odgovori.</p>
               <p>V zadnjih tednih so si prostovoljni gasilci po vsej Sloveniji prigarali status
               herojev. Na splošno so vsa mnenja, ki jih beremo in poslušamo o vseh reševalcih, ki
               so kakorkoli prispevali pri zadnji ujmi, se jih označuje s heroji in mislim, da je
               tako tudi prav. Njihovo požrtvovalno delo ni ostalo neopaženo, in čas je, da tudi mi,
               ki sprejemamo zakonodajo, končno uredimo njihov status. Govorim o statusu
               prostovoljnih reševalcev vseh vrst, ki bi jim lahko uredili, da bodo na lažji način
               odhajali na intervencije, kjer se jih potrebuje. V Slovenski demokratski stranki je
               bila želja, da bi v predlog interventnega zakona vključili tudi Zakon o gasilstvu.
               Žal smo pri koaliciji naleteli na neodobravanje in ob zadnji ujmi se je še kako v
               praksi pokazalo, da področje statusa prostovoljnega gasilca ni urejeno v zadostni
               meri. Tudi na Gasilski zvezi Slovenije opozarjajo, da je odsotnost prostovoljnih
               gasilcev z dela pogosta težava. Nekaj premikov je bilo v preteklosti že narejenih, to
               je treba priznati, in to kar nekajkrat se je zakonodaja s tega področja spreminjala.
               Ampak ta trenutek lahko delodajalec uveljavlja le 20 % povračila za izpad dohodka, in
               to je glavni kamen spotike pri samem zagotavljanju odsotnosti z dela. To pa je po
               mojem mnenju premalo. Sprememba zakonodaje mora iti v smeri motivacijskega momenta za
               delodajalca. Ker so v sistem zaščite in reševanja vključene še številne druge
               prostovoljne reševalne službe in ne samo prostovoljni gasilci predlagam, da status
               oziroma razmerje med delodajalcem in reševalcem uredimo tudi za gorske reševalce,
               reševalce iz vode, jamarske reševalce, vodnike reševalnih psov in ostale.</p>
               <p>Gasilci in ostali reševalci pomagajo v primeru požarov, prometnih nesreč, ob nezgodah
               v delovnih okoljih, na domovih predvsem pa ob naravnih katastrofah. In vse to
               prostovoljno. Zato, minister, sprašujem: Kdaj in na kakšen način boste pripravili
               spremembo zakonov o gasilstvu in o varstvu pred naravnimi in drugimi nesrečami, s
               katerimi bomo lahko dokončno uredili status prostovoljnih gasilcev in ostalih
               reševalcev?</p>
               <p>Hvala lepa.</p>
            </sp>
            <sp xml:id="SDZ6-Redna-22-2014-03-03.sp101">

               <speaker>PODPREDSEDNICA POLONCA KOMAR:</speaker>

               <p>Hvala lepa za vaše vprašanje.</p>
               <p>Nadaljujemo pa z gospo Ivo Dimic, ki bo vprašanje zastavila ministru za kmetijstvo in
               okolje mag. Dejanju Židanu.</p>
            </sp>
            <sp xml:id="SDZ6-Redna-22-2014-03-03.sp102">

               <speaker>IVA DIMIC (PS NSi):</speaker>

               <p>Hvala za besedo, predsedujoča.</p>
               <p>Spoštovani gospod minister, mag. Dejan Židan, zakonodaja o urejanju in odvajanju
               odpadnih voda med drugimi obveznostmi nalaga gospodinjstvom primarno obveznost
               priklopa na javno kanalizacijsko omrežje, ki je povezano s centralno čistilno
               napravo. Ker javnega kanalizacijskega omrežja ni, morajo gospodinjstva odpadne vode
               zbirati v nepretočni triprekatni greznici ali biološki čistilni napravi ustrezne
               velikosti. Za zdaj je možno odpadno vodo čistiti še preko pretočnih greznic, vendar
               bo v bodoče povsod treba namesto njih ali v njih namestiti ustrezne čistilne naprave.
               V večini primerov bodo to male čistilne naprave, ki bodo čistile odpadne vode enega
               gospodinjstva. Stroški nabave in namestitve malih čistilnih naprav bodo bremenili
               lastnike obstoječih stanovanjskih, kmetijskih in proizvodnih objektov in bodo za
               posamezno gospodinjstvo znašali od nekaj sto do nekaj tisoč evrov. Tudi stroški
               vzdrževanja in čiščenja čistilnih naprav bodo bremenili lastnike objektov. Ob sedanji
               gospodarski krizi in socialni stiski marsikatero gospodinjstvo vseh teh stroškov
               enostavno ne bo zmoglo. Razen tega bodo lastniki objektov, ki so dolžni namestiti
               čistilne naprave, v finančnem smislu bistveno bolj obremenjeni od lastnikov objektov,
               ki imajo možnost priklopa na javno kanalizacijsko omrežje. Tako bodo državljani tudi
               na področju plačevanja stroškov za odvajanje odpadnih voda v bistveno neenakopravnem
               položaju. Gospod minister, sprašujem vas:</p>
               <p>Ali Ministrstvo za kmetijstvo in okolje že pripravlja ukrepe, ki bodo zagotavljali in
               omogočali lastnikom objektov, ki nimajo možnosti priklopa na javno kanalizacijsko
               omrežje, nakup in namestitev čistilnih naprav kot, na primer, državne subvencije ali
               katero drugo vrsto finančne pomoči?</p>
               <p>Hvala lepa.</p>
            </sp>
            <sp xml:id="SDZ6-Redna-22-2014-03-03.sp103">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, gospod minister, imate besedo.</p>
            </sp>
            <sp xml:id="SDZ6-Redna-22-2014-03-03.sp104">

               <speaker>MAG. DEJAN ŽIDAN:</speaker>

               <p>Hvala, predsedujoča. Hvala, spoštovana poslanka, za vprašanje.</p>
               <p>Ministrstvo za kmetijstvo in okolje trenutno ne predvideva subvencioniranja malih
               komunalnih čistilnih naprav na državni ravni, temveč v skladu z dejstvom, da je
               odvajanje in čiščenje komunalne odpadne vode obvezna občinska javna služba, izvedbo
               takih ukrepov prepušča posameznim občinam. V sklopu operativnega programa odvajanja
               in čiščenja komunalne odpadne vode, ki ga je sprejela Vlada Republike Slovenije in je
               tudi objavljen na spletni povezavi, so bila izdelana in objavljena tudi priporočila o
               tehnološko ustreznih in ekonomsko sprejemljivih rešitvah za odvajanje in čiščenje
               odpadnih voda na malih komunalnih čistilnih napravah, iz katerih jasno izhaja
               usmeritev za občine o aktivni vlogi na tem področju. Ena od predlaganih aktivnosti za
               občine je tudi nudenje finančne pomoči oziroma subvencij z njihove strani za
               spodbujanje izvedbe malih komunalnih čistilnih naprav na območjih, ki ne bodo
               opremljena z javno kanalizacijo. Priloga priporočil je tudi vzorec razpisa za
               sofinanciranje malih komunalnih čistilnih naprav. Nekatere občine so po našem vedenju
               že aktivno pristopile k subvencioniranju gradnje malih komunalnih čistilnih naprav.
               Prav tako pa Eko sklad v okviru ugodnega kreditiranja okoljskih naložb občanov
               kreditira tudi naložbe v nakup in gradnjo malih komunalnih čistilnih naprav. Trenutno
               je aktualen javni poziv za kreditiranje okoljskih naložb občanov 49OB13, ki je eden
               od namenov, za katere je na voljo ugodno kreditiranje za naložbe, ki se bodo izvajale
               na območju Republike Slovenije, tudi naložbe za nakup in gradnjo malih, to je
               individualnih ali skupinskih čistilnih naprav za komunalne odpadne vode do 25
               populacijskih enot, pa tudi za naložbe za priključitev obstoječih objektov na javno
               kanalizacijsko omrežje. Hvala.</p>
            </sp>
            <sp xml:id="SDZ6-Redna-22-2014-03-03.sp105">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Želite dopolnitev odgovora?</p>
               <p>Izvolite, gospa Dimic.</p>
            </sp>
            <sp xml:id="SDZ6-Redna-22-2014-03-03.sp106">

               <speaker>IVA DIMIC (PS NSi):</speaker>

               <p>Hvala še enkrat.</p>
               <p>Gospod minister, sprašujem vas:</p>
               <p>Kako se lahko zahteva nakup male čistilne naprave ali plačilo priklopa na javno
               kanalizacijsko omrežje od lastnikov objektov, ki imajo status invalida, so upokojenci
               z najnižjo pokojnino ali so brezposelni, prejemajo denarno socialno pomoč, in
               družine, ki komaj zagotavljajo sredstva za preživetje in šolanje otrok?</p>
               <p>Vsi ti živijo dejansko pod pragom revščine in nimajo denarja niti za najnujnejše
               življenjske stroške. Od kod naj ti zavezanci za plačilo dobijo potreben denar za
               izdatek, ki jim ga z zakonodajo nalaga država oziroma lokalna skupnost? Moramo
               vedeti, da že samo priklop na čistilno napravo stane od tisoč 500 do 3 tisoč evrov,
               individualni priklop, to je odvisno od občine in od števila priklopov, da pa čistilne
               naprave stanejo več kot 3 tisoč evrov. Dejansko ljudje živijo pod pragom revščine in
               praktično s svojimi prihodki iz rok v usta. Mislim, da pri 400 ali 500 evrih
               pokojnine si tega stroška res ne bodo mogli privoščiti. Hvala lepa.</p>
            </sp>
            <sp xml:id="SDZ6-Redna-22-2014-03-03.sp107">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod minister, imate možnost za dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp108">

               <speaker>MAG. DEJAN ŽIDAN:</speaker>

               <p>Spoštovana poslanka, tudi jaz delim z vami skrb. Res je, da v tem trenutku država s
               svojim, zlasti pa evropskim okoljskih kohezijskim skladom pelje po vsej državi velike
               projekte za pitno vodo in za čiščenje umazane vode. Dejstvo je, da bo tudi v
               naslednji finančni perspektivi absolutna prednost denarja, ki ga bo pomembno manj,
               kot ga je sedaj, da se zgradijo manjkajoči vodovodni sistemi v državi Sloveniji in da
               se gradi tudi čim več čistilnih naprav tam, kjer jih primanjkuje. Do sedaj pa se te
               male čistilne naprave niso gradile iz okoljske kohezije, ampak, tako vsaj razumem, je
               bila to tudi ena od izvornih nalog občin, lokalnih skupnosti, ki včasih to zmorejo,
               včasih pa tudi ne, in je možno poiskati tudi neke druge poti. Pot, o kateri bi bilo
               možno še razpravljati, je tako imenovana regionalna kohezija in mogoče je to prava
               pot, da se iščejo rešitve za tiste lokalne skupnosti, ki mogoče zaradi revnosti
               oziroma premalo prihodkov ne zmorejo sofinancirati ali financirati individualnih
               čistilnih naprav. Hvala.</p>
            </sp>
            <sp xml:id="SDZ6-Redna-22-2014-03-03.sp109">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednje poslansko vprašanje bo zastavil gospod Samo Bevk, in sicer Ministru za
               infrastrukturo in prostor gospodu Samu Omerzelu.</p>
            </sp>
            <sp xml:id="SDZ6-Redna-22-2014-03-03.sp110">

               <speaker>SAMO BEVK (PS SD):</speaker>

               <p>Hvala lepa za besedo, gospa podpredsednica. Spoštovani zbor!</p>
               <p>V ponedeljek smo po dolgotrajnem rednem postopku, niti z vetom Državnega sveta nam ni
               bilo prizaneseno, sprejeli energetski zakon. S sprejetjem energetskega zakona so
               postale energetske izkaznice dejstvo in nuja za državljane, ki prodajajo ali oddajajo
               svoje nepremičnine. Vendar smo kljub temu v tretji obravnavi sprejeli enoletni
               moratorij na sankcije. Zanima me, ali v tem obdobju načrtujete kakšne zakonsko
               spremembo, ki bo za lastnike nepremičnin ugodnejša, vendar še vedno v skladu z
               evropsko zakonodajo, ki jo moramo prenesti v naš pravni red.</p>
               <p>V poslanski skupini Socialnih demokratov do instituta energetske izkaznice nismo
               kritični. Na energetsko izkaznico gledamo tudi z vidika potrošnika, torej kupca ali
               najemnika stanovanja, ki bo lahko še pred sklenjenim poslom vedel, kolikšne stroške
               bo imel z nepremičnino z energetskega vidika, zanemarljiv pa ni tukaj tudi vidik
               racionalne rabe energije. Vendar pa me skrbi, da bo sama izvedba pridobivanja
               energetske izkaznice problematična predvsem s stroškovnega vidika za državljane.
               Veseli me, da je Vlada Republike Slovenije sprejela sklep o določitvi najvišje cene
               izdaje energetske izkaznice. Vendar pa, bodimo pošteni, s tem Vlada ne določa cene,
               kajti v to določeno ceno niso vključeni posredni stroški za izdelavo energetske
               izkaznice, kot so potni stroški, dodatna dela zaradi nepopolne dokumentacije ter
               stroški pridobitve dokumentov za izdelavo energetske izkaznice, ki niso nujno
               potrebni. Vsi pa vemo, da so našteti posredni stroški tisti, ki bodo lahko dražili
               ceno izdelave energetske izkaznice.</p>
               <p>Zato sprašujem ministra Sama Omerzela:</p>
               <p>Ali Vlada v letu 2014 načrtuje kakšno zakonsko spremembo v zvezi z energetskimi
               izkaznicami, ki bo za lastnike nepremičnin ugodnejša?</p>
               <p>Že vnaprej, gospod minister, hvala lepa za vaš odgovor.</p>
            </sp>
            <sp xml:id="SDZ6-Redna-22-2014-03-03.sp111">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister izvolite, imate možnost za odgovor.</p>
            </sp>
            <sp xml:id="SDZ6-Redna-22-2014-03-03.sp112">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovani gospod poslanec, hvala za
               vprašanje.</p>
               <p>Energetski zakon je res končno doživel tisto, kar je bil njegov namen. Tudi s strani
               stroke moram reči, da smo dobili kar nekaj povratnih informacij, da so zadovoljni z
               opravljenim delom. In od nekaj čez 500 členov je eno pomembno poglavje tudi
               energetska izkaznica, ki pa je bila na nek način deležna zelo velike medijske
               pozornosti. Treba je poudariti, da sama energetska izkaznica ni nekaj novega v
               Sloveniji. Energetsko izkaznico v Sloveniji poznamo že od leta 2006. Je pa res, da
               uvajamo z novim energetskim zakonom neke novitete, kar se tiče tega področja.
               Predvsem bi najprej želel poudariti tiste neresnice oziroma manipulacije, ki so se
               pojavile v medijih, povezane z energetsko izkaznico. Največja manipulacija neresnice
               je bila, da bo cena energetske izkaznice 500 evrov. To ne drži. Bom tudi pozneje
               pojasnil te zadnje ukrepe Vlade. Potem ena od večjih manipulacij, ki se pojavlja v
               javnosti, je bila povezana tudi z obveznostjo energetske izkaznice. Že sami ste
               omenili, da energetska izkaznica ni obvezna za vse, in to še enkrat poudarjam, je
               pomembno, ker v javnosti je bila informacija, da bodo vsi morali zdaj pa imeti
               energetsko izkaznico. Dejansko je energetska izkaznica potrebna takrat, ko
               nepremičnino prodajamo ali pa jo dajemo v najem za več kot eno leto. Pri sami
               energetski izkaznici je predvsem, če gledamo s stališča energetske politike Evrope,
               pomembno poudariti, da jaz osebno in tudi kot resorni minister in tudi moja ekipa na
               direktoratu verjame v vsebino in pa namen energetske izkaznice. Učinkovita raba
               energije je eno od pomembnejših področij, s katerim se ukvarja evropska energetika.
               Jaz sem prepričan, da osveščanje na tem področju, ne samo Slovenije, celotne Evrope
               je izrednega pomena. Energetska izkaznica je eden od mehanizmov, kjer želimo
               postopoma dejansko to področje urejati, kajti po nekih ocenah na nivoju Evrope se
               nekje okoli ene tretjine energije, ki se uporablja za ogrevanje, brez potrebe spusti
               v zrak, kar je s stališča potratnosti oziroma na drugi strani učinkovite rabe
               energije in pa iz ekološkega stališča nekaj, kar si Evropa dolgoročno ne želi. Ko
               pogledamo same številke, je ogromno, ogromno energije, ki bi se dejansko lahko zaradi
               učinkovite rabe energije prihranila in uporabila za neke druge namene. Tako da s tega
               stališča je namen energetske izkaznice osveščanje tako s področja učinkovite rabe
               energije kot na drugi strani z ekološkega področja. Jaz mislim, da je to dobra
               zgodba, verjamem v njo, in slej ko prej moramo tudi Slovenci v to jabolko zagristi.
               Praktično celotna Evropa energetsko izkaznico pozna, jo uporablja in mislim, da je
               prav, da jo tudi v Sloveniji uporabljamo.</p>
               <p>Kar se tiče cen, cene so bile tiste, ki so najbolj razburkale slovensko javnost in pa
               stroški, ki so se pojavljali, manipulacije okoli tega. Zaradi tega smo se odločili,
               da na Vladi hitro ukrepamo. Na nek način smo to, o čemer sprašujete, že naredili,
               torej s sklepom, ki ste ga omenjali, smo dejansko želeli preprečiti predvsem v tem
               začetnem turbulentnem času, ko dejansko to poslovanje na področju energetskih
               izkaznic in ta trg se začenja postavljati. Vedno je tako, ko nova zadeva pride na
               trg, imamo v začetku turbulence in takrat seveda tudi cene zanihajo. Mi smo predvsem
               želeli, da bi se preprečile manipulacije in izrabljanje tega začetnega nihanja na
               trgu, tako smo s temi sklepi dejansko definirali, katere so tiste cene. Če pogledamo
               recimo tisto povprečno številko, ki Slovenca najbolj zanima. Mi smo želeli doseči, da
               dejansko postavimo zgornjo ceno energetske izkaznice. Če gremo konkretno na številke,
               imamo tabelo, ki dejansko definira podrobno, glede na to, koliko stanovanj se nahaja
               v stanovanjskem objektu, je potem tudi tista cena, ki je določena. Če gremo na eno
               povprečje, smo želeli doseči, da dejansko cena energetske izkaznice ne bo presegla
               enega evra po kvadratu. Če pogledamo recimo stanovanje 60 kvadratov, bi to v
               povprečju pomenilo, da bo ta cena 60 evrov ali manj po stanovanju, kar pa nekako
               ocenjujemo, da bi glede na vrednost nepremičnine in pa tudi na nek način to kot
               investicija v nepremičnino bilo pozitivno in bi s tem to v teh razmerah bilo tudi
               sprejemljivo za lastnike stanovanj.</p>
            </sp>
            <sp xml:id="SDZ6-Redna-22-2014-03-03.sp113">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolnitev odgovora gospod Bevk?</p>
               <p>Izvolite, gospod Bevk, imate besedo.</p>
            </sp>
            <sp xml:id="SDZ6-Redna-22-2014-03-03.sp114">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Hvala tudi gospodu ministru za njegov
               odgovor.</p>
               <p>Državni svet je v svoji zahtevi za ponovno odločanje o energetskem zakonu med drugim
               navedel, da je cena energetske izkaznice, na primer v Veliki Britaniji, kar 10-krat
               nižja, kot bo cena energetske izkaznice v Sloveniji. Zato me zanima:</p>
               <p>Ali imate morda pregled nad posameznimi državami Evropske unije in cenami energetskih
               izkaznic?</p>
               <p>Cena namreč ni nikjer določena. Ceno energetske izkaznice, kot rečeno, določa trg. Po
               principu ponudbe in povpraševanja je logično, da če je nizka ponudba oziroma število
               licenciranih, neodvisnih strokovnjakov, veliko pa povpraševanje po uslugah, bo seveda
               po drugi strani cena energetske izkaznice tudi višja, ker ne bo dovolj velike
               konkurence.</p>
               <p>Zanima me:</p>
               <p>Ali namerava Vlada povečati izdajo licenc neodvisnim strokovnjakom in s tem
               povzročiti, da bo trg uravnal ceno energetske izkaznice in bo s tem tudi cena
               nižja?</p>
               <p>Ob tem pa se mi poraja še vprašanje, kako bo z eventualnim prikritim dogovarjanjem
               licenciranih strokovnjakov. Tako dogovarjanje namreč ni zakonito.</p>
               <p>Zato me zanima: Ali bo Vlada to nadzorovala in morebitna dogovarjanja preprečila?</p>
               <p>In še to glede cene, da ne bo višja kot en evro za kvadratni meter, me zanima:</p>
               <p>Če bo hotel v enem stanovanjskem bloku samo en lastnik energetsko izkaznico, koliko
               bo potem cena za kvadratni meter, ob predpostavki, da je recimo stanovanje veliko 50
               kvadratnih metrov?</p>
               <p>Hvala za odgovor, gospod minister.</p>
            </sp>
            <sp xml:id="SDZ6-Redna-22-2014-03-03.sp115">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod ministe,r imate besedo, izvolite.</p>
            </sp>
            <sp xml:id="SDZ6-Redna-22-2014-03-03.sp116">

               <speaker>SAMO OMERZEL:</speaker>

               <p>Spoštovani poslanec, hvala lepa za dodatno vprašanje.</p>
               <p>Ta energetska izkaznica je res zanimivo področje in vidim, da je kar nekaj tem, ki so
               interesantne. Z EZ-1, energetskim zakonom smo v fazi, ko se je pisal, želeli doseči
               ravno to, da imamo odprt trg in da naj trg naredi svoje. Takrat smo imeli okrog 150
               zainteresiranih pravnih oseb, ki so izkazale interes, da bi se certificirale za
               izdajanje energetskih izkaznic. Ocena stroke na ministrstvu je bila, da 150 pravnih
               oseb na področju Republike Slovenije je kritična masa, ki bi morala zagotoviti
               normalno funkcioniranje trga in s tem tisto, kar je najboljše za potrošnika,
               optimalno ceno. Na drugi strani smo pa seveda želeli, da je energetska izkaznica
               dokument, ki ni birokratski papir, ki ni birokratska mrtva črka na papirju, vendar da
               ta energetska izkaznica je res en kvaliteten pokazatelj in da prave parametre, kako
               energetsko učinkovit objekt imamo. Jaz še vedno verjamem, da se bo to tudi zgodilo,
               da bo ta trg definiral svoje in da bomo prišli v rang cene, ki jih je dejansko Vlada
               prejšnji četrtek s sklepom, ki ga omenjate, tudi definirala.</p>
               <p>Naredili smo tudi primerjavo, kar se tiče tujine. To, kar je Državni svet omenjal,
               dejansko so omenjali povprečno ceno Anglije v rangu 40 funtov, 42, če se točno
               spomnim, je bila številka, kar je v rangu tega, kar dejansko smo mi na Vladi
               sprejeli, če pogledamo povprečno stanovanje v Sloveniji. So pa takrat, ko so omenjali
               v faktorjih razlike, dejansko napačne vrednosti primerjali. Še vedno se je
               manipuliralo s številkami med 300 in 500 evri, kar pa ne drži. Kar se tiče trga, jaz
               ne glede na to, da smo zdaj z to uredbo na Vladi definirali zgornje meje cen
               energetskih izkaznic, vseeno verjamem, da bo trg naredil svoje tudi v povezavi s
               potnimi stroški. Jaz sem prepričan, da se bodo tisti, ki bodo rabili energetsko
               izkaznico, recimo če je stanovanje v Ljubljani, raje odločili za izvajalca v
               Ljubljani, kjer ne bo potnih stroškov, kot pa nekoga iz Prekmurja, da bi prišel
               narediti to energetsko izkaznico v Ljubljano. Pri stanovanjskih, večstanovanjskih
               zgradbah, če bomo imeli primer, da pride do prodaje stanovanja ali pa da gre v najem,
               tukaj smo dejansko zavzeli stališče, da je energetska izkaznica učinkovita in daje
               prave parametre od sebe, če gledamo celoten objekt. In je potem zanimivo, da ima
               celoten objekt energetsko izkaznico. V tem primeru se bodo iz stanovanjskega fonda
               črpala sredstva, da se ta energetska izkaznica izdela za celotno stavbo, tako da ne
               pade ta strošek samo na eno stanovanje in potem zopet pridemo v ta rang, o katerem
               smo govorili, da ne sme preseči en evro po … / znak za konec razprave/ … kvadratnem
               metru.</p>
            </sp>
            <sp xml:id="SDZ6-Redna-22-2014-03-03.sp117">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednje poslansko vprašanje bo zastavila gospa Alenka Jeraj, in sicer ministru za
               kulturo doktorju Urošu Grilcu.</p>
            </sp>
            <sp xml:id="SDZ6-Redna-22-2014-03-03.sp118">

               <speaker>ALENKA JERAJ (PS SDS):</speaker>

               <p>Hvala za besedo. Lep pozdrav vsem!</p>
               <p>Spraševala bom seveda o aktualni temi danes, in sicer arhivskem gradivu oziroma v
               povezavi tudi z novelo, ki je bila sprejeta, in referendumsko pobudo, ki smo jo v
               naši poslanski skupini vložili. Znano je, da je bilo veliko dokumentarnega in
               arhivskega gradiva uničenega pred in po kmalu po izvolitvi prve demokratične
               izvoljene vlade. Zato vas minister sprašujem:</p>
               <p>Ali imate kakšno oceno, koliko tega arhiva je bilo uničenega oziroma koliko je
               ohranjenega?</p>
               <p>Dovolite še, da preberem stališče magistra Igorja Omerze, ki ocenjuje, da je uničena
               večina slovenskega udbovskega gradiva, za ta genocid nad arhivsko dokumentacijo pa ni
               nihče odgovarjal. Pove še, da je 7. marca 1990 Ivan Eržen, zadnji načelnik slovenske
               tajne politične policije in eden izmed glavnih organizatorjev procesa JBTZ, se
               spomnimo tega, ukazal masovno uničenje udbovskega gradiva. Rok je bil do 1. aprila
               1990, kar je pomembno, če vemo, da so bile 8. aprila volitve. 7. maja 1990 je ekipa
               tednika Mladina ujela enega izmed številnih uničevalnih dokumentacijskih konvojev
               pred vhodom v papirnico Količevo.</p>
               <p>Zanima me, glede na pogovor tudi v naši poslanski skupini pred časom, ko smo vas
               pozvali oziroma predlagali, da sprožite postopke proti krivcem za uničenje:</p>
               <p>Ali ste to naredili oziroma ali še nameravate to narediti?</p>
            </sp>
            <sp xml:id="SDZ6-Redna-22-2014-03-03.sp119">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, imate besedo.</p>
            </sp>
            <sp xml:id="SDZ6-Redna-22-2014-03-03.sp120">

               <speaker>DR. UROŠ GRILC:</speaker>

               <p>Spoštovana poslanka, spoštovani poslanci, hvala lepa za vprašanje in lepo
               pozdravljeni!</p>
               <p>Zanimivo je, da ob vseh aktualnih razpravah o noveli zakona in o gradivu bivše službe
               državne varnosti, ki je nastala pred 17. majem 1990, vedno znova odpiramo toliko
               neznank. Ne znamo odgovoriti na tako temeljna vprašanja, kot je to, ki sta ga,
               spoštovana poslanka, zastavili, koliko gradiva je pravzaprav ohranjenega. In v
               resnici ne vemo še danes, koliko gradiva je bilo uničenega. Vemo pa – tudi po zaslugi
               pobude za referendum – danes kar nekaj stvari več. Dejstvo seveda je, da Arhiv
               Republike Slovenije danes hrani 80 tisoč tekočih metrov celotnega arhivskega gradiva.
               Hrani od tega pa 403,1 tekoči meter gradiva Službe državne varnosti, ki se nanaša na
               različna področja. Tri četrtine tega gradiva se nanašajo na delovanje tajne službe
               enopartnerskega sistema, kot veste, je združevala elemente tajne politične policije
               in obveščevalno-varnostne službe. V raziskavi uničenja tega gradiva lahko ugotovimo
               dvoje. Ta služba je delovala zelo avtonomno. V tem smislu smo prišli denimo do
               podatka, da se je to gradivo uničevalo periodično. Seveda govorimo danes v kontekstu
               predvsem osamosvojitvenih procesov in kaj je bilo uničenega takrat. Vendar pa moram
               povedati podatek, ki ga je podala odlična poznavalka tega področja gospa Ljuba Dornik
               Šubej, da sta bili denimo leta 1967 v republiški službi državne varnosti uničeni kar
               dve tretjini arhivskega gradiva. Torej že leta 1967. Do drugega uničenja pa je očitno
               prišlo ob koncu leta 1989 in v začetku leta 1990. Zakaj mene to vprašanje na nek
               način čudi? Kako to, da doslej nobena vlada, ne leva ne desna, ne glede na to, da so
               arhivi kar nekajkrat bili par excellence politična tema, ni postavila jasnega
               vprašanja po odgovornosti glede tega uničenja? V resnici tudi po zaslugi pobude za
               referendum bomo mi to storili skrajno resno. Storili smo resno že prvi korak v petek,
               ko se je objavilo nekaj zelo konkretnih dokumentov, ki podajajo osnovne evidence, kaj
               pravzaprav arhivi Republike Slovenije glede Službe državne varnosti vključujejo. O
               čem govorim?</p>
               <p>V določeni meri je rekonstrukcija uničevanja arhivskega gradiva nekdanje službe
               državne varnosti vendarle mogoča predvsem na podlagi ohranjenih izvirnih evidenc, kot
               so evidence dosjejev, evidenca materialnega arhiva in evidenca registriranih tekočih
               zadev. Te evidence obstajajo, zato verjamem, da bomo v zelo kratkem prišli ne samo do
               ocen, ampak do kar dovolj natančnih podatkov, koliko gradiva je bilo uničenega.
               Očitno je bilo v letih 1989, 1990 uničevano predvsem gradivo s področja notranje
               problematike. Torej gradivo v zvezi z opozicijo v enopartnerskem sistemu. Med te je
               prav gotovo šteti tudi približno štiri petine vseh odprtih dosjejev nadzorovanih oseb
               ter dosjejev uslužbencev, sodelavcev in virov Službe državne varnosti, ki je v veliki
               meri nastajalo v obdobje od leta 1975 do leta 1990. Tako lahko iz na spletni strani
               objavljenih evidenc dosjejev ugotovimo nekaj: od približno 17 tisoč dosjejev
               nadzorovanih oseb je danes v Arhivu Republike Slovenije ohranjenih le še 4 tisoč
               dosjejev. To vam kaže in nam kaže javno objavljeno gradivo.</p>
               <p>Verjamem, da večina tega gradiva ni uničenega oziroma, bom tako rekel, verjamem, da
               ni izgubljenega. Glede na naravo gradiv so zagotovo kopije, ki se nanašajo tudi na
               delovanje zvezne tajne službe, hranjene v beograjskem arhivu, do katerih ima pravico
               dostopati tudi Republika Slovenija na podlagi sporazuma o vprašanjih nasledstva po
               nekdanji SFRJ. Bom o tem povedal nekaj več in odgovoril na vaše zadnje vprašanje.</p>
            </sp>
            <sp xml:id="SDZ6-Redna-22-2014-03-03.sp121">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolnitev odgovora?</p>
            </sp>
            <sp xml:id="SDZ6-Redna-22-2014-03-03.sp122">

               <speaker>ALENKA JERAJ (PS SDS):</speaker>

               <p>Hvala.</p>
               <p>V tem času, odkar velja zakon oziroma zakon, ki se sedaj uporablja in velja od leta
               2006, je bilo dejansko objavljenega ogromno gradiva, ogromno knjig, ogromno razprav
               in debat na to temo. Knjige, ki so govorile o Udbi, o načinu dela in tako naprej,
               tudi o privilegijih nekdanjih funkcionarjev bivšega sistema in podobno. Brez odprtega
               arhiva bi bilo to nemogoče, da bi take knjige nastajale. Če bi se to dejansko zgodilo
               že v začetku te države, ampak jaz pravim, kadarkoli, saj ni prepozno, bolje enkrat
               kot nikoli. In naša vlada, tega nam ne morete očitati, smo si prizadevali, da bi bile
               te stvari odprte, zato smo tudi sprejeli zakon v letu 2006. Če bi to imeli, se nam
               morda ne bi zgodila prva in potem še druga sramota, ko je predsednik naše države dal
               visoko odlikovanje udbovcu, ki je po vojni 15 let preganjal duhovnike in naslednji
               predsednik republike je ponovno dal odlikovanje zadnjemu šefu slovenske Udbe. Če bi
               imeli te podatke, do katerih raziskovalci prihajajo, torej do dokumentov, iz katerih
               je jasno razvidno, kaj so konkretni ljudje počeli, kdo je kaj naročil in kdo je
               neposredno kaj storil, se nam najbrž te stvari ne bi dogajale.</p>
               <p>Omenili ste že, da se sedaj objavlja gradivo Udbe. To je res. Pustimo, ali se iz teh
               dokumentov da izvedeti kaj novega oziroma celo slišimo več kritik kot pohval tega
               objavljanja. Izenačujejo se žrtve in krvniki in podobno. To objavljate na podlagi
               veljavnega zakona iz leta 2006.</p>
               <p>Kaj bi to pomenilo, če bi že veljala novela zakona, ki ste jo pripravili in je bila
               sprejeta? Ali bi na tak način bilo možno dokumente objavljati, kot jih objavljate
               sedaj?</p>
            </sp>
            <sp xml:id="SDZ6-Redna-22-2014-03-03.sp123">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-22-2014-03-03.sp124">

               <speaker>DR. UROŠ GRILC:</speaker>

               <p>Hvala lepa za dodatno vprašanje.</p>
               <p>Najprej moram vendarle povedati eno stvar glede tega. Verjamem, da bomo našo
               polpreteklo zgodovino znali razčistiti. Veste, da so bili že poskusi, da bi se
               uslužbencem Arhiva Republike Slovenije, pa tudi uslužbencu Policije, ki je član
               arhivske komisije, gospodu Pavlu Jamniku že v letu 2013 omogočil vpogled v arhive, ki
               jih hrani beograjski arhiv, pa je bila ta vloga zavrnjena. Sam moram zelo jasno
               napovedati, da smo vlogo obnovili in da bo v juniju tega leta šest strokovnjakov
               slovenskega arhiva obiskalo beograjske arhive in poskušale konstruirati ključne
               dokumente, ugotoviti, kateri se hranijo, da bomo vedeli, na kaj lahko računamo in kje
               bo naša zgodovina lahko tudi s konkretnimi dokumenti ustrezno raziskana in tudi
               prezentirana javnosti.</p>
               <p>Osebno se moram zelo javno zavzeti za to, da na podlagi že sedaj javno objavljenega
               gradiva in tudi na osnovi nekaterih drugih indicev proučujemo možnost kazenskopravne
               obravnave uničenja arhivskih gradiv v letu 1990, k čemur v preteklih 25 letih ni
               pristopila nobena dosedanja vladna ekipa. Zbrane informacije bomo v naslednjih dneh,
               gotovo še pred podpisom in zbranimi podpisi za referendum, predali kazenskim organom,
               ki so za to pristojni, in jih zaprosili, da zadevo obravnavajo prednostno ter nas
               tudi tekoče obveščajo o tem, kako poteka njihovo delo. Mi pa seveda želimo o tem
               obveščati javnost.</p>
               <p>Vaše vprašanje, ali bi novela pomenila težjo objavo arhivskega gradiva na internetu,
               lahko rečem, da ravno nasprotno. Z objavo na internetu imamo zgolj na podlagi zakona
               iz leta 2006 precejšnje težave, ker je nabor občutljivih osebnih podatkov večji, ker
               med občutljivimi osebnimi podatki je tudi politično prepričanje članstva v strankah,
               filozofsko prepričanje članstva v sindikatih. Tega podatka po noveli ni več, kot
               tistega, ki bi omogočil zapiranje gradiva, poleg tega nam je z anonimizacijo naenkrat
               za javno objavo na voljo bistveno širši spekter gradiva.</p>
               <p>Verjamemo, da ko bo novela stopila v veljavo, bomo objavo gradiv Udbe na spletni
               strani lahko peljali sistematično. Že danes pa jo peljemo sistematično. Torej na
               tedenski ravni se bodo dodajala nova gradiva. Tukaj seveda se morate zavedati, da smo
               v tem trenutku omejeni na gradiva, ki nimajo občutljivih osebnih podatkov, pa vendar
               smo prepričani, da bomo z objavo nekaterih temeljnih dokumentov, kot so predvsem tudi
               evidence, ki očitno do danes še niso bile ustrezno … / izklop mikrofona/</p>
            </sp>
            <sp xml:id="SDZ6-Redna-22-2014-03-03.sp125">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, imate proceduralni predlog.</p>
            </sp>
            <sp xml:id="SDZ6-Redna-22-2014-03-03.sp126">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Jaz predlagam, da v skladu s poslovnikom izvedemo razpravo o odgovoru ministra. Jaz
               bi sicer zelo rada verjela, da tole objavljanje ni samo piar akcija zdajle pred
               referendumsko kampanjo oziroma v strahu pred tem, kaj se bo zgodilo na referendumu.
               Tudi javnomnenjske ankete kažejo na to, da morajo biti arhivi odprti in večina ljudi
               v tej državi to podpira, kar je prav. Zato mislim, da nam razprava o odgovoru
               ministra lahko samo koristi.</p>
            </sp>
            <sp xml:id="SDZ6-Redna-22-2014-03-03.sp127">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>O vašem predlogu bomo odločali v četrtek, 6. Marca, v okviru glasovanj.</p>
               <p>Naslednje poslansko vprašanje bo zastavil dr. Vinko Gorenak ministru za kulturo dr.
               Urošu Grilcu.</p>
            </sp>
            <sp xml:id="SDZ6-Redna-22-2014-03-03.sp128">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz se bom kar navezal na predhodnico, gospo Jerajevo. In če grem od dobrega k
               slabemu, minister, potem lahko pohvalim tisto, kar ste rekli, da pošiljate v Beograd
               eno skupino ljudi, šestih ali koliko že, ki bi lahko prinesla od tam koristne
               informacije. Želel bi samo še to, da je ta skupina sestavljena uravnoteženo. Nič
               drugega mene ne bi zanimalo. Drugače pa lahko tako vam kot tej skupini želim uspešno
               delo iz temeljnega razloga, ker do sedaj nismo imeli podatkov, da bi v Beogradu
               prišlo do kakršnega koli uničevanja. In imate tukaj prav, da je verjetno to točka, na
               kateri bi lahko dobili marsikaj, in bi bilo marsikaj pojasnjenega tudi v Sloveniji,
               če bi uspeli priti do teh arhivov. Ampak s tistimi ljudmi, ki so tam bili, sem jaz
               tudi že govoril in vem, da bo ta skupina imela težko delo. To je zagotovo.</p>
               <p>Zdaj pa k tistemu, s čimer se ne strinjam. Glejte, gospod minister, nima smisla kaj
               veliko, jaz sem danes dobil tudi odgovor na poslansko vprašanje – in kaj lahko
               ugotovim pravzaprav? Da ne glede na vlade, leve ali desne, zakon iz leta 2006 do
               danes ni spoštovan. Jaz ne vem, če se tega zavedamo. Še vedno imamo en tekoči meter
               gradiva, ki je na Sovi in ni dostopen javnosti. Žal. Ne morem zdaj tu kriviti vaše
               vlade ali pa kar kol,i ampak dejstvo je, da se nekdo izjemno, izjemno upira temu, da
               bi gradivo prišlo v Arhiv Republike Slovenije.</p>
               <p>Tisto, s čimer se pa z vami seveda ne strinjam in se res ne morem strinjati, je pa
               tisto, ko govorite, da bodo arhivi zdaj bolje odprti, če bo ta zakon sprejet. Glejte,
               imate prav, minister, ampak dajva stopiti enkrat pred kamero oba in povejva čisto
               resnico: Ja, bolje bodo odprti. In to za pet ali šest omejitev. Danes je namreč 11
               omejitev, po novem jih bo 5. Se pravi 6 omejitev ste odpravili, ampak odpravili ste
               nepomembne omejitve in odpravili ste jih za koga? To se moramo vprašati. Za tiste
               manj pomembne stvari ste vi odpravili te omejitve, kot sva rekla, vendar uvedli ste
               pa 6 omejitev za tiste, ki jih ne bi nikoli smeli postaviti. Uvedli ste 6 omejitev za
               zločince, jim recimo po domače. Danes funkcionarji Službe državne varnosti ali Udbe
               niso zaščiteni z ničemer. Tako piše v zakonu iz leta 2006. Vi pa ste uvedli – v
               nadaljevanju bom naštel te omejitve – šest omejitev in zato za žrtve niste naredili
               nič. Vi ste žrtve res spravili stran, tistih šest omejitev, ampak za, recimo jim,
               barabude ali pa kriminalce ste pa uvedli šest omejitev. To pa ni v redu. Hvala.</p>
            </sp>
            <sp xml:id="SDZ6-Redna-22-2014-03-03.sp129">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, imate možnost za odgovor, gospod minister.</p>
            </sp>
            <sp xml:id="SDZ6-Redna-22-2014-03-03.sp130">

               <speaker>DR. UROŠ GRILC:</speaker>

               <p>Gospod Gorenak je imel lepo razpravo, a vprašanja ni postavil. Na nek način je tisto,
               kar me je pisno vprašal, ali je dokumentarno gradivo nekdanje Službe državne
               varnosti, nastalo pred 17. 5. 1990, v celoti predano Arhivu, in povedal je, da je to
               en meter. Drugih vprašanj nisem zaznal. Bile so trditve, bile so tudi nekatere
               pohvale, tako da težko kaj zelo posebej komentiram. Vemo, da so od leta 2008
               obstajali sporazumi, kar nekaj verzij teh sporazumov med Sovo in Arhivom Republike
               Slovenije o predaji tega gradiva. Prvega iz leta 2008 sta podpisala direktor Arhiva
               Matevž Košir in Andrej Rupnik, in to je seveda nek zelo nesrečen dogovor. Ne bomo se
               o tem pregovarjali, da je nastal v času prve Janševe vlade in da ta vlada s tem noče
               imeti ničesar. Kakorkoli že, nesrečna etapa, v kateri je bilo to gradivo zaprto kar
               do leta 2044 in je dobilo oznako "tajno", kar je seveda v neskladju s tedaj veljavnim
               zakonom. Drugi sporazum, ki sta ga podpisala dr. Dragan Matič in namestnik direktorja
               Stane Štemberger, je uveljavil prenehanje veljavnosti sporazuma iz 2008, kar zadeva
               tajnost. Sporazum iz leta 2013, ki sta ga podpisala Jože Dežman in dr. Damir Črnčec,
               ureja prenos posameznih dokumentov, ki so ostali v zadevah. Treba je ugotoviti, da je
               bil zadnji večji prevzem tega gradiva izveden 7. 2. 2013. Takrat so se predali Arhivu
               Republike Slovenije štirje različni dokumenti, skupaj 3,3 tekočih metrov ter še 8,2
               tekočih metrov različnih publikacij iz knjižnice nekdanje Službe državne varnosti.
               Pisni dogovor med direktorjem Arhiva in direktorjem Sove nalaga, da mora biti
               najkasneje do 30. 6. 2014 Arhivu Republike Slovenije dokončno predano vse gradivo,
               torej tudi tisti en tekoči meter, ki je še na Sovi. Ustni dogovor, s katerim sta me
               oba direktorja seznanila, pa je, da bo to gradivo predano do 15. marca letos. In jaz
               sem seveda na nek način pobudnikom referenduma zelo hvaležen za to, da bo ta pobuda,
               če nič drugega, četudi očitno ne ustreza nekaterim dejstvom, ki jih prinaša novela in
               ki govori o tem, da se arhivi odpirajo in da so faktično odprti bolj, kot so bili
               kadarkoli, da gredo lahko danes državljani na spletno stran in ugotovijo iz nekaterih
               ključnih dokumentov, kako je Služba državne varnosti nekoč delovala, in da bo to
               omogočeno tudi v prihodnje na tedenski bazi, potem seveda se moram pobudnikom
               zahvaliti tudi za to, da so sprožili nekatere stvari, ki jih v preteklosti nismo
               znali izvršiti. Eno je tudi to, da bo Sova predala vse gradivo, ki ga še hrani.</p>
               <p>Drugo, zelo pomembno je to, kar ste omenili, dostop naših strokovnjakov do
               beograjskih arhivov. Tretje, kar je zelo pomembno, pa vendarle sistematično
               raziskovanje zgodovinske stroke tega arhiva, tega dela naše zgodovine, s ključnimi
               dokumenti, ki bi ugotovilo, na kakšen način, kje so tiste ključne resnice o delovanju
               Službe državne varnosti, ki so pomembne za današnje delovanje te države in
               razumevanje naše polpretekle zgodovine, je naloga, ki nas čaka. Jaz sem prepričan, da
               bomo tudi z javno objavo teh gradiv, s tem, da tu ni tančice skrivnosti in da tudi ne
               bo več neke orwellovske predpostavke, kdo si lahko lasti interpretacijo naše
               zgodovine, dosegli to, da bomo tudi raziskovalce v prihodnje spodbudili k temu, da se
               lotijo tega dela sistematično, da se lotijo tega dela temeljito in da vsem Slovencem
               končno predočijo neke osnovne resnice o naši polpretekli zgodovini. Hvala lepa.</p>
            </sp>
            <sp xml:id="SDZ6-Redna-22-2014-03-03.sp131">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, gospod Gorenak, imate besedo.</p>
            </sp>
            <sp xml:id="SDZ6-Redna-22-2014-03-03.sp132">

               <speaker>DR. VINKO GORENAK (PS SDS):</speaker>

               <p>Ja, veste, bom jaz kar povedal tiste stvari. Glejte, tam je bilo prej rečeno, da je
               gospod Ivan Eržen, ga poznam, naročil uničevanje arhivov. On je bil funkcionar Službe
               državne varnosti. In za njega ta zakon, ki je danes v veljavi, ne predvideva nobene
               omejitve. Ker je bil funkcionar Službe državne varnosti. Vi ste pa uvedli 6 omejitev,
               recimo zdravstveno stanje. Se pravi, če v tem dokumentu piše, da je imel gripo, sva
               že končala. Če v tem dokumentu piše, da je imel ljubico, sva že končala. Če v tem
               dokumentu piše, da je naredil prometni prekršek, peljal je čez rdečo luč, sva že
               končala. Če v tem dokumentu piše, da ni hodil v cerkev, sva tudi končala. To so pa
               vse omejitve, ki ste jih vi zdaj uvedli. In v tem je problem in težava, da uvajate
               omejitve za funkcionarje Službe državne varnosti. Da pa greva na tisto slavno
               objavljanje vašega arhiva. Glejte, minister, zakaj ste objavili letna poročila o delu
               Ministrstva za notranje zadeve od 1945 do 1974? To mene ne zanima. Mene zanima, kdo
               je naročil umore, kdo je moril in kdo jih je načrtoval. Objavili ste, poglejte,
               poslovnike o delu Ministrstva za notranje zadeve 1968, 1970, celo pravila Udbe iz
               1975. To me ne zanima. Pravila Udbe niso nič govorila o umorih. Mene zanima, kdo je
               moril. Objavili ste organizacijske sheme in sistemizacijo od leta 1945 do 1965. To me
               tudi ne zanima. Mene zanima, kdo je moril in kdo je načrtoval umore. Objavili ste
               zgodovino organov za notranje zadeve VOS,od 1941 do 1951, kar 12 delov.Tto mene sploh
               ne zanima, Leljaka tudi ne, pa Omerze ne. Mene zanima, kdo je načrtoval umore.
               Glejte, objavljate stvari, ki so popolnoma nepomembne, da bi skrili pomembne. Tu
               imava težavo. To je problem. In jaz sem prepričan, ko bo referendum mimo, s takim ali
               drugačnim izidom, je konec objav. To lahko danes staviva za kosilo, če želite. Hvala
               lepa.</p>
            </sp>
            <sp xml:id="SDZ6-Redna-22-2014-03-03.sp133">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite gospod minister, dopolnite odgovor.</p>
            </sp>
            <sp xml:id="SDZ6-Redna-22-2014-03-03.sp134">

               <speaker>DR. UROŠ GRILC:</speaker>

               <p>Hvala lepa.</p>
               <p>Gospodu gre še eno vprašanje, sicer nisem zaznal, ampak bomo tako rekli. Tam, kjer
               ste vi omenili, da se zgodba konča za funkcionarje, se seveda niti približno ne
               konča, niti približno. Govorimo o tem, katere kategorije arhivskega gradiva so prosto
               dostopne. In prvo, kar je storila novela v primerjavi z zakonom iz leta 2006, je, da
               je vpeljala in črtala kakršno koli nedostopno gradivo. Po noveli ne obstaja več
               gradivo, ki bi bilo kakorkoli nedostopno. Govorimo pa o treh ravneh dostopnosti: o
               prosti dostopnosti, kjer lahko kdorkoli, ki pride v Arhiv Slovenije, zahteva gradivo
               in ga vidi. To je gradivo, ki nima občutljivih osebnih podatkov, to je gradivo, ki
               nima tistih osnovnih, zdaj bistveno manjši nabor omejitev, ki zadevajo občutljive
               osebne podatke in so tudi jasne. Kdor bo želel priti do tega gradiva, ima dve
               možnosti po noveli. Prvič, zahtevati gradivo o nomizaciji, če ga ti občutljivi osebni
               podatki ne zanimajo. Če ga ne zanima, ali je nekdo imel ljubico ali ne, kot ste sami
               rekli, bo dobil gradivo, ki bo nomizirano. Če ga pa zanimajo tudi ti podatki, bo pa
               preko arhivske komisije imel tako kot sedaj to gradivo dostopno. Sprenevedati in
               reči, da se arhivi zapirajo, je seveda res hudo sprenevedanje, ki je daleč od
               kakršnih koli dejstev. Jaz seveda razumem vašo stranko, da jo moti načelna izenačitev
               avtorjev arhivskega gradiva, glede na to, ali so bili spremljani, ali so bili žrtve
               ali so bili domnevni krvniki. Ampak, poslušajte, to, kdo je bil krvnik, lahko
               ugotovijo pravosodni organi, kazenski organi, vaša parlamentarna komisija samo tako,
               da se sprehodijo v arhiv, ker nima nobene omejitve glede dostopnosti. Res gre za
               veliko sprenevedanje in izenačevanje neke simbolne vloge o tem, ko vendarle govorimo,
               tega pa se je treba zavedati, kje je bil problem zakona iz leta 2006 tako z vidika
               varuhinje človekovih pravic kot informacijske pooblaščenke na točki, ko je največja
               intima vsakega človeka, pa ne glede na to, ali je zapornik, ali intelektualec, ali je
               žrtev, ali je krvnik ali je karkoli, se varuje. Osnovna intima. Tukaj moramo povedati
               zelo jasno, da nobeno arhivsko gradivo ni več opredeljeno kot nedostopno, na noben
               način. In tukaj nobena vaša argumentacija ne mora zdržati. Želimo pa, da se to
               gradivo razišče po najbolj transparentnih postopkih. Arhivska komisija po zakonu iz
               leta 2006 in tudi po noveli deluje na enak način, jasno vezana na roke, in to se mi
               zdi najbolj transparenten način, da tudi glede tega vprašanja ne morete, oprostite,
               govorite o tem, da se arhivi zapirajo.</p>
            </sp>
            <sp xml:id="SDZ6-Redna-22-2014-03-03.sp135">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Imate proceduralni predlog?</p>
               <p>Izvolite, gospod Gorenak.</p>
            </sp>
            <sp xml:id="SDZ6-Redna-22-2014-03-03.sp136">

               <speaker>DR. VINKO GORENAK (PS SDS):</speaker>

               <p>Ja, moram dati samo proceduralni predlog, ker vas ne želim spravljati, predsedujoča,
               v zagato, ampak zgolj en stavek. Jaz obžalujem, če nekdo enači rablje z žrtvami. To
               je za mene popolnoma nesprejemljivo. To je popolnoma enako, kot da ubijalca enačimo z
               žrtvijo in oba enako ščitimo. To ni sprejemljivo in tudi zame nikoli ne bo, ne glede
               na vse ostale stvari.</p>
               <p>Ampak jaz glede na situacijo, v kakršni smo, glede na odgovor tako gospe Jeraj kot
               meni, predlagam, da opravimo razpravo. Hvala lepa.</p>
            </sp>
            <sp xml:id="SDZ6-Redna-22-2014-03-03.sp137">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>O vašem predlogu bo Državni zbor odločal v četrtek, 6. marca, v okviru glasovanj.</p>
               <p>Naslednje poslansko vprašanje bo zastavila mag. Katarina Hočevar ministru za
               infrastrukturo in prostor gospodu Samu Omerzelu.</p>
            </sp>
            <sp xml:id="SDZ6-Redna-22-2014-03-03.sp138">

               <speaker>MAG. KATARINA HOČEVAR (PS DL):</speaker>

               <p>Hvala lepa za besedo. Spoštovana vladna ekipa, kolegice in kolegi lep pozdrav tudi z
               moje strani!</p>
               <p>Zasavska energetika z Rudnikom Trbovlje-Hrastnik v zapiranju in pa Termoelektrarno
               Trbovlje se v tem obdobju srečuje s številnimi težavami. Prav danes poteka tudi
               opozorilna stavka zasavskih rudarjev. Vlada je sicer prejšnji teden potrdila novelo
               zakona o postopnem zapiranju Rudnika Trbovlje-Hrastnik, s katerim je dokončanje
               zapiralnih del podaljšala za tri leta in na ta način vsaj malo omogočila
               konsolidacijo poslovanja Rudnika Trbovlje-Hrastnik. Številni rudarji pa so ostali
               brez služb. Izguba delovnih mest tudi v Termoelektrarni Trbovlje bi bila za Zasavje
               nova socialna bomba. Družba HSE oziroma Holding slovenskih elektrarn je kar
               83-odstotna lastnica Termoelektrarne Trbovlje. Že v poslovnem načrtu za leto 2013 so
               zapisali, da želijo ta delež prodati.</p>
               <p>Dejstvo je tudi, da je blok 4 Termoelektrarne Trbovlje iztrošen in da strokovnjaki
               opozarjajo, da bo po letu 2016 blok 4 lahko obratoval le v omejenem obsegu. Zato je
               nujna tako ekološka sanacija in pa tudi tehnološka prenova bloka 4, za kar pa se
               potrebuje kar 60 milijonov evrov. Tako se je skupina HSE, s tem ko predvideva
               odprodajo deleža, dejansko zavezala oziroma to sanacijo, to breme prelaga na
               potencialnega novega lastnika. Upam, da bodo vsi deležniki v tej zgodbi imeli isti
               cilj, in sicer zagotoviti socialno varnost zaposlenih in pa ohranitev energetske
               dejavnosti na lokaciji Termoelektrarne Trbovlje.</p>
               <p>Vprašanje za vas, kot ministra za to področje:</p>
               <p>Kdaj lahko pričakujemo dokončno prodajo termoelektrarne strateškemu partnerju?</p>
               <p>Zakaj se do danes to še eni izvedlo oziroma kateri so zadržki, da prodaja še ni bila
               izvedena?</p>
               <p>Kot poslanka in predstavnica tudi zasavske regije bi tudi v imenu zaposlenih na
               termoelektrarni želela od vas odgovor:</p>
               <p>Kdaj lahko pričakujemo končno odločitev oziroma zakaj v tej zgodbi zasavske
               energetike vsaj z vidika Zasavcev vse traja tako dolgo oziroma po našem mnenju
               predolgo?</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp139">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, imate možnost za odgovor.</p>
            </sp>
            <sp xml:id="SDZ6-Redna-22-2014-03-03.sp140">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovana poslanka, najlepše hvala za
               vprašanje.</p>
               <p>Zasavska energetika, se bom dotaknil zasavske energetike, ki je bila ena od prvih
               tem, s katero sem se soočil kot resorni minister. Tudi poslovodstvo in predstavniki
               sindikata so takoj na začetku mandata bili pri meni ravno s problematiko zapiranja
               rudnika in pa rudnika v povezavi s Termoelektrarno Trbovlje. Sama zgodovina RTH seže
               v leto 2000, dejansko takrat se je samo zapiranje rudnika začelo. Zelo dobro verjetno
               poznate tudi zakon o postopnem zapiranju RTH. Jaz moram reči, da tisto, kar sem v
               enem momentu na nek način najbolje zameril poslovodstvu, ki je vodilo RTH in
               zapiranje, da po vseh teh letih, torej govorimo od leta 2000 do leta 2014, ko sem se
               soočil s to problematiko, v prvi fazi niso imeli scenarija in popolnoma jasno
               razdelano, kaj se bo zgodilo leta 2015, ko je dejansko bilo predvideno zaprtje
               rudnika, sanacija vseh površin in pa zaprtje jame. S sestankom pri meni se je
               izkazalo popolnoma jasno, da ta scenarij ni pripravljen, da edini pripravljen
               scenarij, ki ga je imelo poslovodstvo, je bil podaljšanje zapiranja rudnika. Jaz
               moram reči, da takrat je bilo moje stališče jasno, da je leto 2015 tisto leto, v
               katerem rudnik mora biti zaprt. Če pogledamo obdobje od leta 2000 do 2015, še vedno
               smatram, da bi to moralo biti obdobje, v katerem bi ta rudnik tudi moral biti zaprt.
               Ne glede na to situacijo, edino, kar lahko štejemo kot olajševalno okoliščino RTH v
               zapiranju, je Zujf, ki je pobral dve tretjini sredstev RTH iz proračuna za zapiranje
               in sanacijo površin, ki so bile uzurpirane s področja RTH. Vendar to še vedno ne
               rešuje problematike, da dejansko v vsej tej fazi zapiranja in pa v programu zapiranja
               ni bilo jasno predstavljeno in ni bil oblikovan program, kaj, ali bo to leta 2015 ali
               kakšno leto pozneje, kaj narediti z delovnimi mesti oziroma na katerem področju
               prestrukturirati ta delovna mesta, da rudarji, ki so zaposleni v RTH, ne bodo
               izgubili svojega dela. In podobna zgodba je s Termoelektrarno Trbovlje. Če se vrnem
               še za trenutek na RTH. V zadnjem obdobju glede na stanje in situacijo v RTH sem jaz
               podprl rešitev in podaljšanje zapiranja rudnika do leta 2018 predvsem iz dveh
               razlogov. Najprej, da rešujemo sanacijo površin in pa jame, ki mora biti zaprta. Ne
               glede na situacijo, bo država na koncu morala za to poskrbeti in zaradi tega sem jaz
               to podprl. Tudi v predlogu zakona smo predvideli približno 15 milijonov evrov na leto
               za zapiranje RTH, torej govorimo do leta 2016. Ko govorimo o Termoelektrarni
               Trbovlje, ki je, kot ste omenili, v večinski lasti Holdinga Slovenskih elektrarn, je
               uprava Holdinga Slovenskih elektrarn tista, ki je odgovorna za to, na kakšen način in
               kako se bo spreminjala lastniška struktura Termoelektrarne Trbovlje. V zvezi s tem je
               bil pri meni sestanek z vsemi udeleženimi v procesu, da dobim informacijo s prve
               roke, kaj se dogaja s samo prodajo Termoelektrarne Trbovlje, kje dejansko s tem, kar
               je bilo meni predstavljeno, se vidi rešitev same problematike ne samo Termoelektrarne
               Trbovlje, ampak dejansko deloma tudi zasavske energetike. Kar se tiče same prodaje,
               moramo biti popolnoma jasni. Prodaja Termoelektrarne Trbovlje je v popolni
               pristojnosti Holdinga Slovenskih elektrarn. Če pogledamo še vertikalo odločanja, ima
               Holding Slovenskih elektrarn nadzorni svet, ki ga postavi Sod, ki upravlja z državnim
               premoženjem. Tako da tukaj, ko govorimo o samem poslovanju, samo ministrstvo in pa
               vlada na operativni ravni ni nikjer vključena. Mi kot vlada smo tudi dali svoje
               mnenje upravi Holdinga Slovenskih elektrarn, kjer smo jasno napisali, da je to
               popolnoma v njihovi pristojnosti. Ravno tako je to naredil Sod kot upravljavec
               državnega premoženja. Moram pa povedati, da tudi na sestanku pri meni in tudi
               kadarkoli je bila komunikacija glede prodaje TET, absolutno podpiramo prodajo TET,
               vendar pod pogojem razvoja Termoelektrarne Trbovlje in pa ohranjanja delovnih mest.
               Tukaj pa smo bili popolnoma jasni. Torej investicija v samo tehnološko opremo in pa
               socialna varnost v Termoelektrarni Trbovlje.</p>
            </sp>
            <sp xml:id="SDZ6-Redna-22-2014-03-03.sp141">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolnitev odgovora? 
                   Izvolite, gospa Hočevar. 
               
            </p>
            </sp>
            <sp xml:id="SDZ6-Redna-22-2014-03-03.sp142">

               <speaker>MAG. KATARINA HOČEVAR (PS DL):</speaker>

               <p>Hvala, minister, za ta del odgovora.</p>
               <p>Ko sem vas v prvem delu veliko spraševala o tej prodaji, to pa zato, ker je treba
               tudi jasno pa pošteno povedati, da HSE očitno nima denarja, da bi sama izvedla
               investicijo v prenovo bloka 4 TET. To pa je tisto, kar jaz večkrat pravim, ves denar
               gre v TEŠ, zato pač ni denarja za TET. A veste, minister, midva, kadarkoli se
               srečava, tudi z neformalnimi poslanskimi vprašanji vas vedno opozarjam na
               problematiko zasavske energetike. Da danes to sprašujem javno, je razlog tudi zato,
               ker sem, recimo, eden izmed številnih odgovorov oziroma mojih pozivov, že 17.
               septembra 2013 iz vašega kabineta dobila naslednje sporočilo: "Na HSE trdijo, da so v
               pogajanjih zelo daleč in so tik pred dogovorom." In danes je na pragu marec 2014,
               zato jaz tukaj še enkrat javno pozivam, ne glede na to, ali je to HSE ali Sod, ne
               nazadnje vse imenuje ali pa vsaj žegen od zadaj ali pa od spredaj da na te ljudi, ki
               to vodijo, vlada oziroma država. Jaz res pozivam, da naj se zasuknejo hitro in da naj
               delajo v dobro, da se vsaj ta delovna mesta v Zasavju ohranijo. Tako kot ste rekli,
               je pa treba biti pri tem previden, ampak če pač ni denarja za prenovo, naj se najde
               strateški partner, ki bo delal dobro in pošteno. Hvala.</p>
            </sp>
            <sp xml:id="SDZ6-Redna-22-2014-03-03.sp143">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite gospod minister, imate možnost za dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp144">

               <speaker>SAMO OMERZEL:</speaker>

               <p>Hvala za besedo in hvala za dodatni čas.</p>
               <p>Še del odgovora sem dolžan iz prvega dela. Res je, midva zelo velikokrat debatirava o
               zasavski energetiki, tako o TET kot o RTH. Predvsem je pa pomembno poudariti tisto,
               kar sem želel z vertikalo odločanja Soda, nadzornega sveta Holdinga Slovenskih
               elektrarn, ki je večinski lastnik Termoelektrarne Trbovlje. Vprašanje je bilo tudi
               glede rokov in seveda čas je tisto, kar ni na naši strani. Imamo res tempirano bombo
               glede delovnih mest. Dejansko kdaj se bo kaj zgodilo, je nekaj, na kar mi kot vlada
               in jaz kot resorni minister ne moremo dati odgovora. Direktna pristojnost in
               odločanje o prodaji Termoelektrarne Trbovlje je na Holdingu Slovenskih elektrarn in
               na upravi Holdinga Slovenskih elektrarn in seveda v nadzornem svetu. Oni so tisti, ki
               morajo časovnice določiti in tudi spoštovati situacijo, ki jo imamo v energetiki v
               Zasavju, da morda s prepoznimi odločitvami in ne dovolj sledenju časovni komponenti v
               resnici ogrožajo delovna mesta v Zasavju. Še enkrat ponavljam, ta pristojnost ni na
               Vladi Republike Slovenije, ni na resornem ministru, ampak je direktno na Holdingu
               Slovenskih elektrarn.</p>
            </sp>
            <sp xml:id="SDZ6-Redna-22-2014-03-03.sp145">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Ni dodatne želje.</p>
               <p>Nadaljujemo z gospodom Ljubom Žnidarjem, ki bo zastavil vprašanje ministrici za delo,
               družino, socialne zadeve in enake možnosti dr. Anji Kopač Mrak.</p>
            </sp>
            <sp xml:id="SDZ6-Redna-22-2014-03-03.sp146">

               <speaker>LJUBO ŽNIDAR (PS SDS):</speaker>

               <p>Hvala spoštovana podpredsednica. Spoštovani minister in spoštovana ministrica,
               kolegice in kolegi!</p>
               <p>V Sloveniji brezposelnost narašča iz dneva v dan in smo ta čas na 130 tisoč
               brezposelnih v naši državi. Če nadalje pogledam še del statističnih podatkov, ki jih
               podajajo mediji, lahko ugotavljam naslednje. Iz anket je razvidno, da 97 % Slovencev
               meni, da je stanje na področju zaposlovanja izjemno slabo. 58 % jih meni, da bo
               stanje na področju zaposlovanja v prihodnosti še slabše. In samo 7 % Slovencev meni,
               da gredo usmeritve sedanje vlade v pravo smer. Sam menim, da glede na napoved, tudi
               negativne rasti gospodarstvu, kajti edino Sloveniji in Cipru je napovedana negativna
               gospodarska rast in posledica negativne rasti je tudi rast števila brezposelnih v
               Republiki Sloveniji tudi v prihodnje. Zaradi tega, spoštovana gospa ministrica, vas
               sprašujem:</p>
               <p>Kakšni bodo vaši ukrepi v prihodnjih treh mesecih na področju odpiranja novih
               delovnih mest in s tem tudi zmanjšanja števila brezposelnih v naši državi?</p>
            </sp>
            <sp xml:id="SDZ6-Redna-22-2014-03-03.sp147">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospa ministrica.</p>
            </sp>
            <sp xml:id="SDZ6-Redna-22-2014-03-03.sp148">

               <speaker>DR. ANJA KOPAČ MRAK:</speaker>

               <p>Hvala za besedo, spoštovana podpredsednica. Hvala za vprašanje gospod poslanec. Lep
               pozdrav tudi z moje strani poslankam in poslancem!</p>
               <p>Seveda številke, ki ste jih omenili, so zaskrbljujoče, to jaz vedno povem. Dejstvo pa
               je, da Ministrstvo za delo, družino, socialne zadeve in enake možnosti in jaz, kot
               odgovorna na tem ministrstvu, nimamo neposrednih vzvodov za kreiranje delovnih mest,
               so pa naša pristojnost predvsem ukrepi aktivne politike zaposlovanja. Ukrepi aktivne
               politike zaposlovanja so bili eden od ciljev takoj v lanskem letu po nastopu mandata,
               da smo jih intenzivirali. Mislim, da podatki, če primerjamo leto 2013 z letom 2012,
               kažejo, da se približno več kot še enkrat ljudi več vključi v aktivne politike
               zaposlovanja. Tudi če pogledate za letošnje leto, smo spremenili načrt ukrepov
               aktivne politike zaposlovanja, ki je bil v letu 2012 sprejet, tako da smo dodali 44,3
               milijonov evrov, torej bo v celoti zagotovljenih 104,6 milijonov evrov. S tem bomo
               zagotovili približno 38 tisoč 600 vključitev več brezposelnih oseb v ukrepe aktivne
               politike zaposlovanja.</p>
               <p>Znotraj aktivne politike zaposlovanja je v tem trenutku največ pozornosti usmerjene k
               mladim v okviru jamstvene sheme, ki je bila sprejeta, je pa tudi s spremembami
               zakonodaje v lanskem letu na primer na področju dolgotrajno brezposelnih kar problem,
               in tam se mora usmerjati aktivna politika zaposlovanja, mora pogledati predvsem na
               najbolj ranljive kategorije brezposelnih oseb, in to dolgotrajno brezposelni so, zato
               poskušamo fokusirati ukrepe tem in pa mladim. 43 milijonov evrov je v letošnjem letu
               na voljo za javna dela, v katerem načrtujemo vključitev 9 tisoč brezposelnih, kar je
               več kot še enkrat več kot v lanskem letu. Hkrati pa je tudi pomembno, ste prejšnji
               teden sprejeli interventni zakon za odpravo posledic žleda, kjer se približno več kot
               tisoč ljudi pričakuje vključitev v javna dela. Spremenjene so tudi določbe
               vključevanja v javna dela. Imamo subvencioniranje zaposlitev kot ukrep usposabljanja
               na delovnem mestu, subvencijo Zaposli. me, Podjetno v svet podjetništva, mentorstvo
               za mlade, pripravništvo za mlade, delovni preizkus za mlade. Ampak to gre za ukrepe
               aktivne politike zaposlovanja, ki pa da določene rezultate ob sodelovanju z
               gospodarstvom, s tem da se prekreirajo delovna mesta. Pristojno ministrstvo seveda
               lahko javna dela, poskušali smo tudi zagotoviti v okviru socialnega podjetništva
               večjo trajnost, ker javna dela, vemo, da te zaposlitve trajajo, dokler so
               subvencionirane, torej plačane s strani države, ko pa se konča ukrep, ta delovna
               mesta niso več na voljo. Zato smo poskušali tretjino teh razpisanih javnih del v
               letošnjem letu izpeljati preko socialnega podjetništva, z željo, da bi neko večjo
               dolgoročnost teh delovnih mest tudi zagotovili v prihodnje.</p>
               <p>Vsekakor v aktivni politiki zaposlovanja delamo tisto, kar lahko, se pa v zadnjem
               času velikokrat izpostavlja, da se povečuje tudi število brezposelnih starih med 30
               in 39 let, ki me velikokrat vprašajo: "Kakšni so pa ukrepi za nas?" Dejansko pri 130
               tisoč brezposelnih postajajo vsi ranljivi, seveda pa s sredstvi, ki jih imamo, še
               vedno poskušamo targetirati tiste skupine, ki so najbolj ranljive. Aktivna politika
               zaposlovanja je tako ne glede na krizo ali nekrizo predvsem v funkciji, da omogoča
               vključevanje ranljivih skupin na trg dela. Jaz verjamem, da z ukrepi, ki so, tudi to
               dosegamo. Brez gospodarske rasti, ki se bo pokazala, se mora pokazati v kakovostnih
               delovnih mestih z višjo dodano vrednostjo, pa bomo te številke 130 tisoč zelo težko
               bistveno zmanjšali. Nekaj so usposabljanje in izobraževanje ukrepi aktivne politike
               zaposlovanja, nekaj gre za subvencioniranje zaposlitev, nekaj gre za javna dela in mi
               smo glede na razpoložljiva sredstva kar nekaj dodali in bodo rezultati vidni. Vendar
               ob tem, da imamo približno 800 razpisanih delovnih mest na zavodu za zaposlovanje, je
               seveda vprašanje med ponudbo in povpraševanjem tako, da težko na ta način z ukrepi
               Ministrstva za delo, da bi rekla s te govornice, da bomo ta problem rešili, ker bi
               bilo nerealno tako pričakovanje. Hvala.</p>
            </sp>
            <sp xml:id="SDZ6-Redna-22-2014-03-03.sp149">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Izvolite, imate besedo.</p>
            </sp>
            <sp xml:id="SDZ6-Redna-22-2014-03-03.sp150">

               <speaker>LJUBO ŽNIDAR (PS SDS):</speaker>

               <p>Spoštovana ministrica, po mojem mnenju so ti ukrepi aktivne politike zaposlovanja v
               praksi premalo opazni in ne izboljšujejo določenih kazalcev izboljšanja trenda.
               Mogoče bi odprl svoj vidik, ki ga jaz vidim. Ta čas se v Sloveniji kar precej ubadamo
               z delom na črno. Po moje ni rešitev dela na črno samo, na primer, represivni ukrep z
               Zakonom o preprečevanju dela in zaposlovanja na črno, kjer zaostrujemo zadevo, višamo
               kazni in tako naprej. Po moje je boljša pot tista, da dejansko analiziramo vsa ta
               dela na črno in da tem, ki opravljajo delo na črno, ustvarimo pogoje in možnost, da
               ta dela opravljajo legalno. Na primer, če navedem samo en konkreten primer, recimo,
               nekdo pazi predšolskega otroka na domu, na črno. Dajmo ustvariti pogoje, da lahko to
               delo opravlja legalno. Pa zelo dobro poznam, kakšni so normativi, kriteriji v vrtcih
               in tako naprej. Ampak take kriterije in normative ima samo Slovenija. Dajmo ustvariti
               pogoje, da lahko ti, ki danes opravljajo delo na črno, seveda z zmerno obdavčitvijo,
               to delo opravljajo legalno. Dejansko gre za ustvarjanje pogojev, in to je po mojem
               tudi naloga vašega resorja. Morda razmislek v tej smeri, da se tudi tu ustvarijo
               pogoji za dodatno zaposlovanje.</p>
            </sp>
            <sp xml:id="SDZ6-Redna-22-2014-03-03.sp151">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospa ministrica, izvolite, dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp152">

               <speaker>DR. ANJA KOPAČ MRAK:</speaker>

               <p>Hvala za to pobudo, gospod poslanec.</p>
               <p>V prvi obravnavi ste že obravnavali zakon o preprečevanju dela in zaposlovanja na
               črno, kjer sem zelo jasno povedala, da ni osnovni cilj to, da samo zvišujemo kazni,
               ampak da po drugi strani omogočamo ljudem, da legalno opravljajo določeno obliko
               dela. In tak primer varstva na domu je zdaj nova ureditev osebnega dopolnilnega dela,
               kjer z vpeljavo vavčerskega sistema damo tem ljudem možnost, da to legalno
               opravljajo, hkrati jim pa damo spodbudo, ker bo naročnik te aktivnosti oziroma te
               storitve plačal za njih tudi prispevke in se jim bo priznala pokojninska doba. Tako
               upam, da boste s tega vidika tudi vi in vaša stranka podprla ta zakon, ki prinaša
               dejansko novost in omogoča, da bodo ljudje, ki danes večinoma opravljajo storitev na
               črno v naših domovih, da bodo imeli nek vzvod, da to prijavijo na administrativno
               dokaj neobremenilen način, da se jim priznajo prispevki in da to pripeljemo v
               formalno sfero in da bomo vsi od tega nekaj imeli, ljudje, ki to opravljajo, priznano
               pokojninsko dobo, več bomo pa tudi vsi imeli od pokojninskega sistema, od naših
               blagajn. Moramo namreč upoštevati logiko, da vsako delo šteje in da vsak, ki dela,
               prispeva v te naše skupne blagajne, ker glede na demografske trende enostavno v
               prihodnje ne bomo mogli zagotavljati pravic iz teh sistemov. Zato me veseli in
               poskušamo na ta način delovati in vsekakor ni osnovni cilj samo kaznovanje ljudi,
               strinjam se, da je treba različne opcije v sistemu imeti, da ljudje lahko na dokaj
               preprost način tudi legalno opravljajo te storitve. Ta zakon bo pred vami v drugi
               obravnavi in je naslednji teden na matičnem odboru, potem pa v državnem zboru.
               Hvala.</p>
            </sp>
            <sp xml:id="SDZ6-Redna-22-2014-03-03.sp153">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Imate proceduralni predlog?</p>
               <p>Izvolite, gospod Žnidar.</p>
            </sp>
            <sp xml:id="SDZ6-Redna-22-2014-03-03.sp154">

               <speaker>LJUBO ŽNIDAR (PS SDS):</speaker>

               <p>Spoštovana ministrica, hvala za odgovor.</p>
               <p>Seveda bom zelo vesel, če bodo ti vaši ukrepi, ki jih danes nisem ravno razbral,ampak
               so dejansko nekatere stvari že zajete v samem proračunu in ti novi zakoni, ki so
               predvideni, da pridejo v samo obravnavo ali so že. Seveda bom zadovoljen takrat, ko
               se bo trend brezposelnosti vsaj ustavil oziroma obrnil v pozitivno smer. Ker pa
               zaenkrat trend brezposelnosti še iz dneva v dan narašča, predlagam, da se v skladu z
               drugim odstavkom 246. člena opravi razprava. Hvala lepa.</p>
            </sp>
            <sp xml:id="SDZ6-Redna-22-2014-03-03.sp155">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam za ta predlog. O njem bomo odločali v četrtek, 6. marca, v okviru
               glasovanj.</p>
               <p>Naslednje poslansko vprašanje bo zastavil gospod Andrej Čuš, in sicer ministru
               infrastrukturo in prostor gospodu Samu Omerzelu.</p>
            </sp>
            <sp xml:id="SDZ6-Redna-22-2014-03-03.sp156">

               <speaker>ANDREJ ČUŠ (PS SDS):</speaker>

               <p>Hvala za besedo. Lep pozdrav ministru, ministricama in vsem kolegom in kolegicam v
               Državnem zboru!</p>
               <p>Spoštovani gospod minister, na novembrski seji Državnega zbora sem vam zastavil ustno
               poslansko vprašanje v povezavi z Nacionalnim stanovanjskim programom. Sam osnutek je
               prejšnja vlada objavila, mislim da 20. marca 2013, torej skoraj eno leto tega, in
               tudi takrat sem vas vprašal, kaj se dogaja s tem dokumentom, kako daleč je priprava.
               Sami ste dejali, da morate še uskladiti, imate tudi nek sestanek na Stanovanjskem
               skladu in tako naprej. Dejali pa ste, da naj bi bil sam dokument obravnavan na Vladi
               nekje do konca meseca januarja.</p>
               <p>Dokument je izhajal iz nekih splošnih razvojnih usmeritev naše države in iz
               ugotovitev analiz obstoječega stanja stanovanjske oskrbe, pri tem pa naj bi skušali
               zagotoviti tudi pogoje za izboljšanje razmer za reševanje stanovanjskega problema
               različnih ciljnih skupin. Sam sem govoril takrat predvsem o mladih. Kot sem že dejal,
               novembra sem dobil s strani vas odgovor, da bo do konca januarja sama strategija ali
               program pripravljen, da bo obravnavan na Vladi. Kot zadnjo iztočnico za prvi del
               razprave pa bi dejal tudi, da država razpolaga z ogromnimi količinami stanovanj, ki
               pa so danes žal prazna, temu posledično tudi slabo vzdrževana in v res slabem stanju.
               Če bi se pametno znali lotiti omenjene problematike, mislim, da bi bila vsa
               stanovanja zelo koristna, marsikateremu mlademu bi omogočila hitrejše osamosvajanje,
               glede na to, da ima samo stanovanjski sklad 8 tisoč stanovanj.</p>
               <p>Če se navežem na osamosvajanje mladih, bi rad dejal, da smo v Sloveniji v samem vrhu
               Evropske unije po deležu mladih, ki so doma. Tako imamo med 18. in 34. letom starosti
               kar dve tretjini mladih, ki so doma pri starših, in to je alarmantna situacija.
               Mislim, da celo smo med prvimi v Evropi. Zato me zanima:</p>
               <p>Zakaj je prišlo do zamude?</p>
               <p>Ali je mogoče tudi že znana končna verzija strategije? O tem tudi nekaj govorite v
               koalicijski pogodbi.</p>
               <p>Če že imate izdelane konkretne načrte:</p>
               <p>Kaj storiti s temi praznimi stanovanji?</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp157">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod minister, imate besedo.</p>
            </sp>
            <sp xml:id="SDZ6-Redna-22-2014-03-03.sp158">

               <speaker>SAMO OMERZEL:</speaker>

               <p> Spoštovana predsedujoča, hvala za besedo. Spoštovani gospod poslanec, hvala za
               vprašanje.</p>
               <p>Predvsem sem vesel, ker budno spremljate delo Vlade tako na področju Nacionalnega
               stanovanjskega programa kot se tudi spomnim budnega spremljanja našega dela na
               področju gradnje, izgradnje avtocest.</p>
               <p>Res je, vse to, o čemer sva v novembru razpravljala, se je tudi izvedlo. Tudi tisti
               obisk Stanovanjskega sklada smo izvedli, zato da tudi njihova stališča glede tega
               slišimo. Predvsem je pomembno, da se vsi skupaj zavedamo, da je priprava Nacionalnega
               stanovanjskega programa izredno zahtevna in odgovorna naloga, še posebej s tega
               stališča, ker dejansko ustava določa elementarno nalogo, elementarno pravico, da si
               državljani lahko pridobijo primerno stanovanje.</p>
               <p>V teh turbulentnih časih je zelo pomembno upoštevati vse dejavnike, ki vplivajo na
               tako pomemben dokument, na tako pomembno vsebino, kot je Nacionalni stanovanjski
               program. Zavedati se je potrebno, da je v teh težkih gospodarskih časih dejansko sam
               trg nepremičnin ohromljen, izredno malo transakcij se odvija na trgu. Ravno tako je
               izredno pomemben vpliv na samo delo na tej vsebini prinesel prenos upravljanja s
               stanovanji z bank na DUTB in seveda tudi sam davek na nepremičnine je ravno tako en
               del, ki izredno pomembno vpliva na samo vsebino Nacionalnega stanovanjskega programa.
               In ne nazadnje, ko pogledamo vse te dejavnike, ki vplivajo na samo vsebino, je
               pomembno upoštevati, da je pri samem usklajevanju programa potrebno na eni strani
               uskladiti in doseči konsenz tako s strokovno javnostjo, z nevladnimi organizacijami
               in tudi med samimi resorji glede na spremembe okoliščin in vse te pomembne dejavnike,
               ker želimo res kvaliteten dokument, še posebej s stališča mladih, ki jih tudi sami
               omenjate. Predvsem si želimo, da bi ta konsenz dosegli in res takrat, ko program
               sprejmemo, da je to kvaliteten vsebinski dokument, ki bo potem tudi vse smernice
               začrtal, ki si jih je na tem področju tudi želimo.</p>
               <p>Ta dva meseca dejanske zamude oziroma dodatnega dela vsekakor ne pomenita, da se v
               teh dveh mesecih ni delalo. Nasprotno, zaradi spremembe okoliščin se je dodatno
               delalo, dodatno usklajevalo Nacionalni stanovanjski program. Ponovno je sam program v
               medresorskem usklajevanju in glede na vse nove dejavnike upamo, da bomo z novim
               stanovanjskim programom ob upoštevanju vseh dejavnikov – seveda računamo, da vse to,
               kar smo sedaj dejansko vključili v to samo vsebino, da takrat tudi ne bo prehajalo do
               večjih, pomembnih turbulenc in sprememb – nekako do poletja oziroma pred poletjem
               želimo, da bi Nacionalni stanovanjski program bil usklajen in da gre potem v normalno
               proceduro in ga dejansko obravnavamo v Državnem zboru v letošnji jeseni.</p>
            </sp>
            <sp xml:id="SDZ6-Redna-22-2014-03-03.sp159">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, imate možnost za dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp160">

               <speaker>ANDREJ ČUŠ (PS SDS):</speaker>

               <p>Hvala lepa, spoštovani gospod minister.</p>
               <p>Če sem dobro razumel koalicijsko pogodbo, bi imel vprašanje:</p>
               <p>Ali greste v pripravo nekega povsem novega dokumenta ali boste gradili na tej osnovi,
               ki je bila prestavljena lani marca? Seveda bi vas prosil za odgovor.</p>
               <p>Kar se tiče dialoga tako s civilno družbo kot strokovnjaki, ne vem, mogoče lahko
               gremo tudi na tem področju z roko v roki, skličemo kakšno tematsko sejo delovnih
               teles, pristojnih za to. Me pa seveda tudi zanima:</p>
               <p>Ali bodo cilji, kot je ustvarjanje pogojev za lažje osamosvajanje mladih, med
               prioritetami omenjanega dokumenta?
                   Še konkretno vprašanje: Koliko praznih stanovanj je trenutno v državni lasti?
                     Hvala lepa. 
               
            </p>
            </sp>
            <sp xml:id="SDZ6-Redna-22-2014-03-03.sp161">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod minister, imate možnost za odgovor.</p>
            </sp>
            <sp xml:id="SDZ6-Redna-22-2014-03-03.sp162">

               <speaker>SAMO OMERZEL:</speaker>

               <p>Hvala za besedo in hvala za dodatno vprašanje.</p>
               <p>Če gledamo vsebinsko sam Nacionalni stanovanjski program, na njem seveda dela stroka
               iz Direktorata za prostor na našem ministrstvu, in vsebinsko gledano in vse
               okoliščine, ki sem jih navajal, dejansko ta dokument postavijo popolno v novo luč,
               tako da je vsebinsko gledano to popolnoma nov dokument.</p>
               <p>Glede vaše ponujane roke in sodelovanja – midva sva že v novembru o tem govorila,
               tudi takrat sem vas povabil, da se lahko udeležite srečanja oziroma sestanka na
               Stanovanjskem skladu in z veseljem smo odprti za vse dobre predloge, za vse pozitivne
               iniciative. Tako absolutno kar koli, dodatni predlogi in vsebinske debate, je vse
               dobrodošlo in so tudi vrata ministrstva vedno odprta.</p>
               <p>Glede samega števila stanovanj, ki so trenutno prazna. Eksaktne številke v tem
               trenutku ne vem, vem, da se vedno spreminja in vam obljubim, da bom še danes
               poskrbel, da iz Sklada dobim vse točne podatke, ravno tako iz DUTB, in vam točno
               številko javim.</p>
            </sp>
            <sp xml:id="SDZ6-Redna-22-2014-03-03.sp163">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednje poslansko vprašanje bo zastavil gospod Franc Jurša, in sicer ministru za
               finance dr. Urošu Čuferju.</p>
               <p>Izvolite, imate besedo.</p>
            </sp>
            <sp xml:id="SDZ6-Redna-22-2014-03-03.sp164">

               <speaker>FRANC JURŠA (PS DeSUS):</speaker>

               <p>Hvala lepa za besedo, podpredsednica.</p>
               <p>Spoštovani gospod minister, veliko število oseb tako na Vladi kakor tudi v Državnem
               zboru in različni strokovnjaki se že nekaj časa ukvarjajo z zakonodajo upravljanja
               kapitalskih naložb, pa tudi z zakonodajo o Slovenskem državnem holdingu. Po nekaterih
               informacijah naj bi Ministrstvo za finance sklenilo eno ali več svetovalnih pogodb.
               Tu mislim na pogodbe o delu in avtorske pogodbe glede oblikovanja nove zakonodaje o
               Slovenskem državnem holdingu. Ker gre za aktualno problematiko tako z vidika dejstva,
               da je predlog zakona že v obravnavi v Državnem zboru, kot z vidika varčevanja, vas
               sprašujem naslednje:</p>
               <p>Ali drži podatek, da je Ministrstvo za finance glede besedila novega predloga Zakona
               o Slovenskem državnem holdingu sodelovalo oziroma še sodeluje z zunanjimi
               strokovnjaki, sodelavci?</p>
               <p>Če je odgovor pritrdilen, me zanima:</p>
               <p>Koliko pogodb o delu in avtorskih pogodb je bilo sklenjenih in s kom so bile
               sklenjene? Oziroma prosim za konkretne podatke z imenom in priimkom oziroma z navedbo
               pravne osebe, vrsto oziroma opisom del, časom trajanja veljavnosti pogodb.</p>
               <p>Kolikšna je skupna vrednost, neto in bruto znesek, teh pogodb?</p>
               <p>Kolikšna je vrednost posameznih pogodb, neto in bruto znesek?</p>
               <p>Koliko sredstev v neto in bruto znesku je bilo že izplačanih posameznikom glede
               sodelovanja z ministrstvom?
                   Kakšna dela so bila opravljena? Prosim za podrobnejšo opredelitev. Koliko
                     javnih uslužbencev Ministrstvo za finance je aktivno, vsebinsko delalo oziroma
                     dela na tem predlogu zakona in od kdaj? Hvala vnaprej za odgovor. 
               
            </p>
            </sp>
            <sp xml:id="SDZ6-Redna-22-2014-03-03.sp165">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite gospod minister, imate možnost za odgovor.</p>
            </sp>
            <sp xml:id="SDZ6-Redna-22-2014-03-03.sp166">

               <speaker>DR. UROŠ ČUFER:</speaker>

               <p>Najlepša hvala za vprašanje, gospod poslanec.</p>
               <p>Na tem zakonu delamo že od nekje junija, julija lanskega leta. Imeli smo že množico
               skupnih sestankov in usklajevanj, tako da ste verjetno opazili, da z nami sodeluje
               tudi zunanji sodelavec gospod Podbevšek. Pogodbo z njim smo podpisali julija v
               lanskem letu. Skupna vrednost pogodbe je 13 tisoč 970 evrov bruto, kar neto pomeni
               približno 10 tisoč 800 evrov. To je edini zunanji sodelavec, ki sodeluje v tej
               zgodbi. Ostale sodelavce z Ministrstva za finance, ki ravno tako sodelujejo, ste
               imeli priložnost ravno tako spoznati na naših srečanjih usklajevanja. Tako mislim, da
               jih poznate tudi že poimensko, tako da veste, da to delajo približno trije,
               štirje.</p>
            </sp>
            <sp xml:id="SDZ6-Redna-22-2014-03-03.sp167">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolnitev odgovora? Izvolite, gospod Jurša.</p>
            </sp>
            <sp xml:id="SDZ6-Redna-22-2014-03-03.sp168">

               <speaker>FRANC JURŠA (PS DeSUS):</speaker>

               <p>Hvala za ta kratek odgovor.</p>
               <p>Bi vam pa postavil še eno dodatno vprašanje, ki se nanaša na osnovni zakon iz leta
               2012. Takratna koalicija in opozicija sta oblikovali dejansko delovne skupine s
               predstavniki koalicijskih strank, opozicijskih strank. Zanima me:</p>
               <p>Ali razpolagate s podatkom, koliko je takrat sodelovalo zunanjih sodelavcev in kakšna
               cena oziroma plačilo je bilo takrat poplačano za to delo?</p>
            </sp>
            <sp xml:id="SDZ6-Redna-22-2014-03-03.sp169">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želite dopolniti odgovor, gospod minister?</p>
            </sp>
            <sp xml:id="SDZ6-Redna-22-2014-03-03.sp170">

               <speaker>DR. UROŠ ČUFER:</speaker>

               <p>Ja. Mogoče bi omenil to: ko smo gledali, koliko različnih predlogov je bilo že
               pripravljenih na Ministrstvu za finance v zadnjih desetih letih, kar se tiče področja
               upravljanja s kapitalskimi naložbami, mislim, da jih je bilo veliko, veliko
               predlogov, in marsikateri ni šel skozi, pa bi bilo dobro, da bi kakšen šel že kdaj v
               preteklosti skozi. Tako je bilo na tem področju že zelo veliko stvari narejenih.
               Pravega preboja še nismo naredili v tej zgodbi. Tudi zakon, tako kot je zdaj napisan,
               mislim, da je dober. Nisem prepričan, če bodo amandmaji taki, da mi bodo všeč.</p>
            </sp>
            <sp xml:id="SDZ6-Redna-22-2014-03-03.sp171">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Nadaljujemo z naslednjim poslanskim vprašanjem. Zastavila ga bo gospa Romana Tomc, in
               sicer ministru za gospodarski razvoj in tehnologijo gospodu Metodu Dragonji.</p>
               <p>Izvolite, gospa Tomc.</p>
            </sp>
            <sp xml:id="SDZ6-Redna-22-2014-03-03.sp172">

               <speaker>ROMANA TOMC (PS SDS):</speaker>

               <p>Hvala lepa za besedo, spoštovana podpredsednica. Spoštovani gospod minister!</p>
               <p>V svoji uvodni predstavitvi kot ministrski kandidat, takrat še, ste izpostavili, da
               je eden izmed vaših načrtovanih ukrepov tudi ustanovitev tako imenovanega sklada
               podrejenega kapitala, ki naj bi pomagal slovenskim podjetjem, ki imajo neustrezno
               kapitalsko sestavo, do boljše sestave in s tem do večjih možnosti, da zaženejo svoj
               razvoj. Strinjam se tudi z vašo ugotovitvijo, ko ste nekako rekli, da je slovensko
               gospodarstvo v slabi kondiciji. Edini, ki nas pravzaprav v sedanjem trenutku
               rešujejo, so naši izvozniki, medtem ko se številke, ki jih prikazuje statistika pri
               vseh drugih podjetjih, ki delujejo v Sloveniji, iz leta v leto poslabšujejo.</p>
               <p>Posebej bi na tem mestu izpostavila eno številko, ki nas lahko vse skupaj skrbi,
               poleg tega, da imamo danes 130 tisoč brezposelnih, ampak še bolj kot to pa skrbi, da
               je v gospodarstvu v zasebnem sektorju od leta 2008 do leta 2013, to so Ajpesovi
               podatki iz decembra vsakega leta, za 83 tisoč delovnih mest manj. To se pravi,
               slovensko gospodarstvo nujno potrebuje nek nov zagon in seveda vso pomoč države pri
               tem. Moja ocena je, pa tudi ocena Slovenske demokratske stranke sploh, da z ukrepi,
               ki jih je v preteklem letu izvedla vlada Alenke Bratušek, z vsemi dvigi davkov, z
               vsemi dodatnimi birokratskimi ovirami, ki jim jih je naložila, pač to ne bo mogoče.
               Menimo, da bi morala iti pot ravno v nasprotno smer, v razbremenitev gospodarstva in
               v lajšanje teh okoliščin, ki vplivajo na njihovo poslovanje. Pri tem pa se mi zdi
               pomembno še nekaj: da naj bodo ti ukrepi čim bolj horizontalni, da naj ti ukrepi
               veljajo za celotno gospodarstvo, saj se dosedanji ukrepi, s tem da se je spodbujalo,
               subvencioniralo ali preferiralo nekatere skupine podjetij ali pa celo nekatera
               posamezna podjetja, ni dobro izšlo. Sprašujem vas konkretno:</p>
               <p>Kako želite s skladom podrejenega kapitala pomagati slovenskemu gospodarstvu?</p>
               <p>Komu bo namenjen ta sklad? Čim bolj konkretno!</p>
               <p>Kakšen je časovni horizont, v katerem ga želite ustanoviti?</p>
               <p>Kje boste dobili finančna sredstva?</p>
            </sp>
            <sp xml:id="SDZ6-Redna-22-2014-03-03.sp173">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, izvolite, imate besedo.</p>
            </sp>
            <sp xml:id="SDZ6-Redna-22-2014-03-03.sp174">

               <speaker>METOD DRAGONJA:</speaker>

               <p>Spoštovana gospa poslanka, spoštovani poslanci! Hvala za vprašanje.</p>
               <p>Sklad podrejenega kapitala, ki sem ga nakazal v moji predstavitvi kot kandidat za
               ministra, je ideja, ki se mi je porodila na osnovi poznavanja problemov v
               gospodarstvu v različnih segmentih gospodarstva, prvič iz moje prakse v realnem
               sektorju gospodarstva, v zadnjem obdobju pa nekaj let tudi v bančništvu. Ideja bazira
               na skladu podrejenega kapitala, ki bi bil lahko eden od instrumentov, ki bi pomagal
               pridobiti podjetjem dolgoročni vir financiranja. Kljub dosedanjim ukrepom
               dokapitalizacije treh bank v večinski državni lasti, ustanovitvi slabe banke in
               prenosov slabih terjatev na to banko v bančnem sistemu po podatkih Banke Slovenije še
               naprej ostaja približno 6 milijard evrov slabih terjatev ter bodo posledično banke še
               naprej zelo konservativne pri kreditiranju podjetij. Dodatno pa bo k tej
               konservativnosti pripomogla tudi podkapitaliziranost podjetniškega sektorja in
               previsoka zunanja zadolženost.</p>
               <p>Sklad podrejenega kapitala je mogoča rešitev, ki bo začasno, za omejeno obdobje,
               okvirno 5 do 7 let, vzpostavil v podjetjih z različnimi finančnimi aranžmaji možnost
               pridobiti kapital, izboljšati kapitalsko ustreznost podjetja in zagotavljati finančne
               vire tako za obratna sredstva kot za investicije. Ne bi želel zdaj podrobneje
               razlagati, ker ideja še ni v taki meri dodelana, da bi lahko že bolj operativno
               predstavljati rešitve, ki sem si jih zamislil.</p>
               <p>Podrejeni kapital bi v glavnem imel to lastnost, da ne bi imel glasovalnih pravic,
               tako kot je običajno to v svetu, in se v bistvu ne bi aktivno vpletali v strategijo
               poslovanja podjetja. Sklad bi načeloma lahko lastniško vstopal v podjetja z opcijo
               vnovičnega odkupa deleža ali potem kasnejšega refinanciranja tega deleža, ko bi se
               podjetja usposobila za dostop k bančnim virom. Kako in kdaj bo sklad organiziran, je
               mogoče še nekoliko težko v tem momentu ali pa prehitro govoriti. Vsekakor je moj
               cilj, da bi ta sklad vzpostavili v roku ne več kot 6 mesecev. Treba pa je proučiti
               tudi vrsto drugih vidikov, predvsem tistih, ki se nanašajo na dovoljenje oblike
               državnih pomoči. Sklad bi moral temeljiti vsaj 50 % na zasebnih tržnih virih,
               preostanek pa bi participirala država. Možnih je več kombinacij in če bo projekt
               dobro zastavljen, bi lahko v sklad prispevale tudi banke same. Poleg tega pa si
               nadejamo participacije mednarodnih finančnih ustanov, kot so Svetovna banka,
               Mednarodni denarni sklad in Evropska banka za obnovo in razvoj. Ti bodo sami po sebi
               tudi postavili jasne pogoje, po katerih se bo ta sklad upravljal in v glavnem
               zagotovil svojo učinkovitost. Moram dodati še to, da si ne želim neke nove finančne
               institucije, ki bi imela pravno osebnost, ampak razmišljamo v tej smeri, da bi
               upravljanje tega sklada predali eni od obstoječih finančnih institucij, na primer Sid
               banki, da bi na ta način še dodatno racionalizirali poslovanje.</p>
               <p>Kar pa se tiče vprašanj, vezanih na razbremenitev gospodarstva in nadaljnjih ukrepov
               ekonomske politike za pospešitev gospodarske rasti, bo to vprašanje sigurno potrebno
               tudi v obstoječi koaliciji odpreti in doseči določene dogovore in kompromise … / znak
               za konec razprave/… enostavno bo gospodarski zagon, zagon gospodarske rasti
               prepočasen. Hvala lepa.</p>
            </sp>
            <sp xml:id="SDZ6-Redna-22-2014-03-03.sp175">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospa Romana Tomc želite dopolnitev odgovora? Izvolite.</p>
            </sp>
            <sp xml:id="SDZ6-Redna-22-2014-03-03.sp176">

               <speaker>ROMANA TOMC (PS SDS):</speaker>

               <p>Tudi v smislu komentarja, da najprej povem, da bi se jaz osebno zelo strinjala s
               takšnim načinom pomoči slovenskim podjetjem, vendar se v današnjih razmerah ta način
               ne zdi verjeten. Sami ste omenili zdaj v odgovoru, da pričakujete približno, recimo,
               rok šestih mesecev, in pri tem omenili, da bi polovico zahtevanega kapitala
               primaknila zraven država. To smo še v tem proračunskem letu od 500 milijonov evrov,
               kolikor naj bi bil sklad težek, to pomeni 250 milijonov evrov. Bojim se, da finančni
               minister oziroma Vlada še pred vašim nastopom tega, ko smo potrjevali proračun, ni
               predvidela. Tako mislim, da ni kakšnih prav velikih realnih možnosti za ustanovitev
               tega sklada, vsaj ne na način, kot ste vi rekli.</p>
               <p>Imam pa še en pomislek, seveda. Poglejte, zelo pomembno je, katera podjetja, če že bo
               do ustanovitve sklada prišlo, bodo upravičena do teh sredstev. Namreč, če bo šlo samo
               za podjetja, ki so podkapitalizirana, to še ne pomeni, da so to podjetja, ki imajo
               tudi dobre poslovne načrte. Kajti samo tista podjetja, ki imajo dobre poslovne načrte
               in perspektivo za razvoj, je vredno financirati. Če pa gre za takšna podjetja, ki so
               perspektivna in ki imajo za ponuditi neke nove proizvode, storitve in potencialno
               rast na trgu, potem pa seveda ni nobenih ovir, da ta denar ne dobijo tudi pri banki.
               Saj vendar banke, sedaj, ko so dokapitalizirane, ko imajo veliko denarja na voljo, da
               kreditirajo gospodarstvo, izbirajo – jaz upam, da – tiste projekte, ki so vredni /
               znak za konec razprave/ spodbud. Torej ne bi smelo biti nobenih ovir.</p>
               <p>Čez 6 mesecev, spoštovani minister, vas bom najbrž ponovno vprašala, kako je z
               realizacijo te vaše ideje. Hvala lepa.</p>
            </sp>
            <sp xml:id="SDZ6-Redna-22-2014-03-03.sp177">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Želite odgovoriti, gospod minister?</p>
            </sp>
            <sp xml:id="SDZ6-Redna-22-2014-03-03.sp178">

               <speaker>METOD DRAGONJA:</speaker>

               <p>Hvala lepa.</p>
               <p>Ambicija ali bi rekel ideja ni enostavna, ni lahka, tega se zavedam. Ne mislim se pa
               ustaviti pred prvimi problemi, tako da bo to proces. Tudi mogoče ni realno, da bi
               sklad v celotni višini sredstev naenkrat v bistvu usposobili in da bi ta kapital
               zbrali že v prvem letu. Najbrž se bo to potegnilo, raztegnilo na neko daljše
               obdobje.</p>
               <p>Tudi tukaj imate prav, da podjetja, ki imajo dobre proizvode in dobre programe
               praviloma naj bi dobila denar pri bankah, vendar vedno ni tako. Vsekakor tukaj bo
               treba zelo aktivno sodelovati in delati tudi z bankami, ker bi predvsem prepustili
               tudi, da bi banke ocenjevale tveganja teh podjetjih, da bi hkrati zadostili in
               bančnim kriterijem in kriterijem pomoči v obliki tega podrejenega kapitala. Samo na
               ta način bi lahko na nek način dosti objektivno presejali tudi tveganja, ki so
               povezana s takšnim skladom podrejenega kapitala. Vsekakor bi bilo v tej smeri brez
               varovalk, bi rekel, premalo odgovorno, da takšno aktivnost in tako shemo tudi
               vzpostavimo. Jaz se bom potrudil, da te rešitve najdemo in da jih postopno najprej na
               pilotskih primerih testiramo, potem pa, če se bodo pokazale kot dobre, jih potem
               naprej tudi razvijemo v obsegu, ki se bo pokazal kot potreben in koristen. Hvala
               lepa.</p>
            </sp>
            <sp xml:id="SDZ6-Redna-22-2014-03-03.sp179">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednje poslansko vprašanje bo zastavil gospod Janez Ribič, in sicer ministru za
               obrambo gospodu Romanu Jakiču, ki pa je danes opravičeno odstoten.</p>
            </sp>
            <sp xml:id="SDZ6-Redna-22-2014-03-03.sp180">

               <speaker>JANEZ RIBIČ (PS SLS):</speaker>

               <p>Hvala. Spoštovani!</p>
               <p>V zadnjih letih, ko so nas doletele številne naravne nesreče, kot so požari, poplave,
               plazovi in kot zadnje žled, lahko vidimo, kako pomemben je v Sloveniji sistem zaščite
               in reševanja, ki po veliki večini temelji na prostovoljni bazi, na gasilcih.
               Normalizacijo stanja v državi so v največji meri omogočili ravno tisoči prostovoljni
               operativci iz različnih prostovoljnih gasilskih društev. Sedaj, ko z zadovoljstvom
               ugotavljamo, kako dobro je Slovenija organizirana v takih primerih ravno s pomočjo
               prostovoljne baze ljudi, pa se v ozadju razkrivajo tudi težave, s katerimi se ti isti
               ljudje vsakodnevno soočajo pri svojem delu. To se je še posebno dobro razkrilo pri
               zadnji nesreči, saj so intervencije trajale cele dneve, tedne, ponekod potekajo še
               danes. Izpostavila so se nova vprašanja glede socialnega varstva gasilcev kot tudi
               varstva v primeru morebitnih poškodb. Znova so vzklili problemi z delodajalci, kar je
               popolnoma razumljivo, saj je težko nadomestiti odsotnost delavcev, hkrati pa čakati
               od države neko malenkost iz tega naslova. Znova se je izkazalo, da so prostovoljni
               operativni gasilci ogrodje celotnega sistema, pa nimajo urejenega prav nobenega
               statusa. Zato me zanima:</p>
               <p>Kakšne konkretne ukrepe načrtujete na vašem ministrstvu v zvezi s to tematiko ne samo
               z vidika krovnega zakona temveč tudi v drugi zakonodaji, ki lahko zagotovi določene
               olajšave in razbremenitve?</p>
               <p>Ali pripravljate spremembe zakona in kdaj bomo lahko o njih odločali v Državnem zboru
               Republike Slovenije?
                   Kako boste na ta način nadalje krepili sistem prostovoljnega gasilstva, ki se
                     tudi ob zadnji veliki preizkušnji ni zlomil, čeprav se sooča z velikimi
                     težavami? 
               Prav tako me zanima:</p>
               <p>Kaj menite o ustanovitvi posebnega sklada za gasilce, ki bi ga ustanovila država?</p>
               <p>Kaj menite o oprostitvi davka na dodano vrednost za vso nujno potrebno opremo
               gasilcev, ne samo za nekatere izbrane artikle?</p>
               <p>Kaj menite o konkretnejših olajšavah in manj administracije za delodajalce, ki
               zaposlujejo prostovoljne gasilce in s tem na nek način tudi sami prispevajo k
               delovanju sistema? Kajti, ni vseeno, ali imaš v podjetju zaposlenih 5, 10 operativnih
               gasilcev ali pa nobenega.</p>
               <p>Na vsa ta vprašanja bi želel na naslednji seji ustne odgovore. Hvala.</p>
            </sp>
            <sp xml:id="SDZ6-Redna-22-2014-03-03.sp181">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu z vašo željo bo minister za obrambo gospod Roman Jakič ustno odgovoril na
               vaša vprašanja na naslednji seji.</p>
               <p>Naslednje poslansko vprašanje bo postavil gospod Branko Ficko ministru za kmetijstvo
               in okolje mag. Dejanu Židanu.</p>
            </sp>
            <sp xml:id="SDZ6-Redna-22-2014-03-03.sp182">

               <speaker>BRANKO FICKO (PS PS):</speaker>

               <p>Hvala, spoštovana predsedujoča. Kmetijski in gospodarski minister! Seveda, vprašanje
               bom postavil kmetijskemu ministru, oba pa lepo pozdravljam!</p>
               <p>S 1. 1. 2013 je bila ustanovljena nova Uprava Republike Slovenije za varno hrano, in
               sicer z zakonom prejšnje vlade, s statusno obliko organa v sestavi MKO. V upravi dela
               kar 396 javnih uslužbencev, seveda, ustanovljena bi naj bila z namenom, da
               potrošnikom zagotovi varno hrano.</p>
               <p>V mesecu januarju letos je uprava na Gorenjskem in v osrednji Sloveniji izdala
               prepoved prodajanja mleka za kmetije, pri katerih so tudi preiskave pokazale
               prisotnost aflatoksina v mleku in prav na vseh kmetijah so krmno koruzo, s katero se
               mleko okuži, kupovali v kranjski kmetijski zadrugi in ta zadruga je morala sporno
               koruzo uničiti. Enega izmed njenih obratov so zaprli, ker ni bil vpisan v register.
               Razvidno je, da so kmetije za krmo krav uporabljale koruzo hrvaškega porekla oziroma
               da je zadruga prodajala krmo hrvaškega porekla, v kateri je bila mejna vrednost
               aflatoksina presežena za 4-krat.</p>
               <p>Osebno menim, da za slednje odgovornosti ne morejo prevzeti kmetje, ki so že utrpeli
               gospodarsko škodo. Spoštovani gospod minister, tako je moje vprašanje:</p>
               <p>Ali ocenjujete, da je bilo v omenjenem primeru storjeno vse, da zdravje potrošnikov
               ni bilo ogroženo in da je uradni nadzor uprave v verigi hrane oziroma krme živalim,
               vključno s spremljanjem pojavov tveganj, ustrezen?</p>
               <p>Seveda me najbolj zanima:</p>
               <p>Zakaj Uprava z nadzorom ni uspela zaznati oziroma prekiniti dobavo okužene koruze in
               je tako odgovornost moral prevzeti kmet? S tem je utrpel gospodarsko škodo, da ne
               govorimo o nezaupanju pri potrošnikih.</p>
               <p>Pri tem primeru me zanima:
                   Kakšen nadzor je pri drugih vrstah blaga glede na prosti pretok blaga na trgu
                     Evropske unije? Hvala. 
               
            </p>
            </sp>
            <sp xml:id="SDZ6-Redna-22-2014-03-03.sp183">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister mag. Dejan Židan.</p>
            </sp>
            <sp xml:id="SDZ6-Redna-22-2014-03-03.sp184">

               <speaker>MAG. DEJAN ŽIDAN:</speaker>

               <p>Hvala, predsedujoča.</p>
               <p>Hvala, gospod poslanec, za vprašanje. Kakor ste sami povedali, smo imeli v mesecu
               januarju opravka z aflatoksinom v mleku. Treba je vedeti, da je sistem nadzora v
               Sloveniji, odkar smo v Evropski uniji, drugačen, kot je bil pred tem. Takrat je bila
               država odgovorna za zdravstveno ustreznost, kar je potrjevala tudi z ustreznimi žigi.
               Odkar smo v Evropski uniji, je zdravstvena oziroma varnostna ustreznost naloga vseh,
               ki ustvarjajo hrano, tudi surovine za hrano, država pa samo kontrolira, ali izvajajo
               predpisane ukrepe, in preko monitoringa, ali so ti ukrepi tudi uspešni.</p>
               <p>V tem konkretnem primeru, takoj ko je bil zaznan vzorec aflatoksina v enem od
               vzorcev, se je šlo v vzorčenje posameznih mlečnih prog po celi Sloveniji, kakor tudi
               surovin. Dejansko se je ugotovilo, da del surovine, ne pa vse, je prišel iz ene od
               sosednjih držav in da se tisti, ki je prodajal surovino naprej, ni držal načela
               dobrega gospodarja in tega, kar je po zakonu zahtevano, da surovina, ki jo prodaja,
               mora biti varnostno ustrezna. Iz tega tudi sledi, da je jasno, kdo je odškodninsko
               odgovoren do kmeta, ki je utrpel škodo. Kot so me predstavniki zadrug na srečanju v
               Benediktu obvestili, se svoje vloge zavedajo in bodo to odškodnino, vsaj upam in
               verjamem, da jo bodo slovenskemu kmetu tudi izplačali.</p>
               <p>V trenutku, ko se je pojavil aflatoksin, so bili sprejeti trije ukrepi. Prvi ukrep je
               bil, da se je naložilo poostreno izvajanje notranjih kontrol. To poostreno izvajanje
               notranjih kontrol, ki ga je marsikdo v Sloveniji ocenil mogoče za pretiranega, je
               povzročilo, da vsako mleko, ki je prišlo v roku dveh tednov, dokler se ni ugotovilo,
               kje je bil vzrok te afere in ni bil odstranjen – je potekalo dva tedna. Mislim, da je
               tukaj pravilno, da se gre s predpisanimi koraki korak naprej zaradi zaščite
               slovenskih potrošnikov.</p>
               <p>Na podlagi dejstev lahko ugotavljam, ki so mi jih poročili in ki jih poznam, da je
               Uprava za varno hrano, veterinarstvu in varstvu rastlin ravnala odgovorno, v skladu z
               zakonodajo ter s svojim poslanstvom in na način, da je varovala zdravje potrošnikov.
               Rad bi povedal tudi naslednje, kot zaključek. Uprava je nadzirala umik in odpoklic
               sporne koruze kot vira aflatoksinov, tako da ga ni bilo zaznati v mleku. Je pa res,
               da je bila večina sporne koruze posredovana kmetom preko zadrug in uprava je tudi od
               3. februarja do 17. februarja odredila dnevno preverjanje mleka na prisotnost
               aflatoksinov vsem mlekarnam v Sloveniji. Od 17. februarja pa velja tudi pospešen
               nadzor na podlagi ocene tveganj. Rad bi še povedal, da so vrednosti aflatoksinov, ki
               so jih zaznale mlekarne, bile nizke, vendar je kljub vsem prav, da se je
               odreagiralo.</p>
               <p>Konkretna afera pomeni, da se je ocena tveganja pri konkretni substanci v Sloveniji
               spremenila, to da praktično dva rezultata. Prvi rezultat je naslednji; da uprava, ki
               pa nadzira izvajanje notranjih kontrol, zahteva dodatne ukrepe od nosilcev
               odgovornosti. To so primarni in sekundarni proizvajalci. Kot drugo, da se monitoring
               na tem področju povečuje.</p>
               <p>Na tem mestu bi pa rad tudi povedal, da je za Slovenijo značilno, da v primerjavi s
               konkurenčnimi oziroma drugimi državami Evropske unije sorazmerno bistveno več
               prispeva za monitoring. Marsikje imamo tudi trikrat več monitoringa, kakor je v
               sosednjih državah, in mislim, da je to pravilno. Monitoring in ostali nadzor pa
               poteka na dva načina. Prvi način je letni program dela, ki nastane na podlagi
               ugotovitev iz prejšnjih let, in ocene tveganj. Znotraj tega pa so potem tudi akcijski
               ukrepi, ki se pač izvajajo tekom leta glede na stanje, ki je v Sloveniji zaznano.</p>
               <p>Uprava je tudi na področjih, kjer je potrebno, sodelovala z inštitutom za javno
               zdravje in kolikor je meni poznano, je ta inštitut ocenil tudi delovanje uprave na
               tem konkretnem področju, kot primerno. Hvala.</p>
            </sp>
            <sp xml:id="SDZ6-Redna-22-2014-03-03.sp185">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.
                   Želite dopolnitev? Imate zahtevo za dopolnitev odgovora, gospod Ficko?
                     Izvolite, gospod Ficko. 
               
            </p>
            </sp>
            <sp xml:id="SDZ6-Redna-22-2014-03-03.sp186">

               <speaker>BRANKO FICKO (PS PS):</speaker>

               <p>Hvala.</p>
               <p>Hvala za odgovor. Moje mnenje je sicer, da bi uprava s svojimi službami morala
               ukrepati na začetku verige, ne na koncu in ker je bilo moje vprašanje povezano z
               efektom nove uprave za varno hrano s tistim ciljem, ki bi seveda moral biti dosežen,
               pa po mojem mnenju ni bil, in je potem pri končnem uporabniku, pri kmetu, prišlo do
               tega, da je uprava na en način zadevo pometla pod preprogo, odgovornost in posledice
               so se pokazale pri končnem – se pravi, pri kmetu.</p>
               <p>Hočem reči, da bi uprava morala delovati preventivno v celotni dobavni verigi, ne
               glede na prosti prehod blaga, ne samo pri končnem členu, se pravi pri kmetu, saj je
               koruza pripotovala iz Hrvaške. Drži, da ni več meja, da nimamo carinskih in uvoznih
               kontrol, ampak z vzorčenjem bi napake morali ugotoviti že prej.</p>
               <p>Moje osebno mnenje je že bilo pred sprejetjem zakona o upravi, in primeri seveda to
               dokazujejo, da nova uprava ni prinesla napredka niti racionalizacije, ne glede na
               število zaposlenih. Tako moj predlog je in bo, da se zakonska osnova za navedeni
               organ oziroma upravo ustrezno preveri oziroma po potrebi korigira, da ne bomo zopet
               čakali na potrebno spremembo evropske zakonodaje. Kot sem pa že rekel, je
               nesprejemljivo, da se posamezni zakoni prilagajajo subjektivnim potrebam. Hvala
               lepa.</p>
            </sp>
            <sp xml:id="SDZ6-Redna-22-2014-03-03.sp187">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister magister Dejan Židan.</p>
            </sp>
            <sp xml:id="SDZ6-Redna-22-2014-03-03.sp188">

               <speaker>MAG. DEJAN ŽIDAN:</speaker>

               <p>Mogoče gospod poslanec samo kot informacija. Dejstvo je, da sistem nadzora deluje od
               njive naprej, ne samo pri končnem proizvajalcu. Deluje tudi tam, kjer se koruza
               prideluje, deluje tam, kjer se iz koruze delajo takšna, drugačna krmila, deluje v
               trgovski verigi in deluje tudi pri kmetu in v trgovini. Dejstvo tudi je, da stanja,
               da nikoli ne bo nobenih afer, ne bo. To pa zato, ker v bistvu vsi proizvodi se ne
               dajo na monitoring oziroma na ostalo analitiko; analitika se dela na podlagi ocene
               tveganja. Ocena tveganja za aflatoksine je v Sloveniji nekaj nižja kot v sosednjih
               državah, predvidevam, da zato ker v prejšnjih letih, ko so bili ti hudi izbruhi,
               povsem drugačni kot sedaj, ko so bile dejansko visoke koncentracije – namreč, te
               konkretne koncentracije, ki so se v Sloveniji ugotavljale, so bile večinoma samo malo
               nad mejo detekcije, v nobenem primeru niti približno tam, kjer je možna akutna
               zastrupitev, vendar je prav, da se je ostro odreagiralo. Takrat v Sloveniji teh
               primerov ni bilo.</p>
               <p>Še to bi rad povedal. To, da je živilo varno, je odgovornost tistega, ki živilo
               proizvaja. Če je to industrija, je odgovornost industrije, če je to obrtnik, je to
               naloga obrtnika, če je to kmet, je naloga kmeta, če je to trgovec, je naloga trgovca.
               Torej, vsi ti nadzori se morajo izvajati pri vsakem od njih, država pa kontrolira dve
               stvari. Prva stvar, ali se nadzori, kakor so potrebni, dejansko izvajajo, za to so
               inšpekcijski ogledi in tudi tam se občasno vzorči, potem se pa, kot končni test,
               živila ves čas analizirajo na koncu prehranske verige. Namreč, konec prehranske
               verige potem preko letnega monitoringa pokaže, ali je cela veriga pod nadzorom.</p>
               <p>Rad bi tudi naslednje povedal. Prišlo je do spremembe veterinarske službe, službe
               nadzora, službe varne hrane. Vi se tudi verjetno spominjajte, da takrat, ko je
               prihajalo do spremembe, je bil moj osebni predlog, da se počaka do takrat, ko bo
               Evropa spremenila celoten evropski sistem. Moram pa tudi povedati, da ko sem postal
               minister, odgovoren za prehrano, je bilo eno prvih srečanj z evropskim komisarjem za
               varno hrano. Imeli smo kar nekaj tem, med drugim pa sem mu predstavil tudi novi način
               organiziranosti varne hrane in na ta sistem organiziranosti varne hrane ni imel niti
               ene pripombe. Hvala.</p>
            </sp>
            <sp xml:id="SDZ6-Redna-22-2014-03-03.sp189">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednjo poslansko vprašanje bo postavil gospod Marijan Pojbič ministru za
               gospodarski razvoj in tehnologijo gospodu Metodu Dragonji.</p>
               <p>Izvolite, gospod Pojbič.</p>
            </sp>
            <sp xml:id="SDZ6-Redna-22-2014-03-03.sp190">

               <speaker>MARIJAN POJBIČ (PS SDS):</speaker>

               <p>Hvala, spoštovana gospa podpredsednica. Pozdravljeni, gospod minister!</p>
               <p>Prepričan sem, da je gospodarsko stanje in situacija v gospodarstvu v Sloveniji
               izjemno problematična. Zato se mi zdi prav, da na tem področju naredimo bistveno več,
               kot je bilo doslej narejenega. Prav je tudi, da zdaj ko imamo novega ministra, upamo,
               da se bo stanje na tem področju izboljšalo. Zato postavljam tudi širše ustno
               poslansko vprašanje gospodu ministru, in sicer: vsi se zavedamo, da je slovensko
               gospodarstvo v zelo slabem stanju. Največ problemov ima gospodarstvo s financiranjem,
               torej kreditni krč, plačilna nedisciplina in nelikvidnost, ki se premnogokrat konča s
               stečajem ali prisilno poravnavo. Slabo stanje v gospodarstvu pa povzroča tudi togost
               delovnopravne zakonodaje in administrativne obremenitve predvsem na področju
               prostorske zakonodaje; z nastopom sedanje vlade, torej Alenke Bratušek, pa tudi z
               neprestanim uvajanjem novih davčnih obremenitev in zvišanjem obstoječih.</p>
               <p>Danes sem prebral zelo zanimiv stavek, avtor je Winston Churchill, ki je dejal: "Z
               davki doseči blaginjo je isto, kot dvigniti vedro vode, v katerem stojiš." Mislim, da
               bi ta stavek morala stokrat prebrati ta sedanja vlada. Zelo jasno je povedal, da na
               takšen način, kot to počenja ta vlada, ko znova in znova z novimi davki dodatno
               obremenjuje gospodarstvo, zagotovo ni pričakovati na gospodarskem področju pozitivnih
               premikov, brez katerih pa je blaginja državljank in državljanov Republike Slovenije
               le pobožna želja oziroma neuresničljive sanje. Pričakoval bi, da bi iskala in
               predlagala ukrepe, ki bi razbremenili gospodarstvo, na takšen način ustvarjali pogoje
               za nove zaposlitve, kar bi imelo za posledico več denarja v pokojninski blagajni,
               zdravstveni blagajni in več denarja tudi v državnem proračunu. Če imaš več prihodkov,
               lahko tudi več deliš. Da ne govorim o rekordni brezposelnosti, ki je januarja letos
               dosegla neslaven rekord, in sicer 129 tisoč 843 brezposelnih. Prav tako je
               zadolževanje države preseglo vse meje možnega in se že približuje 75 % bruto domačega
               proizvoda. Kako si potem torej lahko v takšnih okoliščinah ta vlada dovoli govoriti,
               da nam gre na bolje?</p>
               <p>Zato sprašujem gospod minister:</p>
               <p>Kakšne ukrepe nameravate sprejeti za izboljšanje stanja na gospodarskem področju?</p>
               <p>Kdaj nameravate končno predlagati vsaj en ukrep za razbremenitev gospodarstva?</p>
            </sp>
            <sp xml:id="SDZ6-Redna-22-2014-03-03.sp191">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Metod Dragonja, gospod minister.</p>
            </sp>
            <sp xml:id="SDZ6-Redna-22-2014-03-03.sp192">

               <speaker>METOD DRAGONJA:</speaker>

               <p>Hvala lepa, gospa podpredsednica! Spoštovane poslanke in poslanci, hvala za
               vprašanje.</p>
               <p>Vaše vprašanje je dosti kompleksno, obsežno. Ob nastopu mandata je jasno, da je tukaj
               polno še odprtih stvari, na katere še nimam v celoti vseh odgovorov. Nekaj je Vlada
               že naredila, mislim, da sem bil povabljen v Vlado predvsem zato, da prinesem kakšne
               nove ideje, pa predvsem tudi izkušnje, s katerimi bi predvsem poslovno okolje v
               gospodarstvu olajšali in z izboljšavami poslovnega okolja zagotovili potem tudi
               pogoje za to, da bodo podjetja lažje ponovno šla v širitev svoje dejavnosti, da bodo
               pripravljena sprejemati tudi neka večja tveganja in da bodo lahko potem na ta način
               tudi vsi ostali družbeni podsistemi lahko bolj uspešno delovali.</p>
               <p>Vlada je sicer že do sedaj izvajala ukrepe za zagotovitev boljšega zakonodajnega in
               poslovnega okolja. Zelo aktualno je pa v tem momentu koordinirati in delo med
               resorji, tako da podjetjem, potem ko je zaključena sanacija bank, olajšamo in
               izboljšamo dostop do financiranja, o čemer je govoril že gospod Uroš Čufer.</p>
               <p>Glede ukrepov, ki jih bom kot minister za gospodarski razvoj in tehnologijo predlagal
               na novo, sem že prej predstavil ta sklad podrejenega kapitala, ki je sicer nekoliko
               bolj dolgoročen ukrep, na kratek rok pa delamo na strategiji oziroma na ukrepih za
               zagon gospodarstva, kjer nameravam največjo prioriteto dati kratkoročnim ukrepom za
               spodbujanje izvoza, ker mislim, da izvoz lahko pravzaprav v največji meri izboljša
               dinamiko gospodarskih gibanj in tudi izboljša zaposlenost. Tukaj v tem okviru ne
               mislim samo na blagovni izvoz kot pomembno komponento, ampak tudi izvoz storitev in z
               velikim poudarkom na ukrepih za spodbujanje turizma in drugih storitvenih dejavnosti,
               kjer Slovenija ima sigurno še precej neizrabljenih potencialov in kjer se da tudi na
               kratek rok predvsem zagotoviti povečano zaposlenost.</p>
               <p>V teh procesih bo zelo pomembno tudi sodelovanje z agencijo za upravljanje terjatev
               bank in še z nekaterimi drugimi institucijami, ki prevzemajo novo vlogo predvsem pri
               upravljanju gospodarstva, državnih podjetij in skozi katere bi tudi poskušali
               ustvariti pogoje za konkurenčnejše okolje, v katerem delujejo gospodarski subjekti. V
               ta sklop sodijo tudi ukrepi za spodbujanje investicij, tako tujih neposrednih
               investicij kot tudi olajšanje pogojev domačim investitorjem. Na ta način dosežemo
               potem tudi povečanje povpraševanja investicijskega, ki predstavlja pomembno
               komponento gospodarske rasti.</p>
               <p>Ministrstvo kot pristojno ministrstvo za gospodarski razvoj in tehnologijo pa bo
               izvajalo ukrepe, ki bodo izhajali iz evropske kohezijske politike v obdobju od leta
               2014 do 2020, predvsem na področju krepitve raziskav, tehnološkega razvoja, inovacij,
               spodbujanja podjetništva, internacionalizacije, razvoj novih poslovnih modelov, to je
               vse v tistem delu, kjer se želi predvsem podpreti mala in srednja podjetja, start up
               podjetja, jim olajšati dostop na trge in na ta način potem tudi povečati možnost
               njihovega uspeha v sodobni konkurenčni borbi.</p>
               <p>To bi bilo na kratko nekaj glavnih usmeritev. Hvala lepa.</p>
            </sp>
            <sp xml:id="SDZ6-Redna-22-2014-03-03.sp193">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Zahtevo za dopolnitev odgovora. Izvolite, gospod Pojbič.</p>
            </sp>
            <sp xml:id="SDZ6-Redna-22-2014-03-03.sp194">

               <speaker>MARIJAN POJBIČ (PS SDS):</speaker>

               <p>Hvala, spoštovana gospa podpredsednica.</p>
               <p>Gospod minister, jaz le upam, da bo enkrat nastopil trenutek, da ne bomo delali
               strategije na strategijo, zapravljali časa in dajali velikih obljub. Zakaj to
               govorim? Danes je v Večeru zapisan zelo zelo pomemben članek, kjer je zelo jasno
               povedano, kako kvalitetno delo opravlja ta vlada in kako je ta vlada odgovorna do
               svojih državljank in državljanov. Gospa Nina Ambrož je napisala odličen članek, kjer
               je opozorila na izjemno izjemno neodgovorno ravnanje sedanje vlade. V tem članku je
               zapisala tudi pomemben stavek: "Junija 2011 je predsednica Vlade Alenka Bratušek s
               takratnim ministrom za gospodarstvo, tehnologijo in razvoj Stankom Stepišnikom
               obiskala Maribor. Padle so besede: denar bomo dali zelo hitro. To je nujen semenski
               kapital." V Mariboru je bila takrat stopnja registrirane brezposelnosti 18,1 %. Sedaj
               je 18,7 % in od takrat do danes, osem mesecev po tistem, se v Mariboru ni zgodilo
               čisto nič.</p>
               <p>Spoštovani gospod minister, jaz vas ne krivim za to stanje, vendar pa moram povedati
               – in tukaj je, mislim da, podpredsednik Vlade gospod Židan –, da bi se nad takimi
               podatki morali zamisliti. Kako dolgo bo še ta vlada s svojo ekipo hodila okrog po
               Sloveniji in govorila eno, delala pa popolnoma nekaj drugega! In popolnoma pozabila
               na Štajersko, Pomurje, Prekmurje in tisto okolje! Popolnoma pozabila! Ljubljana se
               razvija čisto v svojo smer, vsi ostali deli Slovenije pa praktično zelo zelo močno
               zaostajajo. Ljudje v tistih okoljih se s težavo preživljajo in prav je, zadnji čas,
               da se za Maribor tudi nekaj naredi in za Štajersko.</p>
            </sp>
            <sp xml:id="SDZ6-Redna-22-2014-03-03.sp195">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-22-2014-03-03.sp196">

               <speaker>METOD DRAGONJA:</speaker>

               <p>Hvala lepa.</p>
               <p>Vedno sem deloval kot praktik, ne kot teoretik, zato ne bom pristaš nekih velikih
               dokumentov, strategij in tako naprej, ampak bom deloval dosti pragmatično.</p>
               <p>Kar se tiče Maribora, sem danes teden, 10. marca, v Mariboru na nekem zagonskem
               sestanku iniciative, kjer bi na svetu regije predstavili aktivnosti in načine, kako
               zagotoviti in kako sredstva, ki jih je Vlada namenila za spodbujanje gospodarskega
               razvoja in rasti v Mariboru, potem tudi čim hitreje dati v obtok.</p>
               <p>Kar pa se tiče ukrepov za razbremenitev gospodarstva, pa imam jutri sestanek z Obrtno
               zbornico Slovenije in na osnovi tega sestanka tudi mislim, da bom prišel z določenimi
               pobudami za to, da se ta segment gospodarstva ne samo dodatno spodbudi, ampak tudi
               razbremeni. Hvala lepa.</p>
            </sp>
            <sp xml:id="SDZ6-Redna-22-2014-03-03.sp197">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Imate postopkovni predlog predvidevam.</p>
               <p>Gospod Pojbič, izvolite.</p>
            </sp>
            <sp xml:id="SDZ6-Redna-22-2014-03-03.sp198">

               <speaker>MARIJAN POJBIČ (PS SDS):</speaker>

               <p>Ja, spoštovana gospa podpredsednica.</p>
               <p>Mislim, da je gospodarsko vprašanje oziroma stanje, v katerem je ta država je na tem
               področju, tako pomembno, da mislim, da v Državnem zboru ne more sedeti nihče, ki ne
               bi, če bi bilo potrebno, tudi 3, 4 dni po 24 ur o tem vprašanju razpravljal in iskal
               rešitve, kako iz te situacije. Zato sem prepričan, da je to tako pomembno vprašanje,
               ki zadeva vsakega posameznika v tej državi, da o tem vprašanju opravimo širšo
               obravnavo v Državnem zboru.</p>
               <p>Spoštovani gospod minister, lepo prosim, te besede vaše, ki ste jih danes tukaj
               izrekli, si bom zelo zelo dobro zapomnil. Verjamem in upam, da boste minister, ki bo
               za Štajersko in tudi za druga okolja, ne samo za Ljubljano, naredili tisto, kar se od
               ministra pričakuje. In da vas ne bom spet čez eno leto povprašal, če bi ta
               brezposelnost narastla še nad 18 %. Upam, da se bo na tem področju nekaj zgodilo, v
               dobro vseh in vsakogar.</p>
               <p>Gospod minister, hvala za odgovor, vendar pa mislim, da je o tem vprašanju nujno
               potrebno opraviti širšo obravnavo v Državnem zboru.</p>
            </sp>
            <sp xml:id="SDZ6-Redna-22-2014-03-03.sp199">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>O vašem predlogu bo Državni zbor odločil v četrtek, 6. marca 2014 v okviru
               glasovanj.</p>
               <p>Prehajamo na naslednje poslansko vprašanje, katerega je zastavil gospod Zvonko Lah
               ministru za kmetijstvo in okolje mag. Dejanu Židanu. Obveščam vas, da je poslanec
               gospod Zvonko Lah najavil ustno vprašanje ministru za kmetijstvo in okolje mag.
               Dejanu Židanu, ki pa me je obvestil, da za odgovor na to vprašanje ni pristojen, zato
               na to poslansko vprašanje ne more oziroma ne bo odgovarjal. Predlagam, gospod Zvonko
               Lah, da to vprašanje postavite, kot sem dobila tudi iz pisnega odgovora s strani
               gospoda ministra mag. Dejana Židana, da to vprašanje postavite pristojnemu ministru
               za resor financ.</p>
               <p>Prehajamo na naslednje … / oglašanje iz dvorane /… Vprašanja ne morete postaviti, o
               tem ste bili tudi 28. februarja obveščeni, zato tega vprašanja v tem trenutku ne
               morete postaviti. Predlagam, ravno zato vam razlagam, gospod Zvonko Lah, da to
               vprašanje postavite ali pisno ali ustno na naslednji seji pristojnemu ministru.</p>
               <p>Imate morebiti postopkovni predlog?</p>
               <p>Izvolite, gospod Zvonko Lah.</p>
            </sp>
            <sp xml:id="SDZ6-Redna-22-2014-03-03.sp200">

               <speaker>ZVONKO LAH (PS SDS):</speaker>

               <p>Hvala, predsedujoča.</p>
               <p>Glejte, katastrski dohodek prizadene kmete. Katastrski dohodek je pavšalni dohodek na
               kmetijska in gozdna zemljišča. V letu 2005 je ministrica za kmetijstvo izdala
               navodilo o načinu ugotavljanja in valorizacije katastrskega dohodka. Ministrica za
               kmetijstvo. Z novim zakonom je to prišlo vse na GURS. GURS ni strokovna organizacija,
               nima v svojih vrstah ljudi, ki bi lahko osnove za obračun katastrskega dohodka dajale
               oziroma izračunavale. To vprašanje sem postavil ministru za finance in danes je
               odgovarjal na vprašanje iz prejšnjega meseca. Jaz ga ne morem vprašati, zakaj take
               kalkulacijske osnove. Ker ne ve. Ga razumem, da ne ve. Tudi GURS, če vprašam – ne.
               Takrat na Odboru za kmetijstvo, ne za kmetijstvo, Odboru za gospodarstvo in finance,
               ko smo razpravljali o katastrskem dohodku, je GURS rekel, da so podatki iz
               Statističnega urada. Statističnega urada takrat na Odboru ni bilo. To se pravi, do
               zdaj nismo mogli nikomur postaviti strokovno vprašanje okoli osnov za izračun
               katastrskega dohodka. Tukaj imamo neke osnove. Ko gremo na spletno stran GURS, kjer
               bi po zakonu morali biti objavljeni izračuni, uredba, ki jo sprejme Vlada v soglasju
               z ministrstvom, pristojnim za kmetijstvo, in ministrstvom, pristojnim za finance. Kdo
               je pristojen potem? Tukaj so objavljeni izračuni od lanskega maja, kjer je predvideno
               300 milijonov katastrskega dohodka na leto. Potem je bil sprejet zakon, kjer je bilo
               obračunano samo 10 % več, minister za kmetijstvo je obljubil vinogradnikom na
               gornjeradgonskem sejmu, da bo za naslednje leto tudi samo 10 %. Zdaj smo v mesecu
               marcu, do konca junija oziroma do 30. junija tekočega leta za naslednje leto v
               Uradnem listu Republike Slovenije objavi Vlada.</p>
               <p>Smo v marcu – kaj bo za leto 2014? Koga naj vprašam? Minister za finance mi je samo
               odgovoril, da hvala, ker sem ga spomnil.</p>
            </sp>
            <sp xml:id="SDZ6-Redna-22-2014-03-03.sp201">

               <speaker>PODPREDSEDNICA RENATA BRUNSKOLE:</speaker>

               <p>Spoštovani gospod Zvonko Lah, hvala lepa za vaš sicer postopkovni predlog. Seznanjam
               vas s predlogom, ki se nanaša na pisni odgovor ministra, na katerega ste naslovili
               vprašanje, torej na ministra mag. Dejana Židana, ki je odgovoril: "Spoštovani!
               Ministrstvo za kmetijstvo in okolje je dne 28. februarja 2014 prejelo vaš dopis
               ministru za kmetijstvo in okolje o pisni prijavi ustnega poslanskega vprašanja
               gospoda Zvonka Laha v zvezi z izračuni katastrskega dohodka. Obveščamo vas, da
               navedeno vprašanje ne sodi v pristojnost Ministrstva za kmetijstvo in okolje, ampak
               Ministrstva za finance, ki smo mu pripravljeni pomagati pri pripravi odgovora."</p>
               <p>Zatorej vam priporočam, da ponovno postavite pisno ali ustno vprašanje v zvezi z
               vašim vprašanjem, in sem prepričana, da boste prišli do odgovora, ki ste ga
               želeli.</p>
               <p>Prehajamo na naslednje poslansko vprašanje. Gospod Dragutin Mate bo postavil ustno
               poslansko vprašanje ministru za notranje zadeve dr. Gregorju Virantu, ki je danes
               odsoten.</p>
               <p>Izvolite, gospod Mate.</p>
            </sp>
            <sp xml:id="SDZ6-Redna-22-2014-03-03.sp202">

               <speaker>DRAGUTIN MATE (PS SDS):</speaker>

               <p>Hvala lepa.</p>
               <p>Najprej želim poudariti, da želim ustni odgovor ministra, zato bom tudi vprašanje na
               kratko predstavil. Se mi pa zdi nenavadno, gospa podpredsednica, mimogrede, da berete
               odgovor ministrstva, medtem ko minister sedi v dvorani in bi lahko sam povedal. Tako
               se očitno ministri raje izogibajo odgovorom, ki jih postavljamo poslanci.</p>
               <p>Gospodu Virantu postavljam naslednje vprašanje. V sredstvih javnega obveščanja smo
               lahko zasledili izredno nenavadno razmerje med Občinskim inšpektoratom Mestne občine
               Koper in policijo oziroma Policijsko upravo, točneje, SKP PU Koper. Namreč, Občinski
               inšpektorat je opravljal svoje naloge, delo, izvajal je nadzor na terenu, glede na
               prijavo, ki jo je dobil, zaradi tega pa je čez nekaj dni dobil vodja inšpektorata s
               strani policije poziv na informativni razgovor. Zaradi vsega tega ga je poklical –
               zelo nenavadno! – vodja Oddelka za terorizem in ekstremno nasilje na Policijski
               upravi Koper na informativni razgovor in ga povprašal, zakaj in kaj je počel, kako je
               slikal in kje so te slike objektov, ki so se nahajali na območju in so bili predmet
               inšpekcijskega nadzora. Zato ministra sprašujem:</p>
               <p>Ali drži, da je Policijska uprava Koper na tovrsten način izvajala nadzor nad drugimi
               organi v okviru javne uprave?</p>
               <p>Ali kot minister odobrava takšen način dela organov slovenske policije?</p>
               <p>Ali je odredil notranji nadzor in ugotovil, kaj se je tega dne dogajalo in na osnovi
               česa so kriminalisti opravili informativni razgovor ter se na nenavaden način
               ukvarjali z inšpektoratom?</p>
               <p>Glede tega je minister že dobil nekaj pisnih vprašanj s strani Mestne občine Koper.
               Kolikor vem, smo tudi v Državni zbor dobili njihove sklepe in pričakujem, da mi bo
               minister na naslednji seji, kot sem že dejal, odgovoril na ta vprašanja. Hvala.</p>
            </sp>
            <sp xml:id="SDZ6-Redna-22-2014-03-03.sp203">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Mate.</p>
               <p>V skladu z vašo zahtevo bo minister za notranje zadeve dr. Gregor Virant ustno
               odgovoril na vaše poslansko vprašanje na naslednji seji.</p>
               <p>V zvezi z vašim razmišljanjem o postopkovnem predlogu glede vprašanja gospoda Zvonka
               Laha naj vam povem, da predstavnik Vlade oziroma tu prisotni podpredsednik Vlade in
               minister mag. Dejan Židan na postopkovni predlog poslanca gospoda Laha ne more
               odgovarjati po Poslovniku Državnega zbora, zato sem tudi prebrala njihov oziroma
               njegov pisni odgovor.</p>
               <p>Prehajamo na naslednje poslansko vprašanje, ki ga bo postavil gospod Tomaž Lisec
               ministru za kmetijstvo in okolje mag. Dejanu Židanu.</p>
            </sp>
            <sp xml:id="SDZ6-Redna-22-2014-03-03.sp204">

               <speaker>TOMAŽ LISEC (PS SDS):</speaker>

               <p>Spoštovana podpredsednica, hvala za besedo. Oba prisotna ministra, kolegi,
               kolegice!</p>
               <p>Ministru za kmetijstvo in okolje želim predstaviti vprašanje glede koncesij v
               državnih gozdovih. Dejstvo je, da pred dobrimi 14 dnevi Slovenijo ne glede na to, ali
               so zasebni ali pa državni gozdovi, prizadela močna ujma. Na žalost pa je slovensko
               podeželje prizadela tudi ujma v obliki Zakona o gozdovih, kjer smo vpeljali
               prevoznico – z eno izjemo; to pa je, izločili smo iz tega problema sledljivosti
               gozdove v lasti Republike Slovenije. Pa me zanima:</p>
               <p>Zakaj?</p>
               <p>Spoštovani minister, rad bi vas spomnil na koalicijsko pogodbo, za katero moram reči,
               da je na področju koncesij in državnih gozdov dokaj dobro opremljena, seveda pa je
               vedno neka teorija, drugo pa praksa. Verjetno ni potrebno brati vaše koalicijske
               pogodbe glede koncesijskih pogodb in vsega upravljanja državnih gozdov. Kljub temu pa
               je v praksi dejstvo, da je veliko nasprotujočih si informacij glede realnega stanja v
               slovenskih državnih gozdovih; tako med posamezniki oziroma med posameznimi deležniki,
               kot je ministrstvo, Sklad kmetijskih zemljišč in gozdov, Zavod za gozdove in ostale
               institucije in seveda tudi na tej strani koncesionarji, na drugi strani pa različne
               pripombe tako v obliki peticij kot pa tudi anonimk, kakšno naj bi bilo realno stanje
               v slovenskih državnih gozdovih. Pa morda za uvod, zanima me:</p>
               <p>Kakšno je resnično število koncesionarjev?</p>
               <p>Moram reči, da smo pri preverjanju spletnih strani ugotovili, da so različne
               številke, od 10, 14, 17. Zanima me:</p>
               <p>Kakšno je to stanje?</p>
               <p>Kakšna je količina posekane lesa v državnih gozdovih, količina izvoza tega posekanega
               lesa?</p>
               <p>Ključno vprašanje pa je:</p>
               <p>Kakšna je cena? Cena, ki je po mnenju mnogih tistih, ki so lastniki zasebnih gozdov
               pa tudi zasebnih žag ali drugih sistemov znotraj lesnopredelovalne in gozdarske
               verige ključni problem oziroma ključni moment. Približno vemo, kakšne so cene
               koncesionarjev, kakšne so cene v Sloveniji, kakšne pa so cene tudi v tujini. Pa me
               zanima:</p>
               <p>Ali menite, da je cena koncesij realna?</p>
               <p>Kakšno vlogo imajo na tem področju posredniki in kakšno vlogo ima na tem področju
               tujina?</p>
               <p>Pred leti je bila tudi možnost pridobivanja koncesijske pogodbe za zasebnike, gorske,
               hribovski kmetje, pa me zanima:</p>
               <p>Kako je na tem področju oziroma kako je bilo to realno izvedeno?</p>
               <p>Predvsem pa za zaključek v tem prvem delu, kljub temu kar piše v vaši koalicijski
               pogodbi:</p>
               <p>Kako boste izpeljali prihodnost slovenskih gozdov v državni lasti, potem ko se
               iztečejo te koncesijske pogodbe oziroma h kateri varianti se nagibate tudi v
               praksi?</p>
               <p>Toliko za začetek. Hvala.</p>
            </sp>
            <sp xml:id="SDZ6-Redna-22-2014-03-03.sp205">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister mag. Židan.</p>
            </sp>
            <sp xml:id="SDZ6-Redna-22-2014-03-03.sp206">

               <speaker>MAG. DEJAN ŽIDAN:</speaker>

               <p>Hvala predsedujoča, hvala poslanec za to vprašanje.</p>
               <p>Dotaknili ste se zakona, ki je govoril o prevoznici; to je tisti zakon, ki ste ga
               imeli in usklajevali koalicijsko januarja prejšnjega leta. To vam bodo tudi člani
               koalicije, ki so bili takrat prisotni, znali povedati. Res je, da smo sedaj naredili
               odstop od tega zakona. Moram tudi reči, da smo zaradi tega imeli neke pogovore s
               Komisijo, vendar upam, da jo bomo uspeli prepričati, da za obdobje enega leta odmik
               od sledljivosti zaradi drugih nujnih zadev ne bo pretirano problematiziran.</p>
               <p>Verjetno niste obveščeni, drugače bi bilo vprašanje drugačno, da imamo v državnem
               gozdu celo korak naprej narejen, in to je elektronska sledljivost. S tem, da je
               potrebno povedati, da je elektronsko sledljivost mogoče pripeljati tudi do privatnega
               gozda, je pa ena težava. Ta težava je, da imamo, mislim da, 480 tisoč lastnikov. Zato
               se je naredil sistem, ki ga je na nek način bolj enostaven peljati, to je sistem
               preko dobavnic, ki imajo v tem trenutku ime prevoznica.</p>
               <p>Kar se tiče organiziranja v državnem gozdu, v tem trenutku je koncesionarjev 26, ko
               rečem 26, mislim od konca leta 2013 do časa tega odgovora. Konec leta 2012 jih je
               bilo 23, to je bila posledica razpisa, ko so se novi koncesionarji pojavili.
               Koncesije potečejo leta 2018, torej so bile dvajsetletne. Jaz ne vem, verjetno pa
               tudi vi ne, ker noben od naju ni bil takrat prisoten, zakaj se je državna gospodarska
               služba takrat razformirala in se je dalo to kot privatno partnerstvo – na nek način
               koncesije –, ker sosednje države in tudi ostale države Evropske unije imajo večinoma
               v državnem gozdu drugače vse skupaj urejeno. Koncesije počasi naraščajo. Še ko sem
               bil prvič minister, smo jih začeli v bistvu zviševati. Koncesija, za leto 2013 je
               bila takšna, da se je pobralo 15,8 milijona evrov. To je v bistvu, zdaj vam govorim
               malo na pamet, nekje okoli 14 evrov na kubik. Letošnja koncesijska dajatev pred
               izračunano nesrečo, izračunava jo pa Sklad, je bila pomembno višja. Mislim, da smo
               šli na 16,8, zdaj govorim malo na pamet, znam pa povedati točno številko, to je na
               17,4 milijone evrov, vmes pa se je zgodil žled. Ali bo ostala ta koncesija ali bo
               spremenjena, bo pa znano potem, ko bo narejen sanacijski načrt in potem bodo morali
               koncesijo verjetno na novo izračunati. Torej, koncesija se pa ves čas zvišuje v
               skladu s tem, kar je tudi v koncesijski pogodbi napisano.</p>
               <p>Mi imamo namen – oziroma drugače bom povedal. Ali dobimo zadosti denarja od
               koncesije? Ja, kot predstavnik države si seveda želim, da bi ga dobili več ali pa
               vedno več zaradi operacije, zlasti zato ker denarja, ki ga dobimo, na žalost ne
               moremo uporabljati za to, kar bi ga želeli, torej, da ga vlagamo v gozd, da širimo
               državni gozd znotraj gozda, ampak gre bolj ali manj ves, pa še veliki dolgovi so, za
               izplačilo denacionalizacijskim upravičencem – in vsaj gozdu se dela na ta način, po
               mojem mnenju, škoda.</p>
               <p>Ali imamo primerljive podatke iz tujine? V tujini generalno delajo drugače. Imajo
               državna podjetja, k skrbijo za državni gozd, dajo sicer kakšna opravila kot
               outsourcing delati tudi ostalim. Recimo, če primerjamo sosednjo državo; sosednja
               država, mislim da, upravlja več kot 400 tisoč hektarjev in pričakuje dobička iz tega
               podjetja, ki gre potem v proračun ministrstva, ki je pristojno za to, čeprav to ni
               čisto mogoče primerljivo, ampak to je edini podatek, ki mi je v tem trenutku
               dosegljiv, nekje okoli 20 milijonov v tem letu.</p>
               <p>Nek, recimo da, sistem koncesij, čeprav v zelo majhnem delu, imajo tudi na Finskem.
               Če se dobro spomnim ministra, ki je bil nazadnje tukaj, finski minister, ki je
               odgovoren tudi za gozd, je povedal, mislim, da je rekel, da je koncesija tam nekje
               okoli 12 evrov na kubik oziroma toliko dobijo v državni proračun iz kubika prodanega
               lesa.</p>
               <p>Kaj se trenutno načrtuje? Videli ste, da je koalicija sprejela odločitev na podlagi
               koalicijske pogodbe, ki ste jo, spoštovani poslanec, pravilno prebrali. Notri piše,
               da letno zvišujemo koncesijo, da pa bo šel novi sistem upravljanja preko enovitega
               podjetja. Videli ste tudi odločitev, v katero smer gremo preko interventnega zakona,
               kjer smo dali dodatna opravila v državnem gozdu neposredno na Sklad kmetijskih
               zemljišč in gozdov. Tisto, kar pa se zavedam, pa moramo dati – do polovice tega leta
               imamo namen, da damo na Vlado izhodišča za pripravo novega zakona, ki bo govoril o
               upravljanju z državnim gozdom, zato da se ne bodo pojavila neupravičena pričakovanja,
               ki so lahko iztožljiva.</p>
               <p>To je vrstni red, pa mislim, da dosti razumen in da ima tudi podporo v stroki.
               Hvala.</p>
            </sp>
            <sp xml:id="SDZ6-Redna-22-2014-03-03.sp207">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Imate zahtevo za dopolnitev odgovora?</p>
               <p>Izvolite, gospod Lisec.</p>
            </sp>
            <sp xml:id="SDZ6-Redna-22-2014-03-03.sp208">

               <speaker>TOMAŽ LISEC (PS SDS):</speaker>

               <p>Ja, hvala.</p>
               <p>Predvsem pa bi dal ministru možnost v drugem delu, ko je govoril o cenah in o tem
               državnem oziroma o uvedbi gospodarjenja z državnim gozdom preko enovitega podjetja,
               da pa le morda malo več pove:</p>
               <p>Kako bodo povečali prihodek? Ali bodo pritisnili direktno na koncesionarja, ali v
               sodelovanju s Skladom, ali kako drugače?</p>
               <p>Kako si vi v praksi zamišljate gospodarjenje z državnim gozdom preko enovitega
               podjetja?</p>
               <p>Oziroma malo provokativno: vemo, da ste razmišljali vsaj v treh smereh; ena je bila
               tudi javno podjetje, eno pa glede določenih konzorcijev.</p>
               <p>Zakaj mislite, da je vaš pristop najboljši? Čisto laično sprašujem, da nam bo
               razumljivo.</p>
               <p>Kako boste pri tem, ko boste to izvajali, preprečili določenim gozdarskim lobijem, da
               ne bodo napisali zakona, uredbe ali kakšne druge akte sebi po meri?</p>
               <p>Torej me tudi zanima:</p>
               <p>Kakšne so zakonske spremembe? Morda neka časovna dinamika teh zakonskih sprememb,
               kajti vemo, da se leto 2016 nezadržno približuje.</p>
               <p>Predvsem pa še eno področje glede oškodovanja slovenskega državnega proračuna. Upam
               oziroma verjamem, da ste si prebrali vsa poročila tako KPK kot tudi Računskega
               sodišča, ki so tudi sami rekli, da v bistvu ni nobenega problema povečati prihodek iz
               koncesijskih dajatev, le dobra volja oziroma malo moči tistih, ki to nadzirajo, bi
               bila potrebna.</p>
               <p>In za zaključek:</p>
               <p>Ali menite, da se v državnih gozdovih izvaja posek na črno? Eni celo pravijo, da se;
               da država s pomočjo državnih koncesionarjev ropa slovenske gozdove, s tem pa tudi
               ropa državni proračun oziroma mu škoduje. Zanima me:</p>
               <p>Ali se s to trditvijo strinjate ali imate dokaze, da to ne drži?</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp209">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, mag. Dejan Židan.</p>
            </sp>
            <sp xml:id="SDZ6-Redna-22-2014-03-03.sp210">

               <speaker>MAG. DEJAN ŽIDAN:</speaker>

               <p>Hvala za pomembno vprašanje, gospod poslanec.</p>
               <p>Bojim ste, da ste sicer dve stvari zamešali, pomešali. Eno je to, kar je bilo javno
               predstavljeno, podjetje, ki bo stopilo na trg kot rezervni kupec za viške lesa, s
               čimer bomo stabilizirali trg, potencialno, čeprav moram povedati, da že sama najava,
               da se je država odločila, da bo intervinirala, kar lahko po zakonodaji za določeno
               obdobje, je neko stabilizacijo prinesla. Drugo je pa, na kak način bo uravnavano leta
               2018 in kasneje. Lahko je podobno, ni pa nujno. Katero pot bo Vlada izbrala, boste
               pravočasno seznanjeni s sklepi, ki jih bo sprejela do konca polovice tega leta.</p>
               <p>Kaj počnemo v tem trenutku? Počnemo to, da v bistvu analiziramo nam primerljive
               prakse. Analiziramo prakso v Avstriji, ki je nekako specifična, vendar se je tudi v
               Avstriji izkazala za dobro. Imajo jo več kot 10 let vpeljano in o tej praksi sva se
               tudi pogovarjala s pristojnim ministrom in njegovimi sodelavci v soboto. Zelo
               podrobno analiziramo še dve praksi iz Nemčije, to sta Baden-Württemberg in Bavarska.
               Zanimivo prakso imajo tudi v Švici in na Finskem. Torej, kateri bi bil predlog
               ministrstva in potem tudi Vlade, ki ga bo sprejela in delno korigirala, bo znano do
               polovice tega leta. Dejstvo je, da v Sloveniji posekamo premalo. Marsikdo govori – in
               s tem se strinjam –, da je velika škoda, da gre surovina v tujino. Še večja škoda pa
               je, da pomemben del surovine v Sloveniji ostane v gozdu. Namreč, mi imamo v tem
               trenutku prirasta tudi do 8 oziroma 9 milijonov kubikov bruto, letni posek je lahko
               tudi 6, mogoče celo več, do 7 milijonov, po navadi pa ne preseže 4 milijone kubikov.
               Les, ki ostane v gozdu, pa na žalost propada in celo imamo potem težave s CO₂ ponori.
               Zakaj se to dogaja? To se ne dogaja zato, ker les ostaja v državnem gozdu. Tam je v
               bistvu posek takšen, kakršni so ti načrti, ki jih stroka odobri preko Zavoda za
               gozdove. Mi imamo dejansko težavo pri posestni razdrobljenosti – 480 tisoč. Tisti, ki
               so veliki lastniki, seveda izkoriščajo gozd kot gospodarsko dejavnost. Imamo pa
               težavo, ker imamo te majhne lastnike, ki pogosto niti ne vedo, kje imajo parcele.
               Zaradi tega je jasno, da bomo vlagali tudi državni denar v povezovanje lastnikov,
               vendar te posestne razdrobljenosti država z nekim neposrednim aktom ne more na nek
               način preprečiti oziroma prisiliti ljudi.</p>
               <p>Ali imamo kakšne podatke, da se dogajajo tudi stvari, ki se ne bi smele v državnem
               gozdu? Imamo. In tam, kjer imamo, tudi odreagiramo. Vam je verjetno poznano, da na
               kar pomembnem delu slovenskih gozdov je v nekem trenutku prodajo prevzel Sklad
               neposredno in tudi v tem trenutku potekajo nekateri postopki. Jaz si tudi želim, da
               bi kateri postopek prišel tako daleč, da bi prišlo do odvzema koncesije. Hvala.</p>
            </sp>
            <sp xml:id="SDZ6-Redna-22-2014-03-03.sp211">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na naslednje poslansko vprašanje, katerega bo postavila mag. Majda Potrata
               ministru za izobraževanje, znanost in šport dr. Jerneju Pikalu.</p>
            </sp>
            <sp xml:id="SDZ6-Redna-22-2014-03-03.sp212">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovana gospa ministrica, spoštovani gospod
               minister, poslanke in poslanci!</p>
               <p>Ne prvič me bo zanimalo, kako je z vlaganji v znanost in z vlaganji v človeške vire.
               Vse tiste države, ki so v premagovanju krize uspešne, so sredstva, namenjena visokemu
               šolstvu, znanosti in tehnologiji, povečevala. Mi smo imeli nekaj časa tudi tako
               naravnano politiko, da je želela sredstva tudi tu drastično zmanjševati. Poleg te
               različne razvojne paradigme, ki jo zaznavam v Evropi, bi opozorila še na to, da so
               pred nami tudi barcelonski cilji, ki poleg drugih strateških usmeritev Evropske unije
               spodbujajo investicije v znanost in visoko šolstvo zaradi tega, ker edino te so
               zagotovilo večje razvojne naravnanosti in boljših učinkov.</p>
               <p>Nedavno tega smo na Odboru za izobraževanje, znanost, šport in mladino obravnavali
               poročilo Raziskovalne in inovacijske strategije Slovenije v letih 2011 do 2020 za
               leti 2011 in 2012. Ko govorim o človeških virih, o krepitvi človeških virov, so tam
               omenjeni mladi raziskovalci, krepitev razvojnih oddelkov v podjetjih, za kar je bilo
               v letu 2012 namenjenih 11 milijonov, govora je tudi o razvojnih centrih slovenskega
               gospodarstva in tu je predvsem nakazana smer vključevanja mladih raziskovalcev iz
               raziskovalnih institucij in njihovo prehajanje v gospodarstvo ali pa iz velikih
               gospodarskih enot v manjše gospodarske enote.</p>
               <p>Mene pa, spoštovani gospod minister, zanima zadeva pri izviru. Se pravi, kako skrbimo
               za mlade raziskovalce v sistemu visokega šolstva in moje vprašanje je takole:</p>
               <p>S katerimi ukrepi Ministrstvo za izobraževanje, znanost in šport zagotavlja podporo
               dejavnosti mladih raziskovalcev na univerzah oziroma znanstvenoraziskovalnih
               ustanovah?</p>
               <p>Zakaj to sprašujem? Objavljeni podatki: v letu 2009 je bilo skupaj 300 mladih
               raziskovalcev, v letu 2014 naj bi jih bilo 166. Se pravi, v petih letih razpolovitev.
               Zaskrbljujoč podatek. Hvala za odgovor.</p>
            </sp>
            <sp xml:id="SDZ6-Redna-22-2014-03-03.sp213">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister doktor Jernej Pikalo.</p>
            </sp>
            <sp xml:id="SDZ6-Redna-22-2014-03-03.sp214">

               <speaker>DR. JERNEJ PIKALO:</speaker>

               <p>Hvala lepa, gospa podpredsednica. Najprej naj se vam zahvalim za vprašanje,
               spoštovana gospa poslanka, pa bom najprej nekaj čisto generalnih stvari rekel.</p>
               <p>Tako kot ste vi ugotovili – in mislim, da se tule najini paradigmi ne razlikujeta –,
               je razvoj človeških potencialov ena od najbolj ključih nalog ministrstva, katerega na
               čelu trenutno sem. Brez tega, brez da bomo razvijali ta najbolj – tudi jaz mislim –
               za gospodarski razvoj, pa ne samo za gospodarski razvoj, za celoten razvoj Slovenije
               najbolj ključen potencial, pač ne bo šlo. Zato je moja ideja od samega začetka, da
               razvijemo ne samo pri mladih raziskovalcih, ampak pravzaprav na vseh ravneh potencial
               vsakega posameznika ali posameznice do viška njegovih oziroma njenih sposobnosti.
               Mislim, da to je naša dolžnost in vsi, ki se tako ali drugače ukvarjamo s tem
               področjem, moramo za tem stremeti. To je naš najpomembnejši vir za prihodnost in to
               je naša odgovornost do te prihodnosti.</p>
               <p>Kar se tiče barcelonskih ciljev, ki jih omenjate, lahko z zadovoljstvom ugotavljam,
               da zadnji podatki, ki jih imamo, kažejo, da se približujemo tistemu, kar barcelonski
               cilji nekako zapovedujejo ali predvidevajo. Torej, 3 % bruto družbenega prihodka,
               seveda iz javnih in iz zasebnih virov, za raziskovanje in razvoj. Smo blizu tega in
               če bomo nadaljevali s tem tempom, ker letos, recimo, imamo, vsaj kar se tiče tega
               javnega denarja, za indeks 104,6 %, če bomo nadaljevali s tem tempom, potem bomo zelo
               hitro dosegli te barcelonske cilje. Seveda to ne pomeni, da smo lahko že zelo
               zadovoljni s stanjem slovenske znanosti ali pa na splošno celotnega sektorja.</p>
               <p>Če grem na vaše specifično vprašanje glede mladih raziskovalcev. Mislim, da je treba
               pogledati malo širše kot zgolj in samo Program mladi raziskovalci. Mladi raziskovalci
               je program, ki teče od leta 1985 in je verjetno eden od najbolj uspešnih programov,
               ki jih ta država ima za razvoj tistih virov, o katerih sva prej govorila. Je pa res,
               da danes imamo poleg Programa mladi raziskovalci tako pred doktoratom kot po
               doktoratu vsaj še nekaj komplementarnih drugih projektov in programov, ki ravno tako
               krepijo ta človeški potencial.</p>
               <p>Kar se tiče programov pred doktoratom, torej, govoriva o ljudeh po diplomi, o ljudeh,
               ki so vpisani v doktorski študij, sem že povedal. Skratka, mladi raziskovalci – imate
               prav, ko pravite, da je število padlo, ampak treba je tudi reči, da je za to v neki
               določeni meri, ne pa povsem, kriva tudi demografija, pa še kaj drugega. Mi si
               vsekakor prizadevamo, da znotraj Programa mladi raziskovalci pripeljemo to številko,
               mogoče ne do 300, vsekakor pa nad 200, da pripeljemo to številko nazaj.</p>
               <p>Drugi program, ki je pred doktoratom, je tako imenovana Inovativna doktorska shema.
               Gre za financiranje mladih doktorantov, skratka, mladih ljudi, ki študirajo za
               doktorski naslov. Kot veste, smo v tej perspektivi imeli tako imenovano varianto A in
               varianto B; varianta A nekoliko manj denarja, varianta B nekoliko več denarja, v
               vsakem primeru pa z inovativno doktorsko shemo krepimo razvojni in siceršnji
               potencial teh virov.</p>
               <p>In tretje, kar je znotraj tega, recimo temu, pred doktoratom, je financiranje
               doktorskih študentov v okviru projektov, programov in tako naprej. Tu je še naprej
               treba razdeliti na eni strani nacionalne projekte in programe in na drugi strani
               večinoma evropske projekte.</p>
               <p>Kar se tiče tega financiranja do doktorata, so načeloma to te opcije in mislim, da
               jih relativno dobro izkoriščamo. Hvala lepa zaenkrat.</p>
            </sp>
            <sp xml:id="SDZ6-Redna-22-2014-03-03.sp215">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, mag. Potrata, zahteva za dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp216">

               <speaker>MAG. MAJDA POTRATA (PS SD):</speaker>

               <p>Hvala, gospod minister.</p>
               <p>To so bili čisto konkretni trije ukrepi in v resnici projekt mladih raziskovalcev
               spremljam od vsega začetka. In tako kot se je že nekoč dogajalo, da so mladi,
               usposobljeni raziskovalci, ko so dosegli cilj in tudi predpisano stopnjo izobrazbe,
               nekateri težko sprejeli dejstvo, da potem zanje ni bilo možnosti nadaljevanja
               raziskovalne kariere v okolju, kjer so se našli, bom rekla tako, z raziskovalnimi
               timi, je tudi danes med mladimi raziskovalci – zdaj pa ne mislim na Projekt mladi
               raziskovalci, ampak mislim na starostno strukturo – zelo veliko očitkov na račun
               prekernih zaposlitev. Tudi v Državnem zboru je mogoče iz razprav posameznikov
               zaslediti, da ne razumejo, da je projekt, ki je sofinanciran iz javnih sredstev,
               sofinanciran tudi zato, da v njem lahko dobi delo kak mlad raziskovalec. In to so
               lahko različno usposobljeni, taki neposredno po diplomi ali celo podoktorski
               študentje, ampak v vsakem primeru je ta potencial in to znanje treba uporabljati, da
               znanje ne zastara, ker vemo, kako je z njegovo trajnostjo. Tu bi vas vprašala,
               spoštovani gospod minister, še za ta drugi del problema:</p>
               <p>Kako bo mogoče vendarle zagotavljati večjo zaposljivost mladih usposobljenih
               znanstvenikov ob tem, da vemo, da vedno sredstev za vse panoge ni?</p>
               <p>Ko sem pregledovala številke, kje najbolj zaostajamo, recimo, po usmeritvah, sta,
               zanimivo, humanistika in umetnost tisti, kjer najbolj zaostajamo. Hvala še za ta del
               odgovora.</p>
            </sp>
            <sp xml:id="SDZ6-Redna-22-2014-03-03.sp217">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister dr. Jernej Pikalo.</p>
            </sp>
            <sp xml:id="SDZ6-Redna-22-2014-03-03.sp218">

               <speaker>DR. JERNEJ PIKALO:</speaker>

               <p>Hvala lepa tudi za ta del vprašanja.</p>
               <p>Če smem, tako kot prej. Zdaj govoriva o tistih, ki so že končali izobraževanje in
               želijo nadaljevati svojo kariero v znanstveni sferi. Takoj ko smo prišli na
               ministrstvo, smo začeli s projektom, ki smo ga poimenovali Raziskovalci na začetku
               kariere. Skratka, govorim o tistih, ki so že končali doktorat. Za to smo namenili
               okrog 6 milijonov evrov iz evropskih strukturnih skladov z namenom povezovanja na eni
               strani teh mladih ljudi, ki so doktorirali, z gospodarstvom in seveda na drugi strani
               tudi okrepitve raziskovalnih skupin, ki jih imamo po univerzah in po inštitutih.
               Razpis je bil izveden in danes lahko poročam, da imamo trenutno 76 tovrstnih
               projektov, v katerih sodelujejo podoktorski raziskovalci. To je bilo iz tako
               imenovanega – mi temu rečemo grdo – over commitmenta oziroma pravic dodatnih pravic
               porabe, ki smo jih imeli iz evropskih sredstev.</p>
               <p>Druga zadeva, ki se nanaša na te tako imenovane podoktorske projekte, je vprašanje
               podoktorskih projektov v okviru Javne agencije za raziskovanje, ARRS. Vi veste, da
               razpisujemo tam projekte in tudi letos lahko rečem, da bo Agencija, kolikor sem
               seznanjen, razpisala te podoktorske projekte. Gre za projekte vseh tistih, ki so od
               doktorata do 3 leta in znotraj katerih bodo posamezniki, ki so doktorirali, lahko
               raziskovali.</p>
               <p>Del odgovora, del problema, ki ste ga zastavili na koncu, torej glede humanistike in
               umetnosti, se skriva v tem, da za humanistiko in umetnost zaradi določil operativnega
               programa in tudi Evropskega socialnega sklada mi tovrstnih projektov nismo mogli
               vključiti v tisto, kar sem razlagal prej. Torej, v projekt Raziskovalci na začetku
               kariere. Ena od zahtev namreč je sodelovanje za gospodarstvom, kar pa je pri
               humanistiki in umetnosti nekoliko težje. In če smem čisto na koncu: na voljo so tudi,
               in zanimanja je veliko, bila je tudi že ena uspešna aplikacija iz Slovenije, to pa so
               tako imenovani ERC starting grand, kot jim rečejo v bruseljskem jeziku. Torej
               podoktorski projekti v okviru evropskega raziskovalnega prostora …/znak za konec
               razprave/… . Hvala lepa.</p>
            </sp>
            <sp xml:id="SDZ6-Redna-22-2014-03-03.sp219">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod minister.</p>
               <p>Prehajamo k naslednjemu poslanskemu vprašanju, ki ga bo postavil gospod Jožef
               Kavtičnik ministru za infrastrukturo in prostor gospodu Samu Omerzelu.</p>
               <p>Izvolite, gospod Kavtičnik.</p>
            </sp>
            <sp xml:id="SDZ6-Redna-22-2014-03-03.sp220">

               <speaker>JOŽEF KAVTIČNIK (PS PS):</speaker>

               <p>Hvala lepa za besedo. Lep pozdrav, spoštovana ministrica, dva ministra, kolegice in
               kolegi!</p>
               <p>Da je bilo o tretji razvojni osi že veliko napisanega, povedanega, da je zadeva tako
               dolga, kot je morda brada kakšnega starostnika na Koroškem, lahko bi rekli kralja
               Matjaža, to ve že vsak Slovenec in Slovenka. Nekje 12 let se že umešča ta tretje
               razvojna os v prostor. Kolega Jakob Presečnik je bil minister, takrat se je začel
               ubadati s tem problemom, ki ga še danes nismo rešili. V tem času propadajo podjetja,
               v tem času ljudje s Koroške, Savinjsko-šaleškega pa tudi iz Zasavja iščejo svoj kruh
               kje drugje, tudi v tujini. Korošci sploh imajo bližje do Celovca in hitreje pridejo v
               Celovec kot v Velenje, Maribor ali v Ljubljano. Zato je ta os, ta cestna povezava
               tako pomembna.</p>
               <p>Minister, že med dvogovorom sem že dejal oziroma vas vprašal, sedaj pa vas javno
               sprašujem:</p>
               <p>Kako potekajo aktivnosti na projektu tretje razvojne osi, kakšen je napredek in
               katera dela se načrtuje v letošnjem letu?</p>
               <p>Savinjsko-šaleška gospodarska zbornica se je sestala, pa ne samo Savinjsko-šaleška,
               ampak gospodarska zbornica Celje, območna zbornica Posavje, gospodarska zbornica
               Dolenjske in Bele krajine, župani so sedeli, krajani o tem govorijo – ceste pa še
               ni.</p>
               <p>Vsaka obljuba oziroma obljuba vseh strank, ki so kandidirale oziroma ki so bile na
               volitvah, so to obljubljale svojim volivkam in volivcem. To je v programu sleherne
               politične stranke in zdaj me resnično zanima:</p>
               <p>Kako daleč ste s tem projektom?</p>
               <p>Prosim in se že vnaprej zahvaljujem za vaš odgovor.</p>
            </sp>
            <sp xml:id="SDZ6-Redna-22-2014-03-03.sp221">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister Omerzel.</p>
            </sp>
            <sp xml:id="SDZ6-Redna-22-2014-03-03.sp222">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovani poslanec, najlepša hvala za
               vprašanje!</p>
               <p>Res sva že kar nekajkrat v Državnem zboru, ko sva se srečala, debatirala o tretji
               razvojni osi, predvsem o problematiki in zgodovini – tudi tisti, ki je bila davno
               davno pred mojim časom. Ko sem nastopil oziroma ko sem kandidiral za ministra, je
               bila ena od pomembnejših tem na hearingu tretja razvojna os in tudi sam sem takrat
               verjel v to zgodbo o pomembnosti investicije v tretjo razvojno os. Predvsem pa bi
               želel morda tudi danes izkoristiti to priložnost, pa tudi tisto zmoto, ki sem jo jaz
               imel v tistem času, izkoristim, pa jo predstavim – vi, verjamem, da jo poznate dobro
               – pa malce več javnosti.</p>
               <p>Dejansko se pri tretji razvojni osi vedno, ko se govori o njeni investiciji, se jo
               gleda kot en paket; torej govorim vse od Koroške do Bele krajine, vemo pa, da znotraj
               te razvojne osi imamo kar nekaj etap, kar nekaj odsekov, ki so pa dejansko specifični
               tako po naravi, kakšno dejansko cestno infrastrukturo rabimo, kot tudi seveda po
               problematiki, ki se jo spremlja s stališča umeščanja v prostor in pa seveda na koncu
               sama investicija.</p>
               <p>S sabo imam tabelo in grafični pregled celotne tretje razvojne osi, tako da vam bomo
               to tudi v digitalni obliki dostavili. Jaz sem predvsem želel, da se grafična oblika
               pripravi na ministrstvu, ker si je potem veliko lažje predstavljati, kateri odseki
               so, kje in v kakšni fazi so, kakšno problematiko imamo v posameznem odseku. Če gremo
               pogledat kar konkretno po samih odsekih, najprej pa, ker prihajate iz tega dela
               Slovenije, bom s Koroške šel proti južnemu delu. Torej, Otiški Vrh, maloobmejni
               prehod Holmec in meja z Avstrijo. Tu imamo dejansko mirovanje projekta zaradi sklepa
               Vlade 25. 10. 2012, torej govorimo o samih državnih prostorskih načrtih. Dejansko je
               v tem trenutku v teku izdelava nove prometne študije, ki bo potem tudi osnova za
               pripravo državnega prostorskega načrta.</p>
               <p>Ko govorimo o odseku Slovenj Gradec jug do Dravograda z obvoznicami, tu imamo
               največjo težavo nasprotovanja lokalnih skupnosti in ravno tako imamo po sklepu Vlade
               v mirovanju, in sicer z datuma 25. 10. 2012. Na tem odseku je ravno tako v tem
               trenutku izdelava nove prometne študije, ki bo ravno tako osnova za pripravo in
               izdelavo državnega prostorskega načrta. Velenje jug do Slovenj Gradec jug – tu je
               bila uredba o državnem prostorskem načrtu sprejeta 29. avgusta 2013 in, kar se tiče
               DPN,, je zadeva zaključena, seveda pa zdaj naslednji korak, ki ga je potrebno
               izvesti, priprava dokumentacije do gradbenega dovoljenja in sama finančna
               konstrukcija, kako bomo to investicijo izpeljali oziroma zapreti samo finančno
               konstrukcijo. Priključek na AC-A2 pri Podlogu do Velenja jug – tu imamo potrebo
               oziroma moramo izdelati dopolnitev študije variant in izdelati predloge izvedljivosti
               variant. Največji problem tu imamo, da dejansko po eni trasi, ki je predlagana, imamo
               nasprotovanja zaradi kmetijskih zemljišč in na drugi strani za drugo traso, ki je
               predlagana, imamo težavo pri načrtovanju zaradi posega v naravo in varovanja Nature.
               Vendar verjamem, da bomo to skupaj z resornim ministrstvom za okolje na teh
               zavarovanih območjih našli rešitev, omilitvene ukrepe, ki bodo omogočili umeščanje
               trase v prostor.</p>
               <p>Na srednjem delu, torej del med avtocesto A1 Celje Lopata in avtocesta A2, torej
               proti Novemu mestu, tu smo dejansko najdlje od same realizacije projekta. Javna
               razgrnitev študije variant je bila zaradi pomanjkanja sredstev prestavljena v leto
               2016. Dejansko pa vse študije do sedaj, ki so bile narejene, so pokazale, da je
               neekonomičnost dejansko tisti glavni argument, zaradi česar je težko upravičiti ta
               del izvedbe tretje razvojne osi – seveda v nekem doglednem času govorimo.</p>
               <p>Potem pa nam ostane še južni del, tukaj pa je stanje, ko govorimo o avtocesti A2 pri
               Novem mestu do priključka Maline, uredba o DPN je bila sprejeta 20. 12. 2012 in smo
               ravno tako v fazi tega, da bi bilo potrebno pričeti … / znak za konec razprave/… in
               pa umeščanje oziroma zapiranje finančne konstrukcije. Do juga, do Vinice, pa imamo še
               za izdelati del DPN in pa zadnji del pri Vinici je pa v mirovanju.</p>
            </sp>
            <sp xml:id="SDZ6-Redna-22-2014-03-03.sp223">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Jožef Kavtičnik, dopolnitev odgovora .</p>
            </sp>
            <sp xml:id="SDZ6-Redna-22-2014-03-03.sp224">

               <speaker>JOŽEF KAVTIČNIK (PS PS):</speaker>

               <p>Hvala lepa za vaš odgovor.</p>
               <p>Poglejte, država, midva to poznava, vi še bolj, ker prihajate direktno iz
               gospodarstva. Država naredi – tako kot naredi poslovnež svoj poslovni načrt oziroma
               akcijski načrt in če nekaj želi in hoče, potem bo tudi to naredil. Prepričan sem, da
               se boste v vladi usedli, da se bodo ministrstva med seboj pogovorila in dogovorila,
               da je treba takoj narediti prioritetno to cesto, začeti delati. Poglejte iz Gorenja
               gre vsako minuto en kamion. Vsako minuto pelje in če ni te logistike takšne, kot mora
               biti, potem se bo zgodilo nekaj, kar si ne želimo, da se začne proizvodnja selitve v
               tiste kraje oziroma stran od neprometnih povezav. Enako govorimo za BSH. Mi pa vemo,
               da je Gorenje največji slovenski izvoznik. BSH Nazarje je največji proizvajalec malih
               gospodinjskih aparatov v Evropi. To je cvet Siemensa. Če se tukaj zgodi, če se nam to
               zgodi, da bo cestna povezava kriva za to, da bo Siemens začel proizvodnjo seliti
               nekam drugam, potem nam ni več pomoči.</p>
               <p>Zato seveda pričakujem od vas, da boste takoj pristopili k temu projektu, začeli z
               akcijskim načrtom in vas seveda vabim in pričakujem, da boste držali svojo obljubo –
               obljubili ste mi, da boste v februarju prišli v Savinjsko-šaleško regijo in da jim
               boste povedali in se z njimi soočili in tudi dali ustrezne odgovore. Pričakujem, da
               boste to obljubo držali. Hvala.</p>
            </sp>
            <sp xml:id="SDZ6-Redna-22-2014-03-03.sp225">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-22-2014-03-03.sp226">

               <speaker>SAMO OMERZEL:</speaker>

               <p>Hvala za dodatna pojasnila in povabilo, ki res sem ga že dobil in bom z veseljem
               prišel na obisk. Upam, da razumete to mojo zadnjo zasedenost: vodil sem skupino, ki
               se je ukvarjala z interventnim zakonom in posledicami žleda, tudi sem bil malce
               udeležen zadnje čase pri tem davku na nepremičnine. Vsekakor z veseljem pridem na
               obisk. Predvsem pa bi želel še dodati, da kot minister, ki je odgovoren za
               infrastrukturo, upam, da smo se tudi malce širše začeli vsi zavedati – pa tudi zaradi
               posledic, ki smo jih utrpeli z žledom, ki smo ga doživeli v teh trenutkih –, kako
               pomembna je infrastruktura za slovensko gospodarstvo. Pa tukaj govorim malce širše,
               ne samo o cestah, tudi o železnicah. Dejansko takrat, ko je ta infrastruktura
               neprevozna, nedostopna, uničena, se šele začnemo zavedati, kakšen pomen ima za
               gospodarstvo. Morda sem v enem trenutku celo imel nek občutek, da je bila ta
               infrastruktura, za katero moramo skrbeti v našem ministrstvu in jo vzdrževati,
               obravnavana kot nebodisiga treba. Vendar v trenutku, ko pa smo videli, kaj pomeni, če
               ta infrastruktura ni na razpolago, in kakšne posledice ima na gospodarstvo, potem pa
               dejansko prideva točno do tega, česar ste se vi dotaknili: kaj bo, če ne bo
               infrastrukture, na kakšen način se bodo iz Gorenja njihovi produkti odpeljali, na
               kakšen način bomo Luko Koper servisirali. Takrat pa dejansko pridemo do tistega
               fundamenta, da bo zdravo gospodarstvo brez zdrave infrastrukture v Sloveniji
               praktično imelo resne težave. Zato mora razvoj gospodarstva na drugi strani iti z
               roko v roki z razvojem infrastrukture. Predvsem kar se tiče državnih cest in
               železnic, je zdaj trenutek, ko bomo morali resne odločitve sprejeti pri teh
               investicijah.</p>
               <p>Prišel bom s predlogi, predvsem kar se tiče tega dela, ki je povezan s financiranjem.
               Tukaj upam tudi, da bodo tudi te vaše besede slišane širše, tudi med vašimi kolegi,
               in da bomo dobili podporo, da te investicije v infrastrukturo tudi izvedemo.</p>
            </sp>
            <sp xml:id="SDZ6-Redna-22-2014-03-03.sp227">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo k naslednjemu poslanskemu vprašanju, katerega bo postavil gospod Ivan Grill
               ministru za finance doktorju Urošu Čuferju.</p>
               <p>Izvolite, gospod Grill.</p>
            </sp>
            <sp xml:id="SDZ6-Redna-22-2014-03-03.sp228">

               <speaker>IVAN GRILL (PS SDS):</speaker>

               <p>Najlepša hvala. Prav lep pozdrav vsem, spoštovani ministrici in ministroma!</p>
               <p>Čebelarstvo je eno izmed pomembnih kmetijskih področij in prav je, da se tudi skuša
               ta pomemben del tako urediti. Predvsem pa, da se vsi zavedamo, da je to lahko tudi
               oziroma mora biti v javnem interesu. Čebelarska zveza kot krovna organizacija si
               prizadeva, da bi ravno to področje bilo kolikor toliko pravno urejeno, pa tudi, da
               bi, kar se tiče drugih področij, imeli urejeno – da je to primerljivo.</p>
               <p>Nedavno tega je bilo s strani Čebelarske zveze poslana pobuda, da bi se tudi za
               prevoz čebel na paše uredil na način, da bi se del trošarin vsem tistim, ki bi čebele
               prevažali, povrnil, tako kot je to za drugo področje na področju kmetijskih in
               gozdarskih dejavnosti. Glede na to, da je bil poslan odgovor oziroma že tudi prejet
               odgovor s strani Direktorata za davčne, carinske in druge javne prihodke v smislu
               negativnega razumevanja oziroma podpore tej pobudi, vas sprašujem spoštovani gospod
               minister:</p>
               <p>Kakšno je vaše mnenje oziroma mnenje Ministrstva za finance, da bi se poiskalo nek
               način, da bi se tudi temu področju ta del trošarin povrnil?</p>
               <p>Naj opozorim, da gre tukaj za minorne zneske, tako da gre tukaj bolj za neko načelno
               enakopravnost, da se pokaže ne nazadnje tudi dobra volja. Vsi tisti razlogi, ki jih
               ta direktorat tukaj navaja, v bistvu ne pijejo vode, če se lahko tako izrazim. Kajti
               kdor koli bo prevažal čebele ali jih prevaža, to je evidentirano, to je evidenca
               oziroma tudi seznam vedno dosegljiv, preverljiv, pomeni, da zlorab, ki jih kot eden
               izmed razlogov, da se ne bi šlo v tako uvajanje, tukaj v tem dopisu navajajo – to v
               bistvu ne zdrži. Pomeni, da tega razloga ne moremo jemati kot enega izmed
               opravičljivih razlogov. Ravno tako tudi izgovor, da je bilo v Državnem zboru sprejeto
               priporočilo, da skušamo – ali pa, da naj bi se omejevalo kakršno koli povzročanje
               dodatnih emisij v okolje. Kot sem že omenil, je prevoz čebel na pašo enkrat, dvakrat
               na leto, to bo nekaj čebelarjev, to ni eden izmed takšnih argumentov, da bi se lahko
               sklicevali na onesnaževanje okolja, predvsem pa na nemožnost kontroliranja.</p>
               <p>Prosil bi, če mi poveste:</p>
               <p>Ali je vaše stališče enako ali obstaja neka možnost, da bi se tudi na načelni ravni
               skušalo to področje v tem smislu urediti?</p>
               <p>Hvala lepa.</p>
            </sp>
            <sp xml:id="SDZ6-Redna-22-2014-03-03.sp229">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister doktor Čufer.</p>
            </sp>
            <sp xml:id="SDZ6-Redna-22-2014-03-03.sp230">

               <speaker>DR. UROŠ ČUFER:</speaker>

               <p>Najlepša hvala za vaše vprašanje.</p>
               <p>Moje načelno mnenje je: upam, da je razlogov za odpravo olajšav na trošarine čim manj
               in da imamo čim manj povračil. Mislim, da to poznate tudi sami, glede na to, da smo v
               fazi fiskalne konsolidacije. Tako da: ja, moje mnenje je tako, kot je pač mnenje tudi
               institucij.</p>
            </sp>
            <sp xml:id="SDZ6-Redna-22-2014-03-03.sp231">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, zahteva za dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp232">

               <speaker>IVAN GRILL (PS SDS):</speaker>

               <p>Dejansko bi želel izraziti protest tudi na odgovor. Mislim škoda, minister, da potem
               tukaj sedite in da skušate oziroma poslušate naša vprašanja s takimi odgovori. Pa
               dajte vsi skupaj, ki tam sedite, narediti nekaj, da se bo začela Slovenija končno
               pobirati iz situacije, kakršna je!</p>
               <p>Tudi čebelarstvo je eno izmed teh področij, ki nudi številna delovna mesta na
               področju turizma, ne nazadnje tudi na področju pridobivanja vseh čebeljih pridelkov
               za Slovenijo in seveda tudi za tujino. In da se ne pokaže malo dobre volje, da se
               tudi to področje izenači, mislim, da dejansko presega razumevanje vsakega, kdor to
               gleda in posluša. Tukaj res ni razumevanja in tudi, kot sem že omenil, s tem ne bo
               državni proračun v bistvu prikrajšan praktično nič, več bo pridobil kot pa, da bi
               izgubil.</p>
               <p>Še enkrat vas pozivam, da se ta zadeva skuša proučiti, ne nazadnje bomo pa tudi lahko
               sami pripravili Zakon o trošarinah, kjer bi se ta zadeva uredila, pa se bo pač moralo
               tudi v Državnem zboru tudi v prihodnje razpravljati in težko bo najti argumente,
               kakršne ste sedaj tudi navedli. Hvala lepa še enkrat.</p>
            </sp>
            <sp xml:id="SDZ6-Redna-22-2014-03-03.sp233">

               <speaker>PODPREDSEDNICA RENATA BRUNSKOLE:</speaker>

               <p>Dopolnitev odgovora minister dr. Čufer – ni potrebno. Hvala.</p>
               <p>Prehajamo k naslednjemu poslanskemu vprašanju, ki ga bo postavila gospa Sonja Ramšak
               ministrici za zdravje dr. Alenki Trop Skaza.</p>
            </sp>
            <sp xml:id="SDZ6-Redna-22-2014-03-03.sp234">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica. Spoštovani ministri, poslanke in poslanci,
               spoštovana ministrica za zdravje!</p>
               <p>Danes vam ne bom postavljala vprašanj, vezanih na reformo zdravstva, ampak vezanih na
               problematiko, s katero se srečujejo v Javnem zavodu Psihiatrična bolnišnica Celje.
               Vsi vemo in verjetno tudi vi glede na to, da izhajate iz tega okolja, da smo v
               lanskem letu doživeli to, da je bil namenu predan nov Oddelek D v Psihiatrični
               bolnišnici Vojnik in da je po tem prevzemu dejansko prišlo tudi do dogovora med samim
               Ministrstvom za zdravje kot tudi med samim Javnim zavodom, da bodo nepremičnine, ki
               so do takrat pripadale Psihiatrični bolnišnici Vojnik, vezano na objekte v Ravnah pri
               Šoštanju – gre za sanatorij, kjer se je do takrat izvajal program s področja
               psihiatrije –, da bodo te nepremičnine in vsi pripadajoči objekti ter zemljišča
               predani dejansko Ministrstvu za zdravje. Namreč, vse te nepremičnine obremenjujejo
               proračunska sredstva Javnega zavoda in v samem Javnem zavodu bi raje namenjali ta
               sredstva za svoje programe.</p>
               <p>Ob obisku Poslanske skupine Slovenske demokratske stranke sem tudi kot poslanka, ki
               je kandidirala v tem okolju, obljubila, da bom na ministrstvo naslovila vprašanje. To
               isto vprašanje sem želela postaviti že na prejšnji redni seji Državnega zbora
               ministru Erjavcu, ki je takrat opravljal funkcijo Ministra za zdravje, vendar pa me
               je prosil, da umaknem to vprašanje glede na to, da je imel druge obveznosti. Zato
               vas, spoštovana ministrica, sprašujem:</p>
               <p>Kdaj lahko v Javnem zavodu Psihiatrična bolnišnica Vojnik pričakujejo, da bo
               ministrstvo opravilo prevzem teh nepremičnin?</p>
               <p>Namreč ne glede na to, da se tam ne izvaja več dejavnosti oziroma storitev, še vedno
               obremenjuje Javni zavod tako glede na vodstvene obveznosti, na materialne stroške in
               seveda ne nazadnje tudi porabo finančnih sredstev. Zato vas seveda spoštovana
               ministrica sprašujem:</p>
               <p>Kdaj lahko pričakujejo, da bo ministrstvo te nepremičnine prevzelo v svojo last?</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp235">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospa ministrica.</p>
            </sp>
            <sp xml:id="SDZ6-Redna-22-2014-03-03.sp236">

               <speaker>DR. ALENKA TROP SKAZA:</speaker>

               <p>Spoštovana podpredsednica, spoštovana gospa Sonja Ramšak in spoštovani poslanci!</p>
               <p>Vesela sem, da ste postavili to vprašanje, ker izhajam tudi iz tega okolja. Namreč,
               sem neposredna soseda Psihiatrične bolnišnice Vojnik in tudi vem, da se je v lanskem
               letu, ko se je tudi izvedla selitev te njihove dislocirane enote na matično enoto, s
               tem da so uspeli tudi infrastrukturno zelo dobro poskrbeti za selitev pacientov na
               matično ustanovo, tudi v lokalnem okolju dvigalo precej prahu in v prvi fazi tudi
               precej nezaupanja oziroma vprašanj, zakaj je ta selitev sploh potrebna. Dejansko,
               vezano na vaše vprašanje, pa gre za nepremičnine, ki jih sestavljajo tako parcele kot
               objekti tega dvorca Gutenbichl, kot ste že sami omenili, ki so zapisani v katastrski
               občini Ravne pri Šoštanju. So pa ta ravnanja oziroma upravljanje s temi
               nepremičninami vključena v Odlok o načrtovanju ravnanja s stvarnim premoženjem države
               za organe državne uprave, pravosodne organe, javne zavode, javne gospodarske zavode,
               javne agencije in javne sklade za leto 2014, in sicer so implementirane v " … načrt
               razpolaganja s stavbami in deli stavb ter zemljišči, predvideno za vse te aktivnosti
               za leto 2014, zato se lahko s strani upravljavca nepremičnin že izvajajo vsi postopki
               za njihovo odprodajo…" Oprostite, da berem iz tega zapisa, vendar gre za pravilne
               dikcije zakonskih osnov, zato naj poudarim, da v skladu z Zakonom o stvarnem
               premoženju države in samoupravnih lokalnih skupnosti postopke upravljanja
               nepremičninskega premoženja države izvaja upravljavec, torej v našem primeru
               Psihiatrična bolnišnica Vojnik, ki bo do odprodaje izpraznjenih nepremičnin morala
               tudi sama nositi vse stroške, ki bremenijo in so vezani tudi na "poslovanje" sicer
               izpraznjene nepremičnine.</p>
               <p>Naj samo povem, da smo pridobili podatek oziroma sem intervenirala glede vrednosti
               ocenjenih nepremičnin na tej lokaciji. Podatek je star nekaj dni, tako je ocenjena
               vrednost kompleksa dvorca Gutenbichl 640 tisoč evrov. Prav tako imam podatek, da se
               zadeve v postopku pred objavo javne dražbe zelo intenzivirajo in so mi zagotovili
               oziroma si bom prizadevala, da bo ta zadeva v skladu z že citiranim Odlokom o načrtu
               ravnanja s stvarnim premoženjem države izpeljana tudi v letu 2014.</p>
            </sp>
            <sp xml:id="SDZ6-Redna-22-2014-03-03.sp237">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Imate zahtevo za dopolnitev odgovora?</p>
               <p>Izvolite, gospa Ramšak</p>
            </sp>
            <sp xml:id="SDZ6-Redna-22-2014-03-03.sp238">

               <speaker>SONJA RAMŠAK (PS SDS):</speaker>

               <p>Hvala, spoštovana ministrica.</p>
               <p>Tudi sama vem, da so te nepremičnine zajete v tem odloku o ravnanju s stvarnim
               premoženjem države oziroma javnih zavodov, pa vendar. Tudi z gospodom Erjavcem sva
               zadnjič govorila čisto osebno, brez postavljanja vprašanj, da je dejansko prišlo do
               dogovora, da bosta, ob tem ko bo izvedena selitev dejavnosti v nove prostore v
               Vojniku, ta dislocirana enota in sprememba načrta izvedena tako, da bodo nepremičnine
               prenesene na Ministrstvo za zdravje in s tem tudi avtomatska razbremenitev. Vsi
               postopki prodaje naj bi se vodili s strani Ministrstva za zdravje, ne pa s strani
               Javnega zavoda, zato tudi to moje vprašanje.</p>
               <p>Mislim, da tudi minister Erjavec o tem dogovoru ni vedel nič, zato bi apelirala na
               vas – glede na to, da poznate to situacijo in veste, kaj pomenijo nekemu javnemu
               zavodu dodatni stroški in da se lahko tudi ta prodaja dejansko zavleče. Če bo
               uveljavljen še davek na nepremičnine, pa je to dodaten strošek, ki na eni strani
               obremenjuje javni zavod, na drugi strani pa tudi zdravstveno blagajno. Hvala za vaš
               odgovor.</p>
            </sp>
            <sp xml:id="SDZ6-Redna-22-2014-03-03.sp239">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospa ministrica.</p>
            </sp>
            <sp xml:id="SDZ6-Redna-22-2014-03-03.sp240">

               <speaker>DR. ALENKA TROP SKAZA:</speaker>

               <p>Hvala lepa, gospa Ramšak, za dodatno osvetlitev že sicer umaknjenega vašega
               poslanskega vprašanju ministru Erjavcu.</p>
               <p>Naj na tem mestu samo osvetlim časovnice. Izpraznitev tega dvorca se je vršila v
               lanskem oktobru. Kot veste, je bila primopredaja poslov z ministrom Erjavcem prejšnji
               torek. Vendar moram poudariti, da v skladu z Zakonom o stvarnem premoženju, ki sem ga
               omenila že prej, je finančno breme na strani upravljavca, torej Psihiatrične
               bolnišnice Vojnik.</p>
               <p>Se pa zavezujem, da se bom o zadevi intenzivno pozanimala in storila vse, da se
               zadevo pospeši, tudi z že napovedano javno dražbo in z razbremenitvijo upravljavca,
               ki je v našem primeru še vedno pravno bolnišnica Vojnik. Hvala.</p>
            </sp>
            <sp xml:id="SDZ6-Redna-22-2014-03-03.sp241">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na naslednje poslansko vprašanje, ki ga bo postavil – vidim, da ga ni v
               dvorani – mag. Ivan Vogrin ministru za zunanje zadeve gospodu Karlu Erjavcu, ki je
               danes službeno odsoten. Predvidevam, da bo vprašanje postavil na naslednji seji ali
               pisno.</p>
               <p>Prehajamo na naslednje poslansko vprašanje, ki ga bo postavil gospod Borut Ambrožič
               ministru za izobraževanje, znanost in šport dr. Jerneju Pikalu.</p>
            </sp>
            <sp xml:id="SDZ6-Redna-22-2014-03-03.sp242">

               <speaker>BORUT AMBROŽIČ (NeP):</speaker>

               <p>Hvala za besedo, predsedujoča. Pozdrav vsem prisotnim!</p>
               <p>Vprašanje bom kljub temu zastavil, čeprav so v tem vmesnem času, ko sem ga na začetku
               meseca koncipiral in do sedaj, nekako delno že bile javno objavljene informacije.
               Kljub temu pa mislim, da lahko z zastavljenim vprašanjem mogoče osvestim tako kolege
               poslance kot tudi zainteresirano javnost z vsebino, ki je relativno sveža, saj se
               nanaša na nagrajevanje športnikov, ki so sodelovali konkretno na olimpijadi v
               Sočiju.</p>
               <p>Na spletni strani Olimpijskega komiteja Slovenija lahko preberemo, da so se slovenski
               športniki udeležili olimpijskih iger prvič pod slovensko zastavo v okviru 16.
               olimpijskih iger v Albertville v Franciji in nato še na 25. olimpijskih igrah v
               španski Barceloni, kjer so osvojili prva olimpijska odličja v samostojni državi.
               Istega leta so bile podpisane tudi prve pokroviteljske pogodbe, vsekakor pa ne morem
               iti mimo velikega, torej olimpijonika in športnika ter Mariborčana, žal pokojnega,
               Leona Štuklja, ki je na olimpijskih igrah osvojil celo 6 kolajn in se mu je sedaj s
               svojim rekordom pridružila tudi naša Tina Maze.</p>
               <p>Resorno ministrstvo je 20. februarja na podlagi Pravilnika o merilih za
               sofinanciranje izvajanja letnega programa športa na državni ravni, izdanega na
               podlagi 9. člena Zakona o športu in v skladu z veljavnim sklepom o določitvi
               vrednosti točke za področje vrhunskega športa v višini 5,95 evra, določilo vrednost
               nagrad za dobitnike kolajn na 22. zimskih olimpijskih igrah v Sočiju, kjer je za
               Slovenijo tekmovalo 66 slovenskih športnic in športnikov. Sedaj lahko ugotavljamo, da
               je šlo za rekordne zimske olimpijske igre, ki so zaradi požrtvovalnosti, odrekanja in
               nadčloveških naporov športnic in športnikov prinesle Sloveniji 8 kolajn – 2 zlati, 2
               srebrni in 4 bronaste – in s tem presegle rekord prejšnjih olimpijskih iger iz
               Pekinga, kjer so naši športniki osvojili 5 medalj. Pravilnik, ki sem ga malo prej
               citiral, določa za prvo mesto 4 tisoč točk, to je 23 tisoč 800 evrov, za drugo mesto
               3 tisoč točk, 17 tisoč 850 evrov, in za tretje mesto 2 tisoč, to je 11 tisoč 900
               evrov.</p>
               <p>Ob koncu dovolite, da namenim par besed tudi 4., 5., 7. in ostalim mestom, saj
               običajno slavimo samo zmagovalce, ostali tekmovalci pa mnogokrat po krivici medijsko,
               sponzorsko in tudi sicer so neomenjeni ali zanemarjeni. Ministra za izobraževanje,
               znanost in šport doktorja Jerneja Pikala sprašujem:</p>
               <p>Ali in iz katerega vira ter v kakšni višini – čeprav sem v obrazložitvi že to navedel
               – ima resorno ministrstvo pripravljena sredstva za izplačilo denarnih nagrad za
               osvojena odličja? Že sedaj kot podvprašanje:</p>
               <p>Ali ministrstvo razmišlja o novem ovrednotenju ali višjih nagradah za športnike, ki
               bi si to vsekakor zaslužili?</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp243">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister dr. Pikalo.</p>
            </sp>
            <sp xml:id="SDZ6-Redna-22-2014-03-03.sp244">

               <speaker>DR. JERNEJ PIKALO:</speaker>

               <p>Hvala lepa, gospa podpredsednica. Hvala lepa tudi gospodu poslancu za to
               vprašanje.</p>
               <p>Ne bom ponavljal, mislim, da ne bi bilo prav, tudi javnost je bila o tem večkrat
               obveščena, kakšne so nagrade z naše strani. Je pa treba reči, da je nekaj
               podrobnosti, za katere pa javnost mogoče ne ve. Vsi tisti, ki so dobitniki medalj,
               bodo dobili nagrado tudi s strani Olimpijskega komiteja Slovenije. Tako ta nagrada,
               ki ste jo omenili, 23 tisoč 800 evrov za zlato medaljo, 17 tisoč 850 za srebrno in 11
               tisoč 900 za bronasto medaljo, ni ves denar, ki ga bodo ti športniki dobili; je še
               del nagrade Olimpijskega komiteja.</p>
               <p>Drugi del, druga podrobnost, ki jo je tudi treba povedati, je, da tudi trenerji teh
               športnikov dobijo nagrado v višini 50 % športnikove nagrade. To je vse v tem
               pravilniku, ki ste ga že omenjali, ki je bil sprejet in velja že vsa ta leta, tako da
               glede tega niti ni sprememb. Tisto, kar vsako leto naredimo in kar ste pravilno
               omenili, je zgolj določitev vrednosti točke, pač glede na denar, ki ga za to imamo na
               razpolago, Tu pač ne gre samo za medalje. ampak gre za ovrednotenje vseh programov,
               ki so v športu, kajti vsi programi so ovrednoteni s točkami. Ta denar imamo
               pripravljen na proračunski postavki 710010,,gre za program vrhunskega športnika, in
               potem na kontu 4119 – skratka, gre za druge transferje posamezniku.</p>
               <p>Res je, ampak to je seveda veselo dejstvo, da bodo s temi medaljami ti športniki
               pobrali velik del tega, kar smo načrtovali v proračunu in kar je tudi predvideno v
               letnem programu športa. Ampak tisto, kar smo obljubili, bomo tudi izpolnili in to smo
               povedali, da takoj, zato ker star slovenski pregovor pravi: kdor hitro da, dvakrat
               da. Tako bomo to tudi storili. Športniki bodo dobili odločbe, na osnovi teh odločb,
               in skladu z Zakonom o upravnem postopku bodo poslali zahtevek in potem ko bo zahtevek
               prišel v našo hišo, 15. dan po zahtevku bodo nagrade izplačane. Tako veleva pravilnik
               in tako je tudi prav.</p>
               <p>Drugače pa, če smem: že večkrat sem rekel, ne samo da smo super sila, kar smo, ampak
               da je ta denarni del nagrade pravzaprav mali del zgodbe vsega tistega, kar je zadaj,
               kajti v vrhunskem športu ni naključij in zgolj jasno sistematično delo je stabilnost,
               je vedenje o tem, kaj delaš in kam boš šel, in to nam je v zadnjih 20 letih, mislim,
               da pri slovenskem vrhunskem športu, zares uspelo.</p>
               <p>Če smem tudi s tega mesta: še enkrat čestitke vsem tistim, ki so tako ali drugače
               osvojili medalje, pa tudi za vsa četrta, peta, sedma in tako naprej mesta pa vsem
               tistim, ki so zadaj; skratka, vsej strokovni podpori, serviserjem in vsem tem, kajti
               brez njih seveda ni zgodbe slovenskega športa. Hvala lepa.</p>
            </sp>
            <sp xml:id="SDZ6-Redna-22-2014-03-03.sp245">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite gospod Ambrožič, dopolnitev odgovora.</p>
            </sp>
            <sp xml:id="SDZ6-Redna-22-2014-03-03.sp246">

               <speaker>BORUT AMBROŽIČ (NeP):</speaker>

               <p>Hvala.</p>
               <p>Dovolite, da izrazim veliko zadovoljstvo nad odgovorom resornega ministra. Točno to
               sem pričakoval in verjamem, da je to tudi zainteresirana javnost želela, glede na
               nekatere cinične izjave nekaterih tako političnih kot ostalih deležnikov v zvezi s
               tem. Konec koncev je tudi za mene zanimivo, kako postopki potekajo glede
               nagrajevanja, ker kot veste, se žal ne moremo primerjati s Kazahstanom, ki podeljuje
               za zlate medalje milijon evrov, ali pa z Rusijo, ki deli mercedese zaslužnim
               športnikom. Kljub temu pa se mi zdi, da je pomembno poudariti – glede na majhnost, se
               pravi demografsko ali statistično gledano majhnost, če želite –, da kot ste sami
               verjetno tudi medijsko opazili, nas je agencija Bloomberg postavila na drugo mesto
               glede na število prebivalcev po osvojenih medaljah, po družbenem bruto proizvodu pa
               celo na prvo.</p>
               <p>Ob koncu je treba povedati tudi to, da bo tudi s pomočjo sredstev, ki so namenjena za
               te namene, mogoče malo lažje razmišljanje športnikov, kot recimo citat Teje Gregorin,
               ki sem ga povzel s spleta, ko razlaga, da novo štiriletno obdobje bi bilo zanjo
               preveč, ne želi pa razmišljati in razglabljati o tem, koliko časa bo še tekmovala,
               saj so njene misli povsem pri olimpijskih igrah – to je bilo v tistem času –, sledi
               pa nadaljevanje svetovnega pokala. "Ko pa bo sezone konec, se bom lotila vprašanja,
               kako naprej. Ne izključujem pa tudi upokojitve." To pa je povezano tudi s statusom
               športnika sploh v naši državi, ki pa zahteva poglobljeno razpravo enkrat v prihodnje.
               Hvala lepa.</p>
            </sp>
            <sp xml:id="SDZ6-Redna-22-2014-03-03.sp247">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želite, gospod minister, dopolnitev odgovora?</p>
            </sp>
            <sp xml:id="SDZ6-Redna-22-2014-03-03.sp248">

               <speaker>DR. JERNEJ PIKALO:</speaker>

               <p>Hvala lepa.</p>
               <p>Čisto kratek bom. Omenjali ste nagrade v nekaterih drugih državah, jaz ne bom omenjal
               različnih držav, moram pa reči, da sem tudi v Sočiju ali pa tudi sedaj imel nekaj
               pogovorov s kolegi in naše nagrade, potem ko vzamete oba dela nagrade skupaj, so
               primerljive z nekaterimi državami članicami EU, tako da se ne rabimo v nobenem
               primeru teh nagrad sramovati. Seveda pa tako kot v nekaterih državah – takih nagrad
               pa seveda nimamo.</p>
               <p>Želim poudariti. Seveda je denar tisto, kar je pomembno, ampak mislim, da je še
               pomembneje, da imamo zadaj ves pogon za to, da bodo lahko nekoč, na naslednjih
               olimpijskih igrah novi olimpijski šampioni in za to, da bomo – kar je včasih, vsaj
               zame, enako pomembno kot vrhunski šport – na drugi strani imeli ravno tako še več
               rekreativcev. Ker če danes pogledate po nekaterih meritvah javnega mnenja ali pa
               anketah javnega mnenja, je trenutno v Sloveniji tisto, kar se da opredeliti kot
               športno aktivnih, približno 64 % prebivalcev, torej govorimo o milijonu dvesto tisoč
               ljudi. Ampak to je milijon dvesto tisoč ljudi, ki ima mogoče kakšen recept ali pa
               veliko receptov za zdravila manj, to je milijon dvesto tisoč ljudi, ki ne samo v
               smislu fizičnega počutja, ampak včasih tudi v smislu etike, psihičnega počutja in
               tako naprej funkcionira mnogo bolje kot pa mogoče nekdo drug, ki ni toliko fizično
               ali tudi umsko aktiven. Ne pozabiti tudi na umsko aktivnost v smislu šaha in tako
               naprej. Hvala lepa.</p>
            </sp>
            <sp xml:id="SDZ6-Redna-22-2014-03-03.sp249">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo k naslednjemu poslanskemu vprašanju in prehajamo tudi na drugi krog
               vprašanj poslank in poslancev. Naslednje vprašanje bo postavil gospod Janez Ribič
               ministru za infrastrukturo in prostor gospodu Samu Omerzelu.</p>
               <p>Izvolite, gospod Ribič</p>
            </sp>
            <sp xml:id="SDZ6-Redna-22-2014-03-03.sp250">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Spoštovani ministri,
               poslanke in poslanci!</p>
               <p>Že v času prejšnje Vlade je Ministrstvo za infrastrukturo in prostor oziroma Dars
               pričel s preurejanjem cestninskih postaj na slovenskih avtocestah. Tako so bili do
               lasnega poletja odstranjeni betonski bloki na čelnih postajah Log, Videž, Torovo,
               Dob, Kompolje in Tepanje, kar je stalo približno 1,4 milijona evra. Delo na
               preostalih dveh cestninskih postajah štajerske avtoceste, se pravi v Pesnici in na
               Vranskem, naj bi se prav tako začela že preteklo poletje, zaključek del pa je bil
               predviden v septembru lanskega leta 2013. Dela se do današnjega dne še niso začela,
               razlog pa naj bi bil v nesoglasjih med vašim ministrstvom in Darsom glede načina
               odstranjevanja cestninske postaje Vransko, katera je bila predvidena za rušenje v
               celoti. A na vašem ministrstvu s tem naj ne bi soglašali, zaradi česar se dela do
               današnjega dne še niti niso začela. Zato sprašujem:</p>
               <p>V kateri fazi se nahaja postopek odstranjevanja cestninskih postaj Pesnica in Vransko
               in kolikšen obseg del je pri tem predviden?</p>
               <p>Kolikšni so bili skupni stroški odstranjevanja cestninskih postaj Log, Videž, Torovo,
               Dob, Kompolje in Tepanje?</p>
               <p>Kolikšni so predvideni stroški za odstranjevanje preostalih dveh cestninskih postaj,
               se pravi Pesnica in Vransko?</p>
               <p>Ali je ministrstvo že pričelo pripravljati predlog Zakona o cestninjenju?</p>
               <p>Če je predlog navedenega zakona že v pripravi, me seveda zanima:</p>
               <p>Katere so bistvene rešitve, predvidene v predlogu?</p>
               <p>Ali razmišljate tudi o uvedbi tako imenovanega bencinskega centa? Iz njegovega
               naslova bi se lažje financiralo tekoče vzdrževanje cest, cestne infrastrukture, to se
               pravi državnih cest, avtocest.</p>
               <p>Nazadnje bi še vprašal:
                   Kako poteka gradnja avtoceste Ptuj–Macen do državne meje s Hrvaško, bolj
                     točno Draženci–Gruškovje? 
               Prosim za odgovore.</p>
            </sp>
            <sp xml:id="SDZ6-Redna-22-2014-03-03.sp251">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister gospod Samo Omerzel.</p>
            </sp>
            <sp xml:id="SDZ6-Redna-22-2014-03-03.sp252">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovani gospod poslanec, najlepša hvala
               za vprašanje!</p>
               <p>Najprej, preden gremo na vsebinski del vprašanja, bi predvsem želel poudariti – in to
               želim, da res jasno ločimo –, da je Dars samostojna pravna entiteta s svojim
               nadzornim svetom in popolnoma samostojno vodi upravljanje in investicije na
               avtocestah in kar se tiče samega operativnega vodenja družbe, tu ministrstvo nima
               nikakršnega vpliva in se tudi ne namerava vpletati v operativno vodenje same družbe
               Dars.</p>
               <p>Tako pri samem odstranjevanju cestninskih postaj – za tiste, ki ste jih navedli,
               deloma drži, da so odstranjene, za ti dve, za kateri me konkretno sprašujete, torej
               za cestninsko postajo Pesnica, ta je bila preurejena v letu 2013, ko pa govorimo o
               cestninski postaji Vransko, ,pa še enkrat ponavljam, da je to v pristojnosti Darsa,
               vendar vsebinsko gledano, zakaj Vransko ni bilo preurejeno, sta dejansko dva tehnična
               sklopa argumentov, zakaj se tega dela rekonstrukcije ni lotil. Prvi del je predvsem
               povezan z gradbenotehničnimi vzroki, ker dejansko zaradi prostorskih omejitev
               obstajajo tehnični razlogi, zakaj se ni začelo z odstranjevanjem te postaje. Drugi
               vzrok je pa bolj povezan s samim cestninjenjem, Torej, sama tehnična rešitev bi v
               resnici s tem odstranjevanjem na nek način omogočila prost pretok prometa in
               necestninjenje določenega dela prometa, kar pa seveda ni v interesu družbe Dars.
               Zaradi tega ta del odstranjevanja same cestninske postaje na Vranskem še ni izveden,
               vendar kot rečeno, to je popolnoma v pristojnosti Darsa in ne v pristojnostih
               ministrstva in oni so tisti, ki upravljajo za tem delom avtocest.</p>
               <p>Glede vprašanja, povezanega s stroški odstranjevanja cestninskih postaj. Vse
               odstranjene cestninske postaje na Darsu so do današnjega dne stale 2 milijona 197
               tisoč evrov. Pri predlogu novega zakona o cestninjenju lahko povem to, da je sam
               predlog v finalni pripravi. Torej, dejansko večino zakona je zaključenega in dejansko
               bomo šli v medresorsko usklajevanje. V sklopu tega me sprašujete tudi v načinih
               financiranja državnih cest in avtocest. Tukaj moramo biti ravno tako zelo natančni in
               ločiti; eno so avtoceste, s katerimi upravlja Dars, drugo pa so državne ceste, s
               katerimi pa upravlja Direkcija za ceste, ki pa je organ v sestavi Ministrstva za
               infrastrukturo in prostor. Tudi s stališča financiranja enih in drugih so to
               popolnoma ločene zadeve. Dars in financiranje vseh operacij, investicij se napaja iz
               cestninjenja, državne ceste v pristojnosti DRSC pa na eni strani same investicije
               peljemo iz integralnega dela proračuna in evropskih sredstev, samo vzdrževanje pa
               jamči direktno iz proračuna Ministrstva za infrastrukturo in prostor oziroma
               državnega proračuna.</p>
               <p>Ko govorimo o vidikih in variantah financiranja državnih cest, torej tukaj ne
               govorimo o Darsu, ampak govorimo o državnih cestah. S stališča državnih cest –
               verjetno zelo dobro poznate strukturo proračuna in sredstva, ki jih imamo namenjena
               za leto 2014 za državne ceste. V tem trenutku bom imeli malce več kot 120 milijonov
               evrov, dodatno smo se sedaj z žledom soočili še z dodatnimi stroški v rangu 9
               milijonov evrov in zaradi tega na ministrstvu intenzivno razmišljamo o variantah, na
               kakšen način zagotoviti več sredstev za državne ceste. Jaz sem že govoril o tem, da
               bomo rešitve oziroma predloge predstavili najprej Vladi in potem Državnemu zboru, če
               bo na Vladi podprto.</p>
               <p>Bencinski cent, za katerega me sprašujete, je tudi ena od opcij, ki jo že
               razdeljujemo in jo želimo tudi predstaviti kot eno od možnosti, na kakšen način bi
               Slovenci in Slovenke zagotovili vir financiranja za državne ceste, katerih smo konec
               koncev tudi uporabniki.</p>
               <p>Pri sami tehnični rešitvi zakona lahko rečem to, da se za cestninjenje piše oziroma
               je zapisano v tej smeri, da se nekakšna tehnična smernica ne bo vnaprej definirala.
               Torej, tehnične rešitve ostajajo vse odprte, sledimo pa temu, kar so trendi znotraj
               Evropske unije in v smeri katerih cestninjenje v Evropski uniji tudi gre.</p>
            </sp>
            <sp xml:id="SDZ6-Redna-22-2014-03-03.sp253">

               <speaker>PODPREDSEDNICA RENATA BRUNSKOLE :</speaker>

               <p>Hvala lepa.</p>
               <p>Želite dopolnitev oziroma zahtevo za dopolnitev odgovora?</p>
               <p>Imate, gospod Ribič.</p>
            </sp>
            <sp xml:id="SDZ6-Redna-22-2014-03-03.sp254">

               <speaker>JANEZ RIBIČ (PS SLS):</speaker>

               <p>Ja, hvala za odgovore v tem delu.</p>
               <p>Moram reči, da ločim delo Darsa in ministrstva, ampak vse skupaj je v naši državi,
               ministrstvo pa nekako bdi tudi nad tem in izvajanjem delom Darsa in zato me pač je
               zanimalo in dobil sem nekatere odgovore – hvala.</p>
               <p>Kar se tiče obnove republiških cest, predvsem tistih, ki so bile zelo poškodovane pri
               gradnji avtocest, in tudi nekaterih drugih, ki so pa zaradi gradnje avtocest bile v
               tem času zanemarjene. Tukaj bi rad povedal drug problem, na katerega me opozarjajo
               odgovorni na občini Duplek. Nanaša se na problematiko rekonstrukcije državne ceste
               R3-710 1292, se pravi Spodnji Duplek–Dvorjane, katere vrednost investicije znaša
               milijon 169 tisoč evrov. Občina Duplek je v letu 2013 že podpisala pogodbo z
               direkcijo Republike Slovenije za ceste in izvajalcem Vod Celje za rekonstrukcijo
               navedenega cestnega odseka, na podlagi katere je bil določen pričetek del za
               september v lanskem letu, zaključek del pa za letošnje leto 30. 6. Seveda je zaradi
               drastičnega znižanja sredstev državnega proračuna za investicije v cestno
               infrastrukturo in posledične nezmožnosti izvajanja že pričetih projektov prejela
               občina Duplek s strani Darsa oziroma Družbe za državne ceste v podpis aneks k
               navedeni pogodbi, s katerim je bil rok za zaključek del prestavljen za 6 mesecev na
               31. 12. 2014. Seveda se dela do današnjega dne še niso začela. Zanima me:</p>
               <p>Kdaj se bodo začela dela na tej državni cesti Duplek–Dvorjane in ali so jasno
               zagotovljeni finančni viri investicije?</p>
               <p>Moram reči, da 18 let Direkcije Republike Slovenije za ceste obnavlja malo več kot 3
               kilometre. Sam sem bil tam 5 mandatov župan in si prizadeval v vsak … / izklop
               mikrofona/</p>
            </sp>
            <sp xml:id="SDZ6-Redna-22-2014-03-03.sp255">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister Omerzel.</p>
            </sp>
            <sp xml:id="SDZ6-Redna-22-2014-03-03.sp256">

               <speaker>SAMO OMERZEL:</speaker>

               <p>Hvala za besedo! Spoštovani poslanec, hvala za dodatno vprašanje!</p>
               <p>Proračun in sredstva, ki smo jih sprejeli za leto 2014, predvsem kar se tiče državnih
               cest, torej DRSC kot upravljavca, so seveda omejena na teh dobrih 120 milijonov
               evrov. Zavedamo se, da če bi želeli peljati investicije naprej, bi potrebovali nekje
               v rangu 40 milijonov evrov več sredstev iz integralnega proračuna. Mi smo vse
               investicije, ki so sofinancirane iz evropskih sredstev, dali na prioriteto in jih
               tudi na državnih cestah peljemo naprej. Ena takšnih investicij je obvoznica Škofja
               Loka. Tisto, kar imamo pa financirano direktno iz integralnega proračuna, je pa
               zaradi omejenih sredstev v tem trenutku zaustavljeno. In drži, da se na odseku na
               cesti R3-710, torej Spodnji Duplek–Dvorjane, v tem trenutku dejansko še ni začelo,
               vendar želim poudariti, da to ne pomeni, da se ta investicija zaustavlja, ampak se
               samo prestavlja v čas, ko bomo imeli sredstva in bomo lahko s to investicijo
               nadaljevali. Seveda je pogojena z zagotavljanjem sredstev za ta del, in to seveda je
               v pristojnosti Direkcije za ceste.</p>
               <p>Še glede odseka Draženci–Gruškovje: To pa je del, ki pa je v pristojnostih in sama
               investicija teče v okviru Darsa kot upravljavca slovenskih avtocest. Ta del pa
               dejansko poteka znotraj zadanih prostorskih načrtov, torej je v fazi pridobivanja
               gradbenega dovoljenja. Večina zemljišč je odkupljenih in glede na to, kakšni so bili
               terminski plani, gre po zagotovitvah Darsa tudi v teh okvirjih sama investicija tega
               dela povezave do hrvaške meje v zadanih terminskih planih naprej.</p>
            </sp>
            <sp xml:id="SDZ6-Redna-22-2014-03-03.sp257">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednje poslansko vprašanje bo postavila gospa Alenka Jeraj ministru za gospodarski
               razvoj in tehnologijo gospodu Metodu Dragonji.</p>
            </sp>
            <sp xml:id="SDZ6-Redna-22-2014-03-03.sp258">

               <speaker>ALENKA JERAJ (PS SDS):</speaker>

               <p>Hvala lepa. Lep pozdrav!</p>
               <p>O stvari, o kateri vas bom spraševala, in sicer glede izvajanja evropske kohezijske
               politike, sem že spraševala ministra, ki vas je do imenovanja nadomeščal, gospoda
               Čuferja, in tudi ministra za javno upravo gospoda Viranta. Moje vprašanje se pa
               nanaša na imenovanje nove vodje oziroma vršilke dolžnosti generalnega direktorja
               Direktorata za evropsko kohezijsko politiko.</p>
               <p>Namreč, spraševala sem o tem, ali je bilo pri tem imenovanju vse v redu glede na to,
               da je minister pooblastil novoimenovano gospo Katjo Špur, ki je bila ocenjena, kot da
               ne izpolnjuje pogojev, zato je bil izveden tudi inšpekcijski nadzor in gospe Špurovi
               so bile potem te pristojnosti odvzete, vendar je bila nato ponovno imenovana.
               Minister mi je razložil, da izpolnjuje pogoje, čeprav o tem, kaj je ugotovila
               inšpekcija, nisem dobila pojasnil, zato bom še dodatno vprašala ministra Viranta.
               Minister mi je pa v odgovoru zapisal tudi oziroma na moje vprašanje, kdo bo
               odgovarjal v primeru, da bo pri črpanju EU sredstev šlo kaj narobe, da bomo bodisi
               izgubili sredstva sedanjega programskega obdobja 2007–2013 ali pa bodo prepozno
               pripravljeni strateški dokumenti za odboje 2014–2020 in posledično s tem izgubljena
               sredstva. Ministrstvo je pojasnilo, da se s pripravo programskih dokumentov, ki bodo
               podlaga za črpanje sredstev evropske kohezijske politike v programskem odboju
               2014–2020, ne zamuja, saj priprava poteka v skladu s terminskim načrtom in
               dogovorjeno časovnico Evropske unije.</p>
               <p>Brali smo, da naj bi bila ta gradiva slabo pripravljena, da so nas zato s strani
               Evropske komisije tudi okrcali in da stvari le niso tako dobre, kot mi je zagotavljal
               minister. Poleg tega pa ste v koalicijskem dogovoru v okviru začrtanih nalog v
               poglavju dve, pod točko 2 napisali " Pospešili bomo črpanje sredstev iz nove finančne
               perspektive" oziroma izhaja iz tega naslednje: "S pripravo izvedbenih in drugih
               dokumentov kot osnovo za črpanje sredstev finančne perspektive 2014–2020 zamujamo,
               kakovost gradiv pa ne ustreza visokim razvojnim ambicijam…"</p>
               <p>Torej, sprašujem vas enako, kot sem spraševala ministra pred mesecem in pol oziroma
               dvema mesecema:</p>
               <p>Kako je s kakovostjo? Imamo pripravljene stvari? Zamujamo ali ne zamujamo? Dva meseca
               nazaj je trdil, da ne zamujamo, v koalicijskem dogovoru pa pišete, da zamujamo.</p>
            </sp>
            <sp xml:id="SDZ6-Redna-22-2014-03-03.sp259">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister gospod Metod Dragonja.</p>
            </sp>
            <sp xml:id="SDZ6-Redna-22-2014-03-03.sp260">

               <speaker>METOD DRAGONJA:</speaker>

               <p> Hvala lepa. Spoštovani!</p>
               <p>Ministrstvo za gospodarski razvoj in tehnologijo v sodelovanju z ministrstvi in
               drugimi deležniki pripravlja Partnerski sporazum kot strateški dokument in Operativni
               program kot programski izvedbeni dokument, ki bosta podlaga za črpanje kohezijskih
               sredstev v finančni perspektivi 2014–2020.</p>
               <p>Priprava dokumentov poteka skladno s časovnico, dogovorjeno med Slovenijo in Evropsko
               komisijo. Formalna potrditev Partnerskega sporazuma je predvidena aprila 2014,
               formalna potrditev Operativnega programa pa maja 2014. To je zelo kratek odgovor.</p>
            </sp>
            <sp xml:id="SDZ6-Redna-22-2014-03-03.sp261">

               <speaker>PODPREDSEDNICA ROMANA TOMC:</speaker>

               <p>Hvala lepa ministru.</p>
               <p>Izvolite, gospa Jeraj.</p>
            </sp>
            <sp xml:id="SDZ6-Redna-22-2014-03-03.sp262">

               <speaker>ALENKA JERAJ (PS SDS):</speaker>

               <p>Glejte, gospod minister, potem vas pa prosim, da mi razložite še enkrat:</p>
               <p>Kaj pomeni v koalicijskem dogovoru v okviru začrtanih nalog pod točko 2 Pospešili
               bomo črpanje sredstev iz nove finančne perspektive zapisano: "S pripravo izvedbenih
               in drugih dokumentov kot osnova za črpanje sredstev finančne perspektive 2014–2020
               zamujamo, kakovost gradiv pa ne ustreza visokim razvojnim ambicijam, …"?</p>
               <p>Ne vem, če drži to, kar vi pravite, da vse sledi časovnici. Ne govorimo zdaj samo o
               tem, ali bomo ujeli roke, ki jih moramo oddati Evropski komisiji, ki naj bi bila
               potem do maja 2014 potrjena s strani Evropske komisije. Sprašujem vas o tem, kar nam
               je Evropska komisija že povedala, da je gradivo slabo pripravljeno. Verjetno se je to
               zato znašlo v koalicijski pogodbi, ker dvomim, da stvari tečejo tako, kot bi morale,
               kot bi izhajalo iz vašega odgovora, če pa smo nekje prebrali, da smo bili okregani,
               da smo stvari slabo pripravili in po drugi strani celo sami to zapišete v koalicijski
               dogovor, da zamujamo in kakovost gradiv ne ustreza visokim razvojnim ambicijam. Ali
               se mi zavedamo, kaj ponovno delamo? Izgubljali bomo milijarde, zato ker se nismo na
               stvar pripravili tako, kot bi bilo treba, in ker je gospa, ki je to očitno kljub
               vsemu še najbolj obvladovala, ker je v letu 2012 bilo zgledno črpanje, za razliko od
               2013, bila odstavljena, namesto nje je postavljena gospa, ki ne izpolnjuje pogojev –
               pa pustimo, morda je celo sposobna. Ampak tu je gospa državna sekretarka, ki je pri
               tem sodelovala in je usmerjala zadeve. Glejte, s tem odgovorom pač nisem zadovoljna,
               da je vse v redu, če sami zapišete, da ni vse v redu.</p>
            </sp>
            <sp xml:id="SDZ6-Redna-22-2014-03-03.sp263">

               <speaker>PODPREDSEDNICA ROMANA TOMC:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-22-2014-03-03.sp264">

               <speaker>METOD DRAGONJA:</speaker>

               <p>Hvala lepa.</p>
               <p>No, vprašali ste, ali bo časovnica, kot je predvidena, izpolnjena. Odgovoril sem, da
               ocenjujemo, da bo ta časovnica izpolnjena. Lahko vam pa dam tudi še bolj podrobne
               mejnike, kdaj so predvidene kakšne aktivnosti. Za nazaj težko ocenjujem, kaj je bilo
               dobro, kaj je bilo slabo, ker sam tudi nisem pri teh opredelitvah v dogovoru med
               koalicijskimi partnerji sodeloval. Očitno pa je, da si je koalicija postavila višje
               cilje, kar se tiče dinamike črpanja sredstev in tudi kar se tiče samih strateških
               dokumentov. Z odgovorom lahko niste zadovoljni, ampak naša naloga je, da to časovnico
               lovimo in da ne zamujamo rokov, ki so dogovorjeni z Evropsko komisijo. Vlada je
               sprejela še dodatne ukrepe, oblikovala posebno vladno službo, ki bo še bolj
               osredotočeno lahko delovala na tem, da bo priprava vseh dokumentov zagotovljena
               kvalitetno, da bodo vsi dokumenti usklajeni ne samo medresorsko, ampak tudi z
               ostalimi deležniki v tem procesu in da bomo lahko ta partnerski sporazum podpisali v
               rokih, kot so bili predvideni v dogovoru z Evropsko komisijo.</p>
               <p>Smo pa odprti za vse sugestije, kako proces izboljšati, kako narediti bolje in kako
               biti čim bolj učinkovit pri črpanju kohezijskih sredstev.</p>
            </sp>
            <sp xml:id="SDZ6-Redna-22-2014-03-03.sp265">

               <speaker>PODPREDSEDNICA ROMANA TOMC:</speaker>

               <p>Gospa Jeraj, izvolite.</p>
            </sp>
            <sp xml:id="SDZ6-Redna-22-2014-03-03.sp266">

               <speaker>ALENKA JERAJ (PS SDS):</speaker>

               <p>Hvala lepa.</p>
               <p>Torej, minister, odgovarjali ste samo o rokih. Saj pravim, ni vse v datumih, do
               katerih bomo nekaj pripravili, gre tudi za to, da so stvari kvalitetno pripravljene,
               če želimo dejansko čim bolj počrpati vsaj v drugem obdobju; recimo, da smo se iz
               prvega kaj naučili, lahko bi se, glede na vse reorganizacije in spremembe pa kaže, da
               niti ne. Zanimalo me je tudi glede kakovosti gradiv, kaj je Evropska komisija
               dejansko rekla o tem, kar smo pripravili, ker smo en del že oddali.</p>
               <p>Predlagam, da skladno s poslovnikom opravimo razpravo o vašem odgovoru, medtem pa
               predlagam, da se vseeno pozanimate, kdo je prispeval besedilo, ki se je znašlo v
               koalicijskem dogovoru. Nekdo je očitno bil z vašega ministrstva, ki to področje
               pokriva, ki je ugotovil, da zamujamo in da tudi kakovost gradiv ni dovolj visoka.
               Mislim, da je to stvar, ki bi nas morala zelo skrbeti, ker je praktično to edini
               denar, ki je na voljo za investicije v tej državi, in najbrž bi se morali tega malo
               bolj resno lotiti.</p>
            </sp>
            <sp xml:id="SDZ6-Redna-22-2014-03-03.sp267">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Jeraj. O vašem predlogu bomo glasovali v okviru glasovanj.</p>
               <p>Zdaj ima priložnost, da zastavi vprašanje gospod Andrej Čuš, in sicer ministru za
               kmetijstvo in okolje mag. Dejanu Židanu.</p>
            </sp>
            <sp xml:id="SDZ6-Redna-22-2014-03-03.sp268">

               <speaker>ANDREJ ČUŠ (PS SDS):</speaker>

               <p>Hvala lepa za besedo. Lep pozdrav vsem kolegicam in kolegom ter obema ministroma!</p>
               <p>Danes se soočamo z veliko brezposelnostjo v naši državi, številke gredo preko 130
               tisoč, od tega je tudi že skorajda 33 tisoč mladih do 29. leta starosti. Če malo
               razmišljamo, je kmetijstvo zagotovo ena izmed panog, kjer bi lahko postorili veliko
               več, kot smo do danes. S tem bi poskrbeli za izboljšanje samooskrbe, zmanjšali
               brezposelnost, poskrbeli pa bi tudi za prihodnost slovenskega podeželja. Nekako se
               tega zavedajo tudi v Bruslju, saj so v novi finančni perspektivi pripravili tudi
               nekaj novih programov za, recimo temu, pospešitev ali pa večje vključevanje mladih v
               kmetijstvu. Je pa res, da ima slovensko kmetijstvo in ti mladi, ki se želijo danes
               posvetiti kmetijstvu ali v njem tudi zaposliti, dobiti tak status, velike težave. So
               birokratske ovire, izobraževalni sistem. Nekateri sicer izpostavljajo pomanjkanje
               zemljišč, ampak če gremo v drugo nasprotje, pa je mogoče problem tudi v tem, da je
               število tistih mladih, ki so pripravljeni prevzemati kmetije, zelo malo. Verjetno
               tudi zaradi tega, ker so obeti ali pa situacija v kmetijstvu dandanes precej
               slaba.</p>
               <p>Na eni izmed okroglih miz pred nekaj dnevi oziroma tedni, na kateri ste tudi sami
               sodelovali, na mojih koncih, ste povedali, da samo 4 % vseh kmetij vodijo mladi
               kmetje. Gre za alarmanten in zelo slab podatek. Nisem ravno ekspert, se pa mi zdi, da
               smo verjetno bolj na dnu lestvice po tem deležu in verjetno v tem lahko prepoznamo
               velik potencial, potencial za nova delovna mesta, za razvoj podeželja in seveda za
               izboljšanje situacije v kmetijstvu. Zanima me:</p>
               <p>Ali so že pripravljeni kakšni konkretni ukrepi za izboljšanje stanja na področju
               zaposlovanja mladih v kmetijstvu?</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp269">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-22-2014-03-03.sp270">

               <speaker>MAG. DEJAN ŽIDAN:</speaker>

               <p>Hvala, predsedujoča. Spoštovani poslanec, hvala za vprašanje.</p>
               <p>Res sem sodeloval na okrogli mizi, sicer mislim, da kot pridružen član Zveze mladih
               kmetov Slovenije. Mogoče kot splošna informacija: v kmetijstvu so leta bolj prijazna
               do ljudi, kmet je mladi kmet do vključno 40. leta, ne samo do 28., 29.</p>
               <p>V tem trenutku, ko opazujem kmetijski prostor, imamo vsaj pet ukrepov, za katere
               upam, da bodo tokrat povečala delež mladih kmetov v kmetijski populaciji, ki upravlja
               s storitvijo. Prvi ukrep je Pomoč za zagon dejavnosti za mlade kmete. To je ukrep, ki
               bo boljši, kot je dosedanji za prevzem kmetije, zato ker do sedaj, da je mladi kmet
               prišel do tega denarja, ki se je gibal po povprečju 20 do 23 tisoč evrov kot enkratna
               pomoč, je moral ata – ali mama – v bistvu v celoti prepisati kmetijo na njega. To je
               bil razlog, da verjetno marsikdo tega ni želel storiti. Novi ukrep bo temeljil na
               tem, da je treba samo takšen del kmetije prepisati ali pa vsaj dati v najem, ki
               zagotavlja dohodek v velikosti minimalne bruto plače. Torej, lahko bosta ata in mama
               še naprej ostala lastnika, edino en del kmetijske proizvodnje bo začel opravljati
               mladi kmet. Tega denarja je na razpolago 62 milijonov.</p>
               <p>Drugi ukrep je tudi pomemben in to je ukrep investicije v kmetijstvu, teh je 116,2
               milijona evrov predvidenih za tehnološke posodobitve v tem trenutku. Tukaj bo mladi
               kmet imel preferenčne točke. Torej, mladi kmet, ki bo postal mladi kmet preko
               programa Pomoč za zagon dejavnosti za mladega kmeta, bo imel tukaj preferenčno točko,
               da bo lažje dobil denar na razpisu.</p>
               <p>Tretji ukrep je tudi finančna pomoč mlademu kmetu, in to je sicer, če povemo
               poenostavljeno, da kmet, ki je star do 40 let, ko se več ne izvaja usmerjena
               kmetijska politika, to je s 1. 1. 2015, dobi – pa kakršno koli ima plačilo na hektar
               – za pet let dodatek 25 % do velikosti 90 hektarjev. To je ukrep, ki v bistvu mlademu
               kmetu omogoči, da nekaj počne še zraven, da kakšno svojo idejo tudi implementira v
               življenje. Po drugi strani pa mu tudi omogoči, da kdaj naredi kakšno poslovno napako
               in tudi poslovno preživi.</p>
               <p>Dovolite, da vam v tem trenutku pa še dva ukrepa omenim, ki se mi zdita generalno za
               položaj mladega in tudi vseh kmetov pomembna. Prvi ukrep je pravočasno izplačevanja
               plačil iz slovenskega in evropskega proračuna. To sedaj že nekaj let sledimo, pa
               katera koli je vlada, to moram povedati. V letošnjem letu nam je uspelo, da smo do
               vključno 28. februarja izplačali bolj ali manj vsa neposredna plačila. To pomeni, da
               smo izplačali neposredna plačila nekaj čez 57 tisoč kmetijam, samo še nekaj več kot
               500 kmetij jih ni dobilo in to so kmetije, kjer je bila kakšna napaka v
               transakcijskem računu, to je kakšna napaka ugotovljena in tudi te napake bomo skušali
               čim prej v sodelovanju s kmetijami odpraviti in potem izplačila tudi izplačati. Tukaj
               bi se tudi javno rad zahvalil finančnemu ministrstvu, ki nam je tudi v teh težkih
               mesecih zagotavljalo likvidnost. Namreč, v kmetijstvu smo izplačali v prvih dveh
               mesecih nekaj čez 140 milijonov evrov likvidnega denarja.</p>
               <p>Drugi ukrep je pa že v bistvu pred vami, spoštovane poslanke in poslanci, in to je
               sprememba Zakona o kmetijstvu, ki pa tokrat posega v agrosistem v celoti. Ker se je
               ugotovilo, da kmetijstvu in celotni proizvodnji hrane izrazito škodijo plačilni roki,
               ki se še dodatno podaljšujejo in so postali neobvladljivi, smo dosegli v Vladi
               soglasje – verjamem, da bomo tudi v parlamentu na tej točki soglasni –, da v bistvu
               predpisujemo obvezne plačilne roke za hitro pokvarljivo blago in za ostalo hrano. Kot
               drugo pa v Sloveniji prvič predpisujemo oziroma smo naredili popis nedovoljenih
               poslovnih praks v v prehranski verigi in jih tudi prepovedali.</p>
               <p>Ob tem bi rad povedal, da zelo dosti sodelujemo tudi z zadružnim sistemom, saj se
               zavedam, da je premalo, da država izvaja ukrepe, ki so povezani z likvidnostjo,
               premalo je, da pravni red prenašamo v Slovenijo. Prav tako pa morajo poslovni
               subjekti delovati dobro. Je pa le potrebno tudi povedati, da znotraj poslovnih
               subjektov je pa pristojnost ministrstva manjša, kakor se včasih zdi na prvi pogled.
               Hvala.</p>
            </sp>
            <sp xml:id="SDZ6-Redna-22-2014-03-03.sp271">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Čuš, izvolite.</p>
            </sp>
            <sp xml:id="SDZ6-Redna-22-2014-03-03.sp272">

               <speaker>ANDREJ ČUŠ (PS SDS):</speaker>

               <p>Hvala lepa za prvi del odgovora.</p>
               <p>Kot smo videli, smo lahko veseli, da se je tudi birokracija v Bruslju začela
               ukvarjati s problematiko kmetijstva, predvsem s tem, da se demografska slika zelo
               slabša – tako gospa Potrata– in očitno veliko ukrepov izhaja iz nove finančne
               perspektive. Tukaj bi me zelo zanimalo:</p>
               <p>Kdaj se načrtuje, da bodo objavljeni prvi razpisi?</p>
               <p>Mislim, da bo vsak dan, ki se bo zamudil, stran vržen. Pri evropskem denarju pa imamo
               velikokrat občutek, da denar leži na tleh, pa ga enostavno ne znamo pobrati. No, v
               nekaterih primerih ni tako, a na vas vseeno apeliram, da v to vložite vse napore.
               Seveda pozdravljam predlagane spremembe, kot je spodbuda za dodatek 25 % k običajnim
               insolvencijskim plačilom na hektar, do novih spodbud mladim prevzemnikom in tudi
               tistim, ki bodo to najemali. Tudi zelo pozdravljam to, da bo po novem tudi možen
               najem kmetije, da se mogoče tudi kdo za nek čas preizkusi v tem, če bo izkazal in
               seveda upam, da bodo rezultati čim boljši. Vseeno me zanima, glede na to, da je tudi
               veliko povezovanja, da mlade preusmerimo v kmetijstvo tudi z izobraževalnim
               sistemom:</p>
               <p>Ali imate tudi kakšne konkretne načrte za izboljšanje ali večjo promocijo kmetijstva
               med mladimi?</p>
               <p>Koliko novih zaposlitev oziroma novih mladih kmetov pričakujete na račun teh
               ukrepov?</p>
               <p>Hvala lepa.</p>
            </sp>
            <sp xml:id="SDZ6-Redna-22-2014-03-03.sp273">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, želite dopolnitev?</p>
               <p>Izvolite, minister Židan.</p>
            </sp>
            <sp xml:id="SDZ6-Redna-22-2014-03-03.sp274">

               <speaker>MAG. DEJAN ŽIDAN:</speaker>

               <p>Hvala, gospod poslanec, za dodatno vprašanje.</p>
               <p>Plan do te katastrofe z žledom je bil naslednji. Kot prvi v Evropski uniji smo – tako
               vsaj mislim – ali pa med prvimi poslali osnutek Programa razvoja podeželja, ki je
               osnova za izplačevanje ukrepov. Takoj ko bodo podpisani papirji za državo, to postane
               tudi uradni osnutek, ki ga je potem mogoče uskladiti v dveh, treh tednih, ker
               neformalna pogajanja potekajo. Predvidevali smo, da bo program sprejet nekje junija,
               julija mogoče avgusta. Katastrofa z žledom pa je povzročila zamik, mogoče za mesec
               ali dva, to pa zato, ker uveljavljamo nov program, to je pomoč v bistvu v gozdu, ki
               ga do sedaj ni bilo. To v praksi pomeni, da smo z vseh postavk pobrali po 2 % denarja
               za gozd. Ta sprememba programa pa nam dejansko pomeni 2 meseca. V praksi pa bodo
               letos še vedno razpisi iz starega programa, tako bo predvidoma konec aprila ponovno
               razpis za mlade prevzemnike v vrednosti 10 milijonov evrov. Mislim, da bomo letos
               imeli še zadosti denarja iz starega vira, da bomo lahko izvršili še razpis za
               popravila na namakalnih sistemih. Namreč, izkazalo se je, da marsikateri obstoječi
               namakalni sistem enostavno že dolgo časa ni v funkciji in predem gradimo nove, je
               dobro, da to popravimo.</p>
               <p>Nove razpise iz nove programske sheme v vrednosti milijardo in 100 pa mislim, da bomo
               lahko izvajali konec tega leta ali v začetku naslednjega. Bo pa tu ponovno neka
               novost in ta novost je pa naslednja, da pri tehnoloških razpisih moramo refundacijo,
               polovico refundacije opraviti do konca leta 2018. Kar je tehnoloških razpisov
               približno slaba milijarda, pomeni, da bo izrazito dosti tehnoloških razpisov za
               kmetijstvo nekje v začetku leta 2015. To v praksi pomeni, to tudi že učimo kmetice in
               kmete, da takrat pa resno naj imajo projekte pripravljene, saj takrat bo vsak, ki bo
               imel dober program, lahko dobil denar na razpolago.</p>
               <p>Kar se tiče izobraževanja – tukaj nismo pretirano pristojni za to področje, vendar
               kljub temu izvajamo dva ukrepa. Prvi ukrep je, da sofinanciramo praktični pouk na
               šolah, ki se ukvarjajo tudi s kmetovanjem, in čim več državne kmetijske zemlje ali pa
               državnih gozdov skušamo prenašati v upravljanje na šole, brezplačno seveda, tako da
               se mladi ljudje imajo kje učiti. Moram reči, da nam je sedaj uspelo pred nekaj
               meseci, da smo tudi prvič v zgodovini Sloveniji prenesli na srednjo gozdarsko šolo, v
               tem konkretnem primeru v Postojni, prvih 50 hektarjev državnega gozda, da se otroci
               učijo delati v gozdu. Hvala.</p>
            </sp>
            <sp xml:id="SDZ6-Redna-22-2014-03-03.sp275">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Za ministra za kmetijstvo in okolje mag. Židana ima vprašanje tudi gospod Dragutin
               Mate.</p>
            </sp>
            <sp xml:id="SDZ6-Redna-22-2014-03-03.sp276">

               <speaker>DRAGUTIN MATE (PS SDS):</speaker>

               <p>Hvala lepa, gospa podpredsednica, minister, lepo pozdravljeni!</p>
               <p>Za vas imam eno zelo preprosto vprašanje, začel bi ga pa tako. Večkrat ste javno, v
               medijih, javnih nastopih, kot tudi v Državnem zboru na pristojnih delovnih telesih
               govorili o tem, kako je za vas posebnega pomena oskrba s pitno vodo oziroma
               zagotoviti sredstva in izpeljati vse projekte, povezane s kohezijskimi sredstvi, se
               pravi z denarjem iz Evropske unije, z delno participacijo sredstev iz slovenskih
               občin, da bi pripeljali pitno vodo v čim več slovenskih domov. Na žalost imamo še kar
               nekaj gospodinjstev, ki nimajo stalno pitne vode, tako kot mislimo v Slovenijo, da jo
               imamo vsi.</p>
               <p>Ko pogledamo realizacijo teh projektov, lahko ugotovimo, da imamo potrjenih projektov
               v letu 2013 za približno 114 milijonov. Zanima me:</p>
               <p>Ali ste na ministrstvu imeli kakšne sestanke, kjer bi od občin zahtevali zagotovila,
               da bodo te projekte res izpeljali v potrebnem času, da bodo narejeni do novembra
               2015, da bo mogoče črpati teh 114 milijonov evrov, ki so že zagotovljeni v različnih
               projektih znotraj vašega ministrstva?</p>
               <p>Nadalje me zanima tudi:</p>
               <p>Kaj je s temi projekti, ki so pripravljeni, ki so na zalogi, kot se temu reče?</p>
               <p>Teh projektov je ravno tako za 113 milijonov in čakajo na neki čakalni listi, hkrati
               pa imamo kup drugih projektov, ki so tudi v pristojnosti vašega ministrstva, ki ne
               tečejo tako, kot bi si mogoče želeli. Zanima me:</p>
               <p>Ali imate pregled nad tem? Ali veste, koliko je takšnih projektov, ki zastajajo ali
               ne bodo izpeljani?</p>
               <p>V zvezi s tem me seveda zanima:</p>
               <p>Kaj boste ukrenili, da že znotraj svojega ministrstva zagotovite denar, teh 113
               milijonov, za projekte, ki so že pripravljeni? Kjer imajo občine bančne garancije že
               pripravljene, kjer imajo izbrane izvajalce in so projekti praktično popolnoma
               pripravljeni in bi mogoče lahko vskočili v tiste projekte, ki se ne bodo izvedli, ali
               bi jim dodali nek nov denar, ki bi ga na ministrstvu lahko prerazporedili. Namreč
               menim, da je zdaj čas, da bi zagotovili, tako kot sem vas tudi pisno spraševal:</p>
               <p>Ali in na kakšen način boste zagotovili črpanje čim več kohezijskih sredstev za
               področje oskrbe pitne vode v obdobju 2007–2020</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp277">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-22-2014-03-03.sp278">

               <speaker>MAG. DEJAN ŽIDAN:</speaker>

               <p>Hvala, gospod poslanec, za aktualno vprašanje.</p>
               <p>Kakor ste sami povedali, ministrstvo tehnično upravlja s 545 milijoni kohezijskega
               denarja, ki je namenjen za pitno vodo, za umazano vodo in še nekatere druge
               prioritete. Večkrat sem javno pohvalil in tudi tokrat bom to izkoristil, odločitev
               prejšnje vlade, ki je konec leta 2012 sprejela odločitev over commitment, in to v
               vrednosti 180 milijonov. Brez te odločitve bi bilo jasno, da denarja kohezije ne bi
               mogli izkoristiti.</p>
               <p>Moram reči, da je bilo leto 2013 za ministrstvo kohezijsko naporno, saj je
               ministrstvo oziroma sva ministra, bila sva dva, v enem letu podpisala sofinancerskih
               pogodb za 300 milijonov evrov. Tudi je res, da smo v lanskem letu, recimo samo v
               zadnjih dveh mesecih, torej v novembru in decembru, izplačali toliko sofinanciranj,
               kot v predhodnem letu, ki je bilo tako in tako največje v celem letu skupaj. Torej,
               stvari se relativno hitro premikajo, potrebno pa je tudi še dosti tudi letošnje in
               naslednje leto narediti.</p>
               <p>Dejstvo je, da imamo sedaj štiri tipe projektov. Tiste, ki imajo osnovno odločbo – in
               ti imajo pravico, večino imajo tudi podpisane pogodbe –, imamo projekte iz over
               commitmenta – mi temu rečemo tip 1, teh je za 180 milijonov, ki imajo že sedaj
               pravico do porabe, izdano s strani pristojnega organa, to je bilo Ministrstvo za
               gospodarstvo. Potem imamo dodatnih 200 milijonov za projekte, ki jih je naše
               ministrstvo tehnično pogledalo in že poslalo naprej kot projekte, ki imajo z našega
               stališča vse; imajo tudi že gradbena dovoljenja, tudi so garancije v ozadju, stroški
               so nastali, pa še približno 100 milijonov projektov v tem trenutku pregledujmo. Suma
               sumarum iz over commitmenta nismo dobili samo 180 milijonov za projekte ampak 500
               milijonov.</p>
               <p>Sestanki z občinami potekajo pogosto, včasih tudi tako, da so prisotna tri
               ministrstva, torej ne samo naše, ampak tudi tisto, ki ima denar, to je finančno, in
               gospodarsko ministrstvo kot pristojni organ. Je pa res, da verjetno je v letošnjem
               letu, ko so lokalne volitve, pač takšen čas, da se občine prostovoljno ne odrekajo
               odločbam, ki so jih pa dobile. To je v tem trenutku težava, pravno ne obstaja
               možnost, da bi odločbe, ki so bile dodeljene katerega koli leta – ali 2006, 2007,
               2008 ali 2009, pač tu nekje –, da bi država odvzela, ker so odločbe takšnega tipa, da
               jih je nemogoče odvzeti. Župane generalno prosimo, da tisti, ki so spoznali ali bodo
               spoznali, da projektov ne bodo mogli ali končati ali niti začeti, da to priznajo in
               da tam, kjer potekajo, naredijo podaljšanje v novo kohezijo, tam, kjer pa enostavno
               niso začeti, da to spoznamo in da ta denar dodelimo nekaterim drugim projektom.</p>
               <p>Torej v tem trenutku so rešeni iz over commitmenta 1 – projekti, ki že imajo odločbe
               in torej denar imajo dodeljen. Over commitment 2, teh 200 milijonov, še ni rešen. V
               tem trenutku obstaja zelo velika verjetnost, da se bodo te odločbe lahko podelile –
               ampak ne iz našega ministrstva, ampak iz pristojnega, mi smo tehnični, mi nismo … /
               nerazumljivo/ … organ – takoj, ko bo sprejeta kohezija 2014–2020, ker gre za nove
               pravice. Zato si tudi jaz želim, da bi bili potrebni akti z Evropsko unijo čim prej
               dogovorjeni, da se lahko potem tudi peljejo stvari naprej. Da poenostavim. V tem
               trenutku imamo približno 300 milijonov projektov, ki še nimajo v tem trenutku
               zagotovljenega financiranja oziroma sofinanciranja. Bi pa rad povedal, da večina teh
               projektov so pa projekti, ki temeljijo na čisti vodi ali na čiščenju umazane
               vode.</p>
               <p>Ko pogledamo Slovenijo kot celoto, se v tem trenutku po celi Sloveniji gradijo
               projekti, ki imajo verjetno, ko damo zraven še delež lokalnih skupnosti, vrednost čez
               400 milijonov evrov, da pa v tem trenutku skušamo rešiti, vsaj za naslednjo
               perspektivo, projekt Obala-Kras. Ta se je zataknil zato, ker enostavno ni bilo mogoče
               pridobiti služnosti; in ker ni bilo služnosti, ni bilo mogoče pridobiti gradbenih
               dovoljenj.</p>
               <p>Če gledamo generalno, imamo tudi še projekt Suha krajina, ki je zelo pomemben. Ob tem
               pa imamo še nekatere druge pomembne projekte, ki so pa znotraj over commitmenta 2.
               Hvala.</p>
            </sp>
            <sp xml:id="SDZ6-Redna-22-2014-03-03.sp279">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Mate, izvolite.</p>
            </sp>
            <sp xml:id="SDZ6-Redna-22-2014-03-03.sp280">

               <speaker>DRAGUTIN MATE (PS SDS):</speaker>

               <p>Hvala, minister, za ta izčrpen odgovor. Dobil sem večino odgovorov, ki sem jih
               pričakoval. Zanima me pa tudi to, če bi mi lahko seveda povedali ali pa če bi lahko
               razmislili tudi o tem:</p>
               <p>Kako bi pristopili ali pa našli vzvode pri tistih projektih, ki so že odobreni in
               kjer vidite – ministrstva, tudi župani vidijo za občine –, da projekti stojijo,
               zastajajo?</p>
               <p>Namreč, težava ni samo to, da denarja ne bodo počrpali oziroma tistega, ki so ga že
               prejeli za del projektov. Če ne bodo dokončali projekta, ga bodo morali vračati in
               vračati ga bodo morali z obrestmi in potem bomo naenkrat imeli težavo, predvidevam,
               tudi v Državnem zboru, ko bodo te občine preveč zadolžene in tako dalje. Tukaj je
               treba skupaj – ne samo vi, tudi finančno ministrstvo – najti neke rešitve, vzvode, da
               bi se te zadeve premaknile.</p>
               <p>Hkrati me pa zanima in tudi vaše stališče in mnenje o tem:</p>
               <p>Kako bi lahko projekte, ki so v pripravljanju, ki so narejeni, ki imajo vsa
               dovoljenja, lahko se začnejo jutri, so zelo aktualni – tudi sami ste omenili Suho
               krajino, recimo vodovod v Suhi krajini, ki kolikor vem, bi naj bil pripravljen, tudi
               sami ste tako omenili. Kako bi lahko zagotovili mogoče neko fazno črpanje, neke
               korake, ki bi z nekimi vzvodi, ministri vendarle imate neke vzvode v rokah, kjer bi s
               temi vzvodi poskušali premakniti projekte, ki so res nujno potrebni – tudi na Krasu,
               kot ste dejali – in tiste, ki se ne premaknejo, nekako prisiliti k temu, da bi ta
               denar počrpali?</p>
               <p>To je vendarle denar, ki ga potrebujemo, ki nam leži na mizi, če tako rečem, vendar
               moramo samo s pravim pristopom pripeljati zadeve tako daleč, da bomo dobili to, da bo
               čim več gospodinjstev, predvsem v teh nekaterih predelih, ki so posebej kritični,
               prišli do zdrave pitne vode. Hvala.</p>
            </sp>
            <sp xml:id="SDZ6-Redna-22-2014-03-03.sp281">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Magister Židan, minister, izvolite.</p>
            </sp>
            <sp xml:id="SDZ6-Redna-22-2014-03-03.sp282">

               <speaker>MAG. DEJAN ŽIDAN:</speaker>

               <p>Hvala tudi za to dodatno vprašanje.</p>
               <p>Saj pred tem sem skušal povedati, da še niso dela narejena. Operativno rešujemo tudi
               dnevne težave, nekatere hitro odpravimo, pri nekaterih se trudimo, pa jih še nismo
               odpravili. V tem trenutku je težava v Sloveniji ta, da enostavno novih pravic porabe
               izdajati pristojno ministrstvo ne sme. Formalno gledano je ta kvota milijona, ki je
               bila na razpolago v stari perspektivi, počrpana oziroma dodeljena. Ker smo imeli
               prvič, to tako ocenjujem, stik s to novo kohezijo, enostavno takrat – verjamem tudi
               zaradi neizkušenosti – odločbe niso bile takšne, da bi se lahko, če se nekaj v
               časovnem roku ne naredi, odvzele. Vse odločbe imamo bolj ali manj v tej državi
               takšne, da enostavno smo odvisni od dobre volje lokalnih skupnosti, ki so večinoma
               investitorji, če se bodo odločile, da nam vrnejo odločbo prostovoljno ali pa v bistvu
               za faznost. Ti pogovori potekajo, vendar velika večina, ko govorimo o stotinah
               milijonov – torej 200 milijonov je sedaj nemogoče rešiti na ta način. Ker tudi tam,
               ko smo gledali v tem trenutku, recimo, v črnih scenarijev najdemo rezerve samo 50
               milijonov. Torej, realna možnost, da se izdajo odločbe in da se potem sklenejo s
               pristojnim ministrom sofinancerske pogodbe, je čimprejšnji podpis oziroma sprejetje
               nove kohezije 2014–2020, kajti drugače država sploh ne more izdati novih odločb o
               dodelitvi sredstev, dokler nimamo nove kohezije. Hvala.</p>
            </sp>
            <sp xml:id="SDZ6-Redna-22-2014-03-03.sp283">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite še postopkovni predlog?</p>
               <p>Izvolite, gospod Mate.</p>
            </sp>
            <sp xml:id="SDZ6-Redna-22-2014-03-03.sp284">

               <speaker>DRAGUTIN MATE (PS SDS):</speaker>

               <p>Hvala lepa.</p>
               <p>Ta razprava je v bistvu zelo dobra. Ne bi želel greniti življenja ministru, ampak
               vendarle mislim, da ali v možnosti, ki jo imamo, da nadaljujemo to razpravo tukaj v
               parlamentu preko tega, ali se minister mogoče odloči, pa tudi na odboru nadaljujemo s
               to razpravo, kar bi mene povsem zadovoljilo, najdemo neke skupne rešitve. Neke ideje
               ima ministrstvo, neke ideje imamo lahko tudi poslanci, ki se na različne načine na
               terenu srečujemo s temi vprašanji. Mislim, da je ena od poti, ki jo je minister že
               nakazal v tem drugem delu odgovora, da bi nam pogodbe, ki so že sklenjene, morale
               biti neka velika šola za naprej, da pogodbe sklepamo tako, da se lahko preverja, kako
               projekt teče, da ne bomo zašli potem čez par let spet v podobne težave.</p>
               <p>Dejstvo je, da moramo o tem sedaj razmisliti in narediti in se pripraviti na to, zato
               mislim, da moramo s to razpravo nadaljevati. Ker sem želel še to dodati, zato sem
               uporabil ta vzvod in možnost, ki jo imam, bom pa sicer formalno predlagal, da
               glasujemo o tem, da nadaljujemo to razpravo glede odgovora ministra. Ne zato, ker je
               njegov odgovor bil neprimeren, ampak zato ker bi želel, da se s to diskusijo
               nadaljuje. Bom pa zadovoljen tudi s tem, če bomo na koncu našli vzvod in se bomo o
               tem pogovarjali tudi na Odboru za kmetijstvo, kjer bi s skupnimi močmi našli neke
               rešitve, ki bi vnaprej reševale zadeve, pa mogoče tudi že sedaj našli neke rešitve,
               kako bi mogoče nekatere občine – ker formalno je res njihova dobra volja, vendar
               verjamem, da ministri imajo vendarle nekatere adute v svojih rokah, ko se lahko z
               župani pogovorijo tudi tako, da spoznajo, da projektov ne peljejo in da bodo naredili
               škodo ne samo drugim projektom v državi, ampak bodo naredili škodo tudi občini. Saj
               to je največji problem, ker bodo tisti denar, ki so ga že vzeli, morali potem seveda
               z obrestmi vred vračati. To bi bil v bistvu najslabši scenarij, ki bi ga lahko
               doživeli. Hvala.</p>
            </sp>
            <sp xml:id="SDZ6-Redna-22-2014-03-03.sp285">

               <speaker>PODPREDSEDNICA ROMANA TOMC:</speaker>

               <p>Hvala, gospod Mate.</p>
               <p>Na vrsti je gospa Sonja Ramšak. Ima vprašanje za ministra za obrambo, ki je sicer
               odsoten, ampak vseeno.</p>
            </sp>
            <sp xml:id="SDZ6-Redna-22-2014-03-03.sp286">

               <speaker>SONJA RAMŠAK (PS SDS):</speaker>

               <p>Hvala lepa, spoštovana podpredsednica. Spoštovana ministra!</p>
               <p>Ne glede na to, da minister za obrambo ni prisoten, bom postavila svoje ustno
               poslansko vprašanje, bi pa seveda izrazila v uvodu najprej začudenje, da se minister
               za obrambo nahaja na območju, kjer se iz ure v uro zaostrujejo razmere in kot
               minister za obrambo, ki nima te funkcije na obisku v Ruski federaciji, bi bilo prav
               gotovo veliko pomembneje, da bi se nahajal v državi. Vsebina mojega ustnega
               poslanskega vprašanja se glasi:</p>
               <p>Kako odgovarjate na trditve, ki izhajajo iz skupne izjave sindikatov – Sindikata
               vojske, obrambe in zaščite, Sindikata pilotov Ministrstva za obrambo in Sindikata
               Ministrstva za obrambo – o stanju v Slovenski vojski, naslovljene na predsednika
               Republike Slovenije ter na poslanke in poslance Državnega zbora Republike Slovenije,
               v kateri izpostavljajo številne nepravilnosti, ki naj bi se dogajale v okviru
               Slovenske vojske?</p>
               <p>Nezakonita napredovanja častnikov in vojaških uslužbencev v višje plačilne razrede,
               kronizem, nepotizem, diskriminacija poklicnih pripadnic in pripadnikov ter civilnih
               oseb v Slovenski vojski, subjektivnost službenih ocen oziroma opozarjajo, da si je
               vojaška elita podredila celoten ustroj in pravni red Republike Slovenije.</p>
               <p>Že v preteklosti smo v Slovenski demokratski stranki velikokrat opozarjali, da se
               očitno v Ministrstvu za obrabo in še natančneje v Slovenski vojski dogajajo
               nepravilnosti, ki bi jih bilo treba razrešiti. Iz tega poziva sindikatov ponovno
               izhaja, da očitno gre za kršitve tako zakonodaje s področja obrambe in zaščite kot
               tudi delovnopravne zakonodaje ter predvsem za kršenje človekovih pravic in temeljnih
               svoboščin. V tem pozivu predsedniku kot vrhovnemu poveljniku oboroženih sil ter
               poslankam in poslancem izražajo predstavniki sindikatov – gre namreč za
               reprezentativne sindikate Ministrstva za obrambo – tudi svoje ogorčenje nad tem, da
               poslanke in poslanci ne opravljamo svoje funkcije. Mislim, da je prav, da o teh
               vprašanjih opravi širša analiza.</p>
               <p>Pred kratkim smo imeli na Odboru za obrambo tudi razpravo o socialnem položaju
               pripadnic in pripadnikov Slovenske vojske in več kot potrebno je, da se o teh zadevah
               resno pogovorimo in najdemo skupne rešitve, kajti varnostna situacija se nedaleč od
               nas spreminja, lahko se spremeni čez noč in prav bi bilo, da se ne soočamo s takšnimi
               težavami, kot so navedene v tem pozivu. Hvala.</p>
            </sp>
            <sp xml:id="SDZ6-Redna-22-2014-03-03.sp287">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Ramšak.</p>
               <p>Na začetku nisem slišala, ali želite …</p>
            </sp>
            <sp xml:id="SDZ6-Redna-22-2014-03-03.sp288">

               <speaker>SONJA RAMŠAK (PS SDS):</speaker>

               <p>Se opravičujem. Ja, želim, da minister odgovori ustno na to postavljeno vprašanje na
               naslednji seji.</p>
            </sp>
            <sp xml:id="SDZ6-Redna-22-2014-03-03.sp289">

               <speaker>PODPREDSEDNICA ROMANA TOMC:</speaker>

               <p>Dobro, potem bo minister odgovarjal ustno na naslednji seji.</p>
               <p>Sedaj je na vrsti mag. Ivan Vogrin, ki bo postavil vprašanje ministru za pravosodje
               dr. Senku Pličaniču.</p>
            </sp>
            <sp xml:id="SDZ6-Redna-22-2014-03-03.sp290">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča. Spoštovane kolegice in kolegi, spoštovani gospod
               minister!</p>
               <p>Sicer se opravičujem, da ste samo zaradi mojega vprašanja morali priti v teh poznih
               urah, ampak razloga sta dva, ne nepomembna. Prvi je ta, da smo leto dni govorili o
               tako imenovanem zlatem fiskalnem pravilu, ki preprosto govori o tem, da malce obnovim
               za naše državljanke in državljane, da dolgoročno ne moreš več porabiti, pa tudi ne
               srednjeročno, kot si ustvaril. No, zdaj delamo čisto drugače. In drugi razlog je ta,
               da bi jaz moral nekako upravičiti svojo poslansko plačo. Namreč, zdaj ima veliko
               državljank in državljanov zelo majhne plače, nekateri jih celo ne dobivajo, moje
               govorjenje sicer ne bo nič prispevalo k temu, ker tudi nihče ničesar ne upošteva,
               ampak kljub temu bom pa mogoče imel vsaj občutek – občutek, ne pa dejansko –, da sem
               kaj dobrega naredil.</p>
               <p>Naj povem, zakaj sem vprašanje naslovil na vas. Že v začetku februarja sem
               predsednici Vlade postavil vprašanje, kaj je z vpisom zlatega fiskalnega pravila v
               ustavo. Predsednica Vlade oziroma njen kabinet se obnaša kot poštni nabiralnik, kar
               prepošlje to na nek drug urad. In iz nekega drugega urada pa sem na svoji spletni
               strani www.vogrin.eu objavil odgovor, ki je neko dvostransko "bluzenje". Zdaj pa vas
               konkretno sprašujem, pa ne zlonamerno, gospod minister:</p>
               <p>Če podjetje 31. 3. ne odda bilance, dobita kazen direktor in družba, še vedno je bilo
               tako, tudi v mojem primeru, ko nismo oddali, tudi sam sem jo dobil. Ne parlament, ne
               Vlada nista izpolnila svoje zaveze in sprejela do konca novembra prejšnjega leta
               ustavni zakon. Minister, vi ste tukaj povedali pa jaz verjamem, da vi to celo
               verjamete, da smo mi pravna država. V pravni državi ljudje za to, da kršijo zakone,
               odgovarjajo. Povejte, konkretno me zanima iz vaših ust, vi ste pravosodni minister,
               kaj vi menite:</p>
               <p>Kdo bo odgovarjal in kdo bi moral odgovarjati in če bo odgovarjal? Ali lahko tukaj, v
               tej državi tisti, ki so najvišje, delajo, kar hočejo?</p>
               <p>Jaz sem plačal, ker nisem bilance oddal pa tisoče podjetij plačuje kazni, če nečesa
               ne oddajo do roka.</p>
               <p>Hvala lepa že v naprej za odgovor.</p>
            </sp>
            <sp xml:id="SDZ6-Redna-22-2014-03-03.sp291">

               <speaker>PODPREDSEDNICA ROMANA TOMC:</speaker>

               <p>Dr. Pličanič, izvolite.</p>
            </sp>
            <sp xml:id="SDZ6-Redna-22-2014-03-03.sp292">

               <speaker>DR. SENKO PLIČANIČ:</speaker>

               <p>Hvala, spoštovana podpredsednica. Spoštovane poslanke, poslanci, spoštovani gospod
               Vogrin!</p>
               <p>Iz vašega vprašanja izvira več podvprašanj. Mislim, da je glavno vprašanje to, da vas
               skrbi, ker Vlada še vedno ni predlagala v izvedbo zakona, s katerim bi izvedla zlato
               fiskalno pravilo – če sem vas prav razumel. Pa ob tem ste potem še cel kup drugih
               stvari nekako nanizali, ki so v resnici problem v tej naši deželi, ko gre za
               vprašanja, ali je naša dežela že pravna ali ni. Vsi se trudimo, da bi bila čim bolj
               pravna, jaz mislim, da v veliki meri že je, nas pa čaka še precej dela.</p>
               <p>Ko gre za vprašanje zakona, ki bi v zakonu to, kar je v ustavo bilo pred kratkim
               zapisano, pa kot sami veste, ste že nekaj časa poslanec Državnega zbora, gre za
               vprašanje, za katerega sam nisem pristojen. Za to vprašanje je pristojen kolega,
               minister za finance dr. Čufer. Namreč, njegovo ministrstvo je tisto, ki je pristojno
               za finance, kot že ime ministrstva pove, in tudi potem za tak zakon in za vprašanje o
               tem, zakaj ga še ni, ali pa kar bi bilo podobnih vprašanj. Tako žal, tu sam na to
               vprašanje ne morem odgovoriti.</p>
               <p>To priložnost pa naj izkoristim tudi za to, da še enkrat – čeprav sem že ob nekih
               prilikah to posebej poudaril –, ponovno pojasnim, kakšna so pravila igra, ki določajo
               delovanje državne uprave, ministrov in sploh vseh, ki delujemo v javnem namenu
               oziroma z javnim denarjem za javni namen. Ko gre za delovanje Vlade, državne uprave
               in Vlade, je tu temeljno pravilo to, da vsi, vsi ministri in vsi ostali, ki delujemo
               v Vladi in državni upravi, smemo in lahko delamo samo tisto, za kar nas zakon izrecno
               pooblašča, da naj delamo in da moramo delati. Za nas ne velja pravilo, ki sicer velja
               za zasebnike, za državljane, državljanke, pravne osebe iz gospodarstva, iz zasebnega
               sektorja, neko staro pravno pravilo, ki pravi, da je dovoljeno vse, kar ni izrecno
               prepovedano. Ko gre za delovanje javnih oblasti, je pravilno ravno obratno: delamo
               lahko samo tisto, za kar smo izrecno pooblaščeni. To je zdaj samo neka podrobnejša
               razlaga tega, zakaj na to vaše vprašanje ne morem odgovoriti.</p>
               <p>Torej, jaz se moram držati svojih pristojnosti, pristojnosti, povezane z
               ministrstvom, ki ga vodim, kamor pa ne sodi vprašanje zakona, povezanega s fiskalnim
               pravilom. Hvala lepa.</p>
            </sp>
            <sp xml:id="SDZ6-Redna-22-2014-03-03.sp293">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Vogrin želite še besedo? Izvolite.</p>
            </sp>
            <sp xml:id="SDZ6-Redna-22-2014-03-03.sp294">

               <speaker>MAG. IVAN VOGRIN (NeP):</speaker>

               <p>Ja, gospod minister, pravzaprav ste vi na nek način odgovorili. Vi ste povedali:
               zakon nas pooblašča. Torej, če sem prav razumel, ste povedali, da je zakon pooblastil
               ministra za finance, potem se ne čuditi, če bom spet spisal interpelacijo za ministra
               za finance. Potem bodo ljudje spet čisto zgroženi, če pa moramo odgovarjati, gospod
               minister!</p>
               <p>Glejte, vi ste pravzaprav meni odgovorili! Tako sem vsaj razumel, saj mi boste mogoče
               potrdili ali ovrgli. Zdaj pa mogoče samo majhna polemika.</p>
               <p>Vi ste začeli tako: vsi se trudimo. Gospod minister, v tem hudem trudu sem jaz v
               podjetju bankrotiral. Izgubil 4 milijone firminega premoženja, dal lastno poroštvo,
               tako da mi rubijo plačo in tako dalje – v tem mojem trudu. V tem trudu politike pa
               smo lani zadolžili državo za 7 milijard ali 7 tisoč milijonov, letos za 2 tisoč 500
               milijonov doslej, pa še zdaj bomo za 5 tisoč; ljudem nižamo plače, ljudem nižamo
               pokojnine, 130 tisoč je brezposelnih – kdo bo odgovarjal, gospod minister? Vidite, tu
               je razlika! In dokler ne bomo prišli do osebne odgovornosti politikov, se ne bo
               popolnoma nič spremenilo. In dokler bomo pisali zaradi takšnih poslancev, kot je
               Vogrin, smo na slabem glasu, bo narobe; ne zaradi takšnih poslancev, zato ker tako
               vodimo državo, da smo bankrotirali. Zato smo na slabem glasu politiki! Hvala lepa.
            </p>
            </sp>
            <sp xml:id="SDZ6-Redna-22-2014-03-03.sp295">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, izvolite.</p>
            </sp>
            <sp xml:id="SDZ6-Redna-22-2014-03-03.sp296">

               <speaker>DR. SENKO PLIČANIČ:</speaker>

               <p>Hvala gospa, podpredsednica. Spoštovane poslanke in poslanci, spoštovani gospod
               Vogrin! Še enkrat.</p>
               <p>Moram vas demantirati, nisem tega rekel, kar ste vi razumeli, da sem rekel v zvezi s
               kolegom dr. Čuferjem. Povedal sem samo, kdo je v tej vladi pristojen za vprašanja,
               povezana s financami, in da to nisem jaz in da je to pač kolega Čufer. Tako vsa
               vprašanja, ki so povezana s financami, tudi vprašanja, povezana z zlatim fiskalnim
               pravilom, so vprašanja, ki jih je treba nasloviti nanj. To sem povedal in zdaj sem še
               enkrat ponovil.</p>
               <p>Ko pa gre za to, na kar sicer opozarjate v prvem in tem drugem vašem izvajanju –
               opozarjate na to, da je premalo narejenega za to, da bi ta naša država v resnici bila
               pravna, da je premalo narejenega za to, da bi ne samo politiki, bi rekel, vsi javni
               funkcionarji bili bolj osebno odgovorni, za to, kar počnejo, ker nismo samo politiki
               javni funkcionarji. Javnih funkcionarjev je še cela vrsta, recimo, sodniki so javni
               funkcionarji. Skratka, vsi tisti, ki delamo z javnim denarjem, za državljane in
               državljanke, bi v resnici se morali še bolj natančno zavedati tega, da to počnemo.
               Torej, da to počnemo najprej z denarjem, ki ni naš, ampak denar naših državljanov in
               državljank, in da to počnemo v korist državljank in državljanov. Tega zavedanja in
               zlasti delovanja v tej smeri je v naši državi premalo in v tem delu se z vami
               strinjam, da nas vse, tudi vas poslanke in poslance, čaka še veliko dela v tej naši
               državi. Hvala lepa.</p>
            </sp>
            <sp xml:id="SDZ6-Redna-22-2014-03-03.sp297">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Lahko gremo naprej na naslednje vprašanje. Mag. Majda Potrata ima vprašanje za
               ministra za kulturo dr. Uroša Grilca.</p>
            </sp>
            <sp xml:id="SDZ6-Redna-22-2014-03-03.sp298">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani gospod minister, kolegica in
               kolegi!</p>
               <p>Ne prvič bom spraševala v zvezi z ljubiteljsko dejavnostjo. Kulturna društva so ena
               najstarejših oblik organizirane civilne družbe na Slovenskem in na to so opozorili
               tudi na posvetu 7. februarja 2014, ko so pripravili posvet o vlogi ljubiteljske
               kulture pod naslovom Kaj kultura praznuje. Eno od dejstev, na katere je treba
               opozoriti, je bil tudi sporazum o zavezništvu za kulturo. Takih sporazumov o
               zavezništvu za kulturo bi potrebovali tudi na izvedbeni ravni, ne samo na ravni
               simbolnega in vsebinskega, zaradi tega, ker tisto, kar umanjka, je pravzaprav denar
               za delovanje ljubiteljske kulture. Na posvetu je bilo opozorjeno na to, da je
               področje ljubiteljske kulture v zadnjih treh letih realno izgubilo več kot četrtino
               sredstev, ki jih je nekdaj imelo za delo, in da se stanje utegne kmalu še poslabšati,
               da pa so pravzaprav tudi skoraj pri kraju vse tiste rezerve, ki so jih kulturna
               društva lahko uporabljala za svojo dejavnost.</p>
               <p>Ne morem tudi mimo tega, da smo ob sprejemu Resolucije o Nacionalnem programu za
               kulturo posebej poudarjali pomen skupnega slovenskega kulturnega prostora, kjer
               ljubiteljska kultura odigrava neprecenljivo pomembno vlogo. Podobno kohezivno vlogo v
               tej državi pa imajo tudi tista kulturna društva, ki ne pripadajo društvom članov, ki
               jim je slovenščina materinščina, ampak so to kulturna društva drugih pripadnikov
               narodov in narodnosti, ki živijo v državi Sloveniji. Zato je izguba teh pozicij
               izredno občutljivo vprašanje, zato vas, spoštovani gospod minister, sprašujem:</p>
               <p>Kako bo Ministrstvo za kulturo ohranjalo oziroma krepilo položaj ljubiteljske kulture
               in kako bo krepilo položaj ljubiteljske kulture tudi v skupnem slovenskem kulturnem
               prostoru?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-22-2014-03-03.sp299">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Doktor Grilc, izvolite.</p>
            </sp>
            <sp xml:id="SDZ6-Redna-22-2014-03-03.sp300">

               <speaker>DR. UROŠ GRILC:</speaker>

               <p>Spoštovana podpredsednica, spoštovane poslanke in poslanci. Zahvaljujem se za to
               vprašanje.</p>
               <p>Res je, ljubiteljska kulturna dejavnost je ena izmed najpomembnejših in treba je
               priznati, tudi ena izmed najbolj uspešnih kulturnih mrež, ki deluje na našem območju,
               ki je uspešna predvsem tudi zaradi tega, ker demografsko zelo daleč sega v zelo
               različne kraje, v zelo različne regije in s to svojo mreži, za katero skrbi približno
               90 zaposlenih v okviru Javnega sklada za kulturne dejavnosti, pokriva zelo raznolike
               kulturne ponudbe. 4 tisoč 900 kulturnih društev je registriranih na področju
               ljubiteljskih kulturnih dejavnosti, združujejo približno 100 tisoč aktivnih članov.
               Javni sklad za kulturne dejavnosti sam organizira kar nekaj prireditev, skupaj z
               društvu, skupaj tudi z Zvezo kulturnih organizacij približno 2 tisoč 400 letno in
               samo na teh prireditvah se zbere približno 500 tisoč obiskovalcev. Gre torej za
               mrežo, ki deluje tako na ravni podpore produkcijam na različnih področjih dejavnosti,
               na ravni izobraževanja in seveda na ravni tudi promocije kulturne dejavnosti.</p>
               <p>Nacionalni program za kulturo je določil štiri zelo jasne cilje, za katere pa lahko
               že v tem trenutku ugotavljam, da so ne le črke na papirju, ampak se tudi
               uresničujejo. Prvi cilj, ohranitev obsega ob tem pa nadaljnje izboljšanje kvalitete
               in prepoznavnosti produkcije na področju ljubiteljske kulture, je osredotočen na
               oblikovanje tako imenovanega študijskega centra za področje kulturnih dejavnosti in
               je že vključen v shemo Jamstva za mlade in tudi že vemo in lahko v številkah povemo,
               da bomo zanj v letu 2014 in v letu 2015 namenili 800 tisoč evrov. Študijski center je
               izredno pomemben in je razvojni projekt zato, ker bo izobraževal mlade mentorje za
               ljubiteljska kulturna društva. S tem pa bo po eni strani mladim nudil nove možnosti
               za karierni razvoj, po drugi strani pa dejansko zagotovil tudi kvalitativno rast
               ljubiteljske kulture na celotnem slovenskem kulturnem prostoru.</p>
               <p>To je povezava tudi z drugim ciljem, za katerega prav tako iščemo realne možnosti za
               financiranje v okviru tistih evropskih sredstev, ki so vezani na čezmejne programe.
               Namreč, ljubiteljska kulturna dejavnost je tudi pri slovenskih zamejcih izredno
               razgibana, zlasti v tistem segmentu, kjer govorimo o zborovski dejavnosti, in v
               tistem segmentu, kjer govorimo o folklori, velike želje pa so zlasti pri razvoju
               gledališče dejavnosti. V kontekstu oblikovanja Nacionalnega programa za kulturo in
               obiska pri zamejskih društvih in pri kar nekaj pogovorih z njimi smo Javni sklad za
               kulturne dejavnosti pooblastili, da pripravi zelo konkretne projekte, kjer bi bogata
               zborovska dejavnost v smislu odličnih izvajalcev, pa tudi v smislu odličnih mentorjev
               in strokovnega osebja, bila tista, ki bi na nek način bila tvorno osišče tudi za
               razvoj zamejskih društev.</p>
               <p>Tretji cilj, ki je povezan z Nacionalnim programom za kulturo, je vezan na najmanj
               100 medresorskih razvojnih projektov, ki bodo promovirali ljubiteljsko kulturo kot
               pomemben dejavnik oblikovanja ustvarjalne družbe. Tukaj se osredotočamo na vse tiste
               aktivnosti, ki so povezane s kulturno-umetnostno vzgojo, se pravi s tistim segmentom,
               ki poskuša kulturo povezovati s pedagoškimi procesi. V tem smislu je projekt, ki ga
               izvaja Javni sklad za kulturne dejavnosti, kulturna šola, v katerega je že vključenih
               140 slovenskih osnovnih šol, primer dobre prakse, na osnovi katerega mislimo graditi
               tudi vnaprej.</p>
               <p>No, in zadnji cilj, ki ga moram pač omeniti, je digitalizacija, vezana zopet na zelo
               uspešno in bogato zborovsko dediščino. Konkreten projekt, ki je pred nami: 100 tisoč
               enot, od tega 90 tisoč zborovskih enot, 5 tisoč enot s področja instrumentalne glasbe
               in 5 tisoč enot z drugih glasbenih področij. Tudi to je v izvajanju pri Javnem skladu
               za kulturne dejavnosti. Hvala.</p>
            </sp>
            <sp xml:id="SDZ6-Redna-22-2014-03-03.sp301">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Magistrica Potrata, izvolite.</p>
            </sp>
            <sp xml:id="SDZ6-Redna-22-2014-03-03.sp302">

               <speaker>MAG. MAJDA POTRATA (PS SD):</speaker>

               <p>Hvala za ta del odgovora.</p>
               <p>Gospod minister, saj z drugimi besedami ali drugače oblikovano je velika večina teh
               dejavnosti, ki ste jih vi preko štirih ciljev, mogoče samo tisti prvi, preko sheme za
               mlade, ni funkcioniral. Drugi so na nek način že opravljali svojo funkcijo tudi v
               preteklosti. Ampak tisto, kar skrbi je, ali bo ob tem zmanjševanju sredstev, ob
               denimo 3-odstotnem zmanjšanju zaposlenih na Javnem skladu za kulturne dejavnosti –
               zakon o tem skladu smo sprejeli pred nekaj leti in uredili tako pravni položaj
               tistega, kjer država vstopa v razmerje do Zveze kulturnih društev, kar je civilna
               družba, no, zavezništvo je pa podpisal še Državni svet.</p>
               <p>Ampak tisto, kar vas sprašujem zdaj v nadaljevanju, je to, da ne moremo spregledati
               težav, ki so povezane z avtorskimi pravicami. Je že res, da je s SAZAS bil dogovor
               dosežen, ampak še vedno je treba odvajati denar, denimo tudi za odpeto himno v
               Državnem zboru, tudi če jo zapoje zborček iz osnovne šole. Tu ostaja problem, kako
               urediti financiranje velikih umetniških korpusov za daljši čas, najbolj odmevni sta
               usoda APZ Tone Tomšič in Akademske folklorne skupine France Marolt, pa tudi o Carmini
               Slovenici bi se dalo marsikaj povedati, pa gre vendarle za skupine, ki dosegajo
               vrhunske uspehe. Zato me zanima:</p>
               <p>Ali imate v mislih kakšno sistemsko zakonsko rešitev za urejanje področja
               ljubiteljske kulture?</p>
               <p>Hvala.</p>
            </sp>
            <sp xml:id="SDZ6-Redna-22-2014-03-03.sp303">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dr. Grilc, izvolite.</p>
            </sp>
            <sp xml:id="SDZ6-Redna-22-2014-03-03.sp304">

               <speaker>DR. UROŠ GRILC:</speaker>

               <p>Hvala lepa.</p>
               <p>Res je, če pogledamo državni proračun, so se v zadnjih letih sredstva, namenjanje
               financiranju Javnega sklada za kulturne dejavnosti, drastično zniževala. V letu 2011
               so ta sredstva, denimo znašala skoraj 5,3 milijona evra, v letu 2012 so padle na
               slabih 4,5 milijona evra, v letu 2013 na dobrih 4 milijona evra in 2014, letos, so
               najnižja do sedaj – 3,8 milijona evra. Moramo seveda reči, da predlog proračuna za to
               področje v letu 2015 oziroma sprejeti proračun kaže boljšo sliko, zopet beležimo rast
               in ravno zato je zelo pomembno tisto, kar sem navedel v prvem odgovoru, da dejavnost
               Javnega sklada v tistem delu, ki je usmerjen izrazito razvojno, v tistem delu, kjer
               se osredotoča na mlade, v tistem delu skratka, kjer gre za cilje, ki so usklajeni z
               evropsko politiko, v naslednjem obdobju veže zelo konkretno tudi na pridobivanje
               evropskih sredstev. Konkretno, primer Jamstvo za mlade, je primer, ki seveda ni
               vključen v ta proračun državnega financiranja, kjer gre za samo dejavnost in za
               financiranje konkretnih programov, ampak je že to eden izmed tistih razvojnih ciljev,
               ki smo ga uspeli realizirati že v letošnjem letu in ki bo v letošnjem letu, upam da,
               prinesel tudi rezultate. Kombinacija evropskih sredstev in državnih sredstev je tu
               nujna. Verjamem, da bo Javni sklad za kulturne dejavnosti glede tega kar uspešen.</p>
               <p>Drugič, treba je seveda povedati, da ljubiteljska kulturna dejavnost je izredno močno
               vpeta v kulturno dejavnost lokalnih skupnosti. Lokalne skupnosti so tudi izredno
               pomemben financer te dejavnosti. Glede na to, da je novi krovni zakon o kulturi jasno
               napovedal, da potrebujejo lokalne skupnosti lokalne programe za kulturo za naslednje
               srednjeročno obdobje, sem prepričan, da je v vsaki lokalni skupnosti to tudi
               priložnost, da temeljito premislijo, na kakšen način se ljubiteljska kulturna
               dejavnost vključuje v njihovo kulturno življenje in njihov kulturni razvoj in tu
               občine zelo pospešeno spodbujamo k tem premislekom in k temu, da ljubiteljsko
               kulturno dejavnost v marsikaterem okolju umestijo kot ključno. Poleg knjižničarstva
               je v marsikaterem lokalnem okolju ta dejavnost pravzaprav edina glede na število vseh
               občin, ki jih imamo.</p>
               <p>Ali razmišljamo o posebni zakonski ureditvi – zaenkrat ne. Če bo pobuda za neko
               konkretno rešitev prišla od spodaj, bomo tudi o tem razmislili. Ključno pa nam je,
               ravno na osnovi primerov velikih paradnih konjev, da se politika Javnega sklada za
               kulturne dejavnosti v naslednjem obdobju profilira, tako kot se je, denimo, na
               gledališkem delu na primeru Šentjakobskega gledališča s prehodom na večletno
               financiranje, se to isto mora v letošnjem letu zgoditi tudi za… /izklop
               mikrofona/</p>
            </sp>
            <sp xml:id="SDZ6-Redna-22-2014-03-03.sp305">

               <speaker>PODPREDSEDNICA ROMANA TOMC:</speaker>

               <p>Hvala lepa ministru. Čas je potekel.</p>
               <p>In še zadnje vprašanje danes za sicer odsotnega ministra za notranje zadeve dr.
               Viranta, zastavil pa ga bo gospod Borut Ambrožič.</p>
            </sp>
            <sp xml:id="SDZ6-Redna-22-2014-03-03.sp306">

               <speaker>BORUT AMBROŽIČ (NeP):</speaker>

               <p>Hvala za besedo, predsedujoča.</p>
               <p>Kljub odsotnosti ministru želim zastaviti vprašanje in že na začetku prosim za podajo
               ustnega odgovora na naslednji seji.</p>
               <p>Vprašanje se nanaša na Zakon o uravnoteženju javnih financ, ki ga je pravzaprav
               sprejela prejšnja koalicija in nekako je doletel tudi sedanjo koalicijo, zato
               ministra za notranje zadeve dr. Gregorja Viranta, ki je zadolžen tudi za področje
               javnega sektorja in področje lokalne samouprave, sprašujem:</p>
               <p>Ali ima resorno ministrstvo že zbrane podatke, koliko javnih uslužbencev v javnem
               sektorju in lokalni samoupravi je bilo upokojenih na podlagi 188. in 266. člena
               Zakona o uravnoteženju javnih financ od njegove uveljavitve pa do danes?</p>
               <p>Kot verjetno veste, ZUJF v 188. členu ureja prenehanje pogodbe o zaposlitvi, zato
               skladno s to določbo pogodba o zaposlitvi preneha javnemu uslužbencu v primeru, ko
               izpolni pogoje za pridobitev pravice do starostne pokojnine na podlagi prvega
               odstavka 36. člena, v povezavi s prvim odstavkom 54. člena ter četrtim odstavkom 430.
               člena ali 402. členom ZPIZ. Omenjeni 188. člen ZUJF ureja tudi status javnih
               uslužbencev, ki pod pogoji, kot jih ZUJF določa za prenehanje pogodbe o zaposlitvi,
               izpolnijo po njegovi uveljavitvi pogoje tudi na dan uveljavitve ZUJF.</p>
               <p>Vsi ti členi so namenjeni, kot jih je javnost definirala, nekako prisilni upokojitvi
               javnih uslužbencev, zato bi že zaradi same analize sprejetega zakona bilo zanimivo
               slišati:</p>
               <p>Koliko javnih uslužbencev, kot rečeno že v naslovu vprašanja, je bilo do danes
               upokojenih?</p>
               <p>Hvala lepa.</p>
            </sp>
            <sp xml:id="SDZ6-Redna-22-2014-03-03.sp307">

               <speaker>PODPREDSEDNICA ROMANA TOMC:</speaker>

               <p>Hvala lepa gospodu Ambrožiču. Sprejeli smo tudi vašo pobudo za ustni odgovor.</p>
               <p>S tem smo izčrpali vsa vprašanja, zato prekinjam to točko dnevnega reda, ki jo bomo
               nadaljevali v četrtek, 6. marca 2014, ko bomo v Državnem zboru v okviru glasovanj
               odločali tudi o predlaganih sklepih.</p>
               <p>S tem prekinjam 22. sejo Državnega zbora, ki jo bomo nadaljevali jutri ob 9. uri
               dopoldne. Hvala lepa vsem za prisotnost in srečno pot domov! <title>(SEJA JE BILA
                  PREKINJENA 3. MARCA 2014 OB 19.04.)</title>
               </p>
            </sp>
         </div>
      </body>
   </text>
</TEI>
