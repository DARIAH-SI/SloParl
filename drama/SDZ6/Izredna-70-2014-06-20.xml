<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-70-2014-06-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8228CF5BC28B5198C1257D9B0050A085</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=8228CF5BC28B5198C1257D9B0050A085</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-70-2014-06-20.DZ" n="70">
               <name>Izredna</name>
               <date when="2014-06-20"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-70-2014-06-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 70. izredne seje </stage>
            <stage type="chairman">Sejo je vodil predsednik Državnega zbora Janko Veber.</stage>
            <stage type="time">Seja se je začela ob 10.uri. </stage>
            <p>/5. TOČKA – POROČILO O DELU KOMISIJE ZA NADZOR OBVEŠČEVALNIH IN VARNOSTNIH SLUŽB V LETU
            2013 <stage>(TAJNO)</stage>. </p>

            <p>Razprava o poročilu brez navzočnosti javnosti</p>

            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Nadaljujemo prekinjeno 70. izredno sejo Državnega zbora. <title>Nadaljujemo s prekinjeno
                  5. točko dnevnega reda – to je z obravnavo Poročila o delu Komisije za nadzor
                  obveščevalnih in varnostnih služb za leto 2013.</title>
               </p>
               <p>Prehajamo na razpravo o ugotovitvah in stališčih komisije ter o predlogu sklepa, ki
               ga je zboru predložila Komisija za nadzor obveščevalnih in varnostnih služb. Besedo
               bi lahko imel dr. Jožef Kunič – trenutno ni v dvorani. Potem gospod Mihael Prevc – ga
               tudi ni trenutno v dvorani, potem gospod Jožef Horvat – ga ni v dvorani, gospod Jožef
               Jerovšek – ga tudi ni, gospod Dragutin Mate – ga tudi ni, gospod Franc Bogovič – ga
               ni v dvorani, dr. Ljubica Jelušič se odpoveduje, gospa Marjana Kotnik Poropat – je ni
               v dvorani, gospod Aljoša Jerič – ga trenutno ni v dvorani, mag. Ivan Vogrin – ga ni v
               dvorani, gospa Jasmina Opec – je ni v dvorani, gospa Alenka Pavlič – je ni v dvorani,
               gospod Dragan Bosnić – ga ni v dvorani.</p>
               <p>Gospod Srečko Meh. Izvolite, imate besedo.</p>
            </sp>
            <sp who="SDZ6:MehSrečko">

               <speaker>SREČKO MEH (PS SD):</speaker>

               <p>Spoštovani gospod predsednik. poslanke in poslanci, gospod državni sekretar!</p>
               <p>Danes na tej seji pravzaprav ob zaključku tega sklica Državnega zbora razpravljamo
               tudi o eni izjemno pomembnih tem, to je o delu komisije za nadzor
               varnostno-obveščevalnih služb, in na začetku naj povem, da Socialni demokrati
               podpiramo sklepe in da seveda tudi izjavljamo, da je material dobro pripravljen in da
               je komisija opravila svojo vlogo in tudi naloge, ki jih je imela, in da vse službe,
               ki smo jih nadzirali in tudi z njimi sodelovali, dobro opravljajo svoje delo.</p>
               <p>Posebej se mi zdi potrebno poudariti dejstvo, da smo obravnavali različne primere, ki
               so se dogajali na tak ali drug način in so posegali v delo komisije za nadzor
               obveščevalnih in varnostnih služb, in naj posebej povem, da smo poskušali, da smo
               nadzirali in tudi kontrolirali izvajanje služb in spoštovanje zakonov in ustave. To
               je pravzaprav izjemno pomembno vprašanje in tukaj smo ugotovili, da so službe v
               okviru svojih pristojnosti opravljale, vsaj na tistih področjih, ki smo jih
               kontrolirali, vse tiste naloge, skladno z zakonodajo – kot prvo sporočilo.</p>
               <p>Kot drugo sporočilo smo že kar nekajkrat tudi povedali, da v Sloveniji obstaja
               ogroženosti z ekstremizmi, z raznimi ekstremizmi, da pa je ta ogroženost nizka. To se
               pravi, da službe bedijo nad tem, kar se dogaja, da ogroženost ni visoka in da smo
               seveda podvrženi tudi vsemu tistemu, kar se okoli nas dogaja. To se mi zdi seveda
               pomembno sporočilo.</p>
               <p>In še tretje sporočilo, da je treba na področju zakonodaje pazljivo spreminjati – ali
               pa tudi ne – zakonodajo, s katero bi posegli eventualno v pravice človekove svobode,
               torej vsakega posameznika, pa seveda tudi absolutno pravico, da vsak človek ve o tem,
               če se z njim kaj dogaja. Zaradi vsega tega je komisija za nadzor
               varnostno-obveščevalnih služb tista komisija, ki dela brez prisotnosti javnosti,
               kadar pa smo soočeni s posameznim problemom, potem ta problem zelo pazljivo
               obravnavamo in poskušamo zagotavljati vse potrebno, kar je za delo služb in komisije
               tudi potrebno. Še enkrat Socialni demokrati predlagane zaključke sprejemamo. Hvala
               lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednja ima lahko besedo mag. Jana Jenko, ki je trenutno ni v dvorani. Potem gospod
               Alojzij Potočnik – ga ni v dvorani. Gospa Maša Kociper – je ni v dvorani, gospod Ivan
               Hršak – ga ni v dvorani, gospod Rihard Braniselj je odjavljen, gospod Jani
               Möderndorfer – ga ni v dvorani, gospod Franc Jurša – ga ni v dvorani.</p>
               <p>Gospod Jerko Čehovin – ga ni v dvorani. Sprašujem predstavnika Vlade, ali želi
               besedo? Ne želi. Želi besedo predlagatelj? <stage>(Ga ni v dvorani.)</stage></p>
               <p>Ugotavljam, da so vsi prijavljeni razpravljavci dobili besedo – tisti, ki so bili
               prisotni v dvorani. Ker pa čas, določen za razpravo, še ni potekel, sprašujem, ali
               želi na podlagi prvega odstavka 71. člena Poslovnika Državnega zbora še kdo
               razpravljati. Samo kot opozorilo, če želita v tej fazi razpravljati tudi predlagatelj
               gospod Dragutin Mate in predstavnik Vlade, predlagam, da se ta hip prijavita k
               besedi, ker pozneje ne bo mogoče sprejemati prijav k razpravi. Ugotavljam, da je
               prijavljen samo gospod Jožef Jerovšek.</p>
               <p>Izvolite, gospod Jerovšek, imate besedo.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>V zvezi s temi sklepi in ugotovitvami imam samo kratko intervencijo v zvezi s tem,
               kar je prej gospod državni sekretar rekel, da izjemno temeljito preiščejo vsako
               odtekanje tajnih podatkov ali informacij.</p>
               <p>V zvezi s to problematiko želim samo to reči, da to ne drži povsem in je treba biti
               naklonjen resnici. Namreč, po nekem našem obisku, po neki naši seji komisije, ki je
               bila zaprta za javnost, se je v časovnem terminu 14 dni ali nekaj takega pojavil v
               časopisu članek, ki je govoril o naši seji, izpod peresa novinarja Karbe. Šlo je za
               popolne insinuacije in dezinformacije, o čem naj bi se pogovarjali, kako naj bi se
               poročalo, se zanimalo o nadzoru nad profesorjem Andrejem Kurnikom, enem izmed
               vstajniških voditeljev – pa ni bil omenjen, absolutno ne, ta doktor! Seveda sem potem
               postavil poslansko vprašanje Vladi, zakaj je prišlo do te zlorabe in če je Vlada
               preiskala to politično zlorabo, ker je šlo za politično zlorabo, pa ne bom obnavljal
               celotne vsebine. Gospa generalna sekretarka, ki je preko premierke nek predstojnik
               Sove, Slovenske obveščevalno-varnostne agencije, ni želela odgovoriti; malo je
               odgovoril gospod Virant, sicer pa nič informacij. In mi smo se potem na naslednjem
               obisku na Sovi prepričali, da Vlada sploh ni vprašala Sove, kaj so ukrenili, ali so
               raziskali te informacije. Sploh ni poskušala odgovoriti poslancu in se ni zanimala!
               To je pa nezaslišan škandal, seveda, ki se je zgodil. In na podlagi tega je poslancu
               z nekim političnim filingom jasno, da so bile te dezinformacije v časopis plasirane
               zavestno in da je bilo za Vlado potem boleče, da bi morala poročati, na kakšen način
               se je to zgodilo in kaj je ugotovila. Seveda je moj nastop z namenom, da se takšno
               nezaslišano ravnanje s strani služb ne bi ponovilo, da se obiski komisije uporabijo
               za politične diskvalifikacije in politično obračunavanje. To se je takrat
               zgodilo.</p>
               <p>Upam, da je moje poslansko vprašanje in tudi ta današnji nastop jasno opozorilo, da
               se to ne sme dogajati. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem zaključujem razpravo.</p>
               <p>Ugotavljam, da k predlogu sklepa amandmaji niso bili vloženi, tako bo Državni zbor
               glasovanje o predlogu sklepa, ki ga je zboru predložila Komisija za nadzor
               obveščevalnih in varnostnih služb, opravil danes, čez pol ure v okviru glasovanj.</p>
               <p>S tem prekinjam to točko dnevnega reda. Prekinjam tudi 70. izredno sejo Državnega
               zbora, ki jo bomo z glasovanji nadaljevali ob 12.25.</p>
               <stage type="time">(Seja je bila prekinjena ob 11.55 in se je nadaljevala ob 12.25.)</stage>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje! Nadaljujemo
               prekinjeno sejo zbora. Prehajamo na glasovanja zbora o predlogih odločitev, zato vas
               prosim, da preverite delovanje glasovalnih naprav. Je vse v redu z glasovalnimi
               napravami? <title>Nadaljujemo s prekinjeno 2. točko dnevnega reda, to je s prvo
                  obravnavo Predloga zakona o fiskalnem pravilu.</title>
               </p>
               <p>Prehajamo na odločanje o naslednjem predlogu sklepa: Predlog zakona o fiskalnem
               pravilu je primeren za nadaljnjo obravnavo. Ob tem vas obveščam, da bo na podlagi
               tretjega odstavka 148. člena Ustave Republike Slovenije sklep sprejet, če bosta zanj
               glasovali vsaj dve tretjini vseh poslancev. To je 60 ali več. Lahko odločimo?</p>
               <p>Obrazložitev glasu v imenu Poslanske skupine Slovenske demokratske stranke ima mag.
               Andrej Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovani predsednik, spoštovani kolegi in kolegice!</p>
               <p>V Poslanski skupini Slovenske demokratske stranke smo predlagali zakon o fiskalnem
               pravilu zato, da uredimo javne finance na način, da prihodnji rodovi ne bodo
               plačevali obresti, ki jih je naredila ta generacija. Zato je nujno potrebno uskladiti
               prihodke in odhodke državnih proračunov, proračunov celotne države ter začeti
               zmanjševati zadolževanje države. To je osnovni namen tega zakona. Poleg tega je namen
               tudi, da se prekine z neustavnostjo stanja, v kateri je država. Dejstvo namreč je, da
               je maja leta 2013 bila sprejeta sprememba Ustave Republike Slovenije, v tej določbi
               je tudi določba, da je treba neustavno stanje dejansko urediti v naslednjih šestih
               mesecih. Vlada tega ni storila. Zaradi tega je bila ustanovljena posebna delovna
               skupina, ki je pripravila zakon. Vlada tudi na podlagi tega osnutka zakona ni
               uskladila zakona med političnimi strankami. Zato smo se v Slovenski demokratski
               stranki odločili, da predlagamo zakon o fiskalnem pravilu v splošno razpravo. Splošna
               razprava je pokazala, da obstajajo določene razlike med političnimi strankami, vendar
               te razlike niso nepremostljive. Tega zakona se ne dela za katerokoli vlado, dela se
               pač za naslednjo vlado, katerakoli že to bo. In v Slovenski demokratski stranki
               predlagamo, da se zakon podpre, da se 3 ali 4 vprašanja uredijo v nadaljnjem
               postopku, da se politične stranke sporazumejo o rešitvah, ki niso odločilne le za
               Slovensko demokratsko stranko, ampak za celotno državo; ne le za sedanjo generacijo,
               ampak tudi za prihodnjo generacijo in prihodnje generacije.</p>
               <p>Zato bomo v Slovenski demokratski stranki podprli zakon o fiskalnem pravilu in
               pozivamo tudi vse ostale politične stranke, da zakon podprejo in naredijo nekaj
               dobrega za prihodnje rodove.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Nove Slovenije ima gospod Jožef Horvat.
            </p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Bom čisto kratek, ker smo pravzaprav v razpravi povedali vse. Poslanska skupina Nove
               Slovenije-krščanski demokrati ocenjujemo, da je treba ta predlog zakona o fiskalnem
               pravilu v prvem branju podpreti. Je dobra osnova za dober končni izdelek, ki bi ga
               oblikovali v drugi obravnavi. Glejte, minili sta dve leti, pa še trije meseci zraven,
               odkar je bila podpisana mednarodna pogodba, t. i. fiskalni pakt, in minili so meseci,
               ki so v zakonu bili določeni, v katerih bi morala vlada pripraviti zakon o fiskalnem
               pravilu. Mi obžalujemo, obžalujemo, da do tega ni prišlo, kljub temu da smo vse
               poslanske skupine tukaj pokazale veliko dobre volje, veliko strokovnosti in veliko
               zagnanosti, da bi dejansko zakon o fiskalnem pravilu bil tudi sprejet. Na žalost to
               usklajevanje med poslanskimi skupinami ni bilo vodeno kot projekt, ni bilo časovnice,
               po kateri bi usklajevanje potekalo. Če bi to bilo tako, če bi bilo to usklajevanje o
               vladnem zakonu o fiskalnem pravilu vodeno kot projekt, bi danes mi ta zakon, to z
               gotovostjo lahko trdim, imeli pod streho. Imamo pa še, kolegice in kolegi, dovolj
               časa, in prepričan sem, da tudi dovolj volje, da naredimo dober zakon o fiskalnem
               pravilu in da ga sprejmemo. Za to je seveda danes potrebnih 60 glasov. Nova Slovenija
               bo k temu po svojih močeh prispevala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Državljanske liste gospod Starman.</p>
            </sp>
            <sp who="SDZ6:StarmanBojan">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik.</p>
               <p>Tudi Državljanska lista bo absolutno podprla ta zakon. Za nas to pomeni, da se
               dejansko najde eno soglasje v naši državi, da na dolgi rok res ne moremo več si
               dovoliti večjega trošenja, kakor lahko ustvarimo. Zato se mi zdi, da je nujno
               potrebno, da ne čakamo s tem, da pričnemo postopek. Dejansko je mogoče še kaj
               popraviti v zakonu, vendar pa zame to pomeni eno veliko moralno obveznost vseh, ki
               tukaj sedimo in ki smo dolžni narediti korak, da se enkrat ustavi to noro
               zadolževanje in da se posveti temu, da bomo več ustvarjali in seveda na tak način
               zagotovili blaginjo, socialno državo in vse skupaj. Vemo, da na dolgi rok, brez da
               povečamo novo vrednost, brez da več ustvarimo, to ne bo šlo. Zadolževanje za
               programe, ki jih imamo, je pač absurdno, zato je nujno in bomo v Državljanski listi
               100 % podprli ta predlog zakona. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Slovenske ljudske stranke ima gospod
               Franc Bogovič.</p>
            </sp>
            <sp who="SDZ6:BogovičFranc">

               <speaker>FRANC BOGOVIČ ( PS SLS):</speaker>

               <p>Tudi v Poslanski skupini Slovenske ljudske stranke se zavedamo, da so urejene finance
               osnova za dobro delo, da je delo povsod, tako v družinskem proračunu, malem podjetju,
               velikem podjetju, zagotovo tudi v državi. Kaj pomenijo neurejene finance v podjetjih,
               smo se prepričali v zadnjih petih letih, ko je cela vrsta podjetij zaradi napačnih
               odločitev na tem področju prišla tako daleč, da je celo končalo v stečaju. Finančna
               politika, ki se vodi v Sloveniji vse od konca leta 2008, se pravi od leta 2009 naprej
               do danes, mogoče s kakšno izjemo vmes, je politika, ki je državo pripeljala tako
               daleč, da smo prišli z 8 milijard zadolžitve na 28. Skrajni čas je, da slovenska
               politika na tem področju najde konsenz, da sprejme fiskalno pravilo. Izvedbeni zakon
               o fiskalnem pravilu je tisti, ki bo določil, s kakšno dinamiko se bo ta primanjkljaj
               najprej anuliral, se pravi, da bomo leto končali najprej pozitivno, se pravi brez
               novih kreditov za tekoče poslovanje, in v kakšnem roku bomo potem tudi začeli
               kredite, ki jih imamo, resnici na ljubo, zelo veliko, tudi odplačevati. Vsi se
               zavedamo, da tega ne moremo narediti v enem letu, zato tudi izvedbeni zakon to
               omogoča.</p>
               <p>V Slovenski ljudski stranki smo sodelovali pri pripravi tega zakona od vsega začetka,
               podpirali tudi sprejem in zapis tega pravila v slovensko ustavo in se hkrati tudi
               zavezali, da bomo konstruktivni tudi pri pripravi izvedbenega zakona, ki bo naredil
               ta pravila. Žal se v tem letu in pol, skoraj, v dobrem letu, ki je bil na razpolago
               za to, ni storilo to, kar smo si zapisali v ustavo, da bomo storili v pol leta. Ne bi
               iskal razlogov, zakaj se tega ni naredilo, ključno pa je, da se slovenska politika
               zresni in tudi na tem področju začne odgovorno ravnati. Del tega koraka je tudi to,
               da se v prvem branju sprejme zakon, na osnovi česar je treba dati glave skupaj in
               finalizirati delo, ki je bilo pričeto. Zato potrjujem to, kar smo povedali tudi v
               stališču poslanske skupine, da bomo v Poslanski skupini Slovenske ljudske stranke
               enotno podprli ta predlog zakona v prvem branju, se pravi, izvedbenega zakona o
               fiskalnem pravilu.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Socialnih demokratov ima gospod Matevž
               Frangež.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Socialni demokrati predlaganega zakona ne bomo podprli, ker pravzaprav postavlja
               strožja merila od tistih zavez, ki jih je Slovenija prevzela ob podpisu fiskalnega
               pakta. S sprejetjem takšnega zakona bi si Slovenija dodatno omejila možnosti,
               zavezala roke za to, da na pameten način reši svoje javnofinančne probleme. In kaj je
               pameten način za rešitev javnofinančnih izzivov, ki so pred nami – gospodarska rast
               in povečevanje zaposlenosti. Samo v tem tednu imamo iz evropskega okolja nekaj resnih
               novih opozoril. Predstavniki Mednarodnega denarnega sklada trdijo, da bi nadaljnje
               zaostrovanje vprašanja dolga držav in strogih pravil Evropske unije pri razreševanju
               deficita pomenilo nadaljnje zaostrovanje recesije in ošibljeno gospodarsko rast.
               Evropski socialisti so v tem tednu v pogojevanju podpore Jean-Claude Junckerju kot
               morebitnemu šefu Evropske komisije postavili jasen pogoj, da pričakujejo, da bo
               Evropska komisija nekoliko sprostila visoka pričakovanja do držav, ki jih muči visok
               deficit. In še več, tudi vicekancler in minister za ekonomijo Sigmar Gabriel v nemški
               vladi je v tem tednu sporočil, da je dolg, nastajanje dolga in povečevanje dolga
               treba preprečiti, vendar ne na račun zmanjšane gospodarske rasti, ki lahko edina
               pripelje do novih delovnih mest.</p>
               <p>V času, ko smo vajeni o Sloveniji povedati vse najslabše, v času, ko v medijskem
               prostoru vidimo, da je pravzaprav edina pametna alternativa pobeg iz države, je treba
               opozoriti tudi na dobre novice. In dobre novice tega časa so, da Slovenija beleži
               gospodarsko rast. Slovenija zmanjšuje brezposelnost. V zadnjega pol leta smo z
               rekordne številke 130 tisoč brezposelnih prišli na številko 117 tisoč 800
               brezposelnih. Med nami je torej 12 tisoč brezposelnih manj. Od tega je v nekaj
               mesecih zaradi ciljanih ukrepov za zaposlovanje mladih svojo priložnost na trgu dela
               dobilo 7 tisoč mladih. To, spoštovane in spoštovani, so dobre novice. In tisto, kar
               danes Slovenija potrebuje, je nadaljevanje in pospeševanje gospodarske rasti, ne pa,
               da si bo s pravili, ki prekomerno zaostrujejo njene možnosti, pravzaprav omejila
               sposobnost za to, da na pameten način spodbuja gospodarsko rast – tega ne
               potrebujemo. Da, potreben je konsenz o izvedbenem zakonu za fiskalno pravilo, vendar
               na pameten način, ki bo te možnosti povečeval in ne poslabševal.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo? Želi še kdo obrazložiti glas v lastnem imenu? Več vas je, zato
               predlagam, da izvedemo prijavo za obrazložitve glasu, da ne bo napak.</p>
               <p>Besedo ima mag. Ivan Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Mi smo bili dolžni sprejeti zakon o fiskalnem pravilu do konca novembra 2013. To
               zavezo smo sprejeli v maju 2013. Danes, 8 mesecev po izteku roka, se sprašujemo, ali
               bi sprejeli to fiskalno pravilo ali ne. Imate občutek, smo mi resen zbor? 117 tisoč
               ljudi – morali bi se drugače vprašati. 117 tisoč ljudi v tej državi nima dela, 200
               tisoč upokojencev po navedbi poslanke DeSUS živi pod pragom revščine. To je posledica
               tega, da smo preveč trošili in premalo ustvarili. In fiskalno pravilo ni nič drugega
               kot varovalka, kot to, da se pač jasno zavežemo tudi z zakonom, da ni mogoče več
               nadaljevati divjega plesa, trošenje javnega sektorja, če gospodarstvo ne ustvarja. In
               da je treba iz usmeritve v delitev preiti v usmeritev v ustvarjanje. Samo to govori
               fiskalno pravilo razprave. Ne z besedami, ljudje, z dejanji ljudem dokazujemo, koliko
               smo resni. Tu je zdaj priložnost, da glasujemo in z dejanji pokažemo, da nam je za
               Slovenijo, da nam je za upokojence, za študente, za dijake in tako dalje, kajti
               uravnoteženje javnih financ je pogoj za to, da lahko tudi vse te obveznosti
               izpolnjujemo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Franc Breznik. Se odpoveduje. Besedo ima gospod Jakob Presečnik.
            </p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik.</p>
               <p>Torej kot smo že rekli in v mnenju poslanske skupine k tej točki in pri tem, kako
               bomo glasovali v zvezi s to točko, me zanima, da omenim, ker se večkrat omenjajo
               kakšna imena evropskih državnikov in tako naprej, zagotovo je potrebno v prvi vrsti
               omeniti socialista, člana SDP oziroma takratnega nemškega kanclerja Schröderja. Ta je
               s programom oživitve nemškega gospodarstva, še posebno pa z ukrepi konsolidacije
               javnih financ, popeljal oziroma pripravil Nemčijo, da krize praktično ni občutila, če
               sicer malo karikativno, malo mogoče zavito rečem. Ampak zagotovo nemško gospodarstvo
               krize ni čutilo niti slučajno v takšni meri, kot jo čutijo nekatere druge države.
               Zaradi tega je seveda to dober primer, kako se je treba obnašati tudi v časih, ko
               javne finance niso v najboljši kondiciji.</p>
               <p>V SLS smo včeraj ponudili vsem strankam, ki se borijo za to, da postanejo
               parlamentarne stranke, in tisti, ki smo že, zavezo o državniški drži in poimenovali
               smo jo Deklaracija 5, v kateri je v petih točkah tudi ena od zadev ureditev javnih
               financ in uveljavitev fiskalnega pravila. Pomeni zaveza vsem, ki bodo ali bomo
               soustvarjali slovensko politiko nadalje, da se zavežemo, v katerih točkah bomo seveda
               omogočili, da ta država gre razvojno naprej. Zato bom tudi jaz podprl to v prvi
               obravnavi. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Marko Pavlišič.</p>
            </sp>
            <sp who="SDZ6:PavlišičMarko">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Levici ne smemo zaupati v upravljanje javnih financ in desnici ne osebne svobode,
               zato je prav, da smo oboje zapisali v ustavo in z vpisom v ustavo smo se zavezali
               tudi, da bomo sprejeli izvedbeni zakon v roku šestih mesecev. Vlada je delala na tem,
               svojega dela žal ni dokončala, sedaj imamo pa pred seboj poslanski zakon, ki bazira
               tako na Šušteršičevem kot tudi na Čuferjevem predlogu in bistveno ne odstopa od
               obeh.</p>
               <p>Ne leva ne desna politika upravljanja javnih financ ni prava. Prava politika je
               razuma politika javnih financ, osnova na vpisanem pravilu v ustavo, ki smo ga
               sprejeli z dvotretjinsko večino in prav je, da bi tudi ta izvedbeni zakon sprejeli z
               dvotretjinsko večino. Ta izvedbeni zakon je toliko bolj potreben v tem trenutku, ker
               imamo na računih države in na računih državnih bank veliko denarja, ki poraja velike
               apetite. Apetite, zamaskirane v socialistične lepe besede. Zato bom ta izvedbeni
               zakon podprl.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo o zakonu. Navzočih je 73 poslank in poslancev, za je glasovalo 41, proti
               24.</p>
               <p><stage>(Za je glasovalo 41.)</stage> <stage>(Proti 24.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda. <title>Nadaljujemo s prekinjeno 
                  3. točko dnevnega reda, to je z obravnavo 
                  Predloga zakona o spremembi Zakona o pogojih koncesije za izkoriščanje
                  energetskega potenciala spodnje Save po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlog zakona niso bili vloženi, prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Lahko odločimo?</p>
               <p>Obrazložitev glasu v imenu Poslanske skupine Slovenske demokratske stranke ima mag.
               Andrej Vizjak.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>Najprej hvala lepa vsem tistim, ki ste najavili podporo temu zakonu, kajti v
               Poslanski skupini Slovenske demokratske stranke bomo zakon podprli. Zakon se je
               znašel na poslanskih klopeh zaradi tega, da ne pride do zastoja pri gradnji
               hidroelektrarne Brežice, to je predzadnje hidroelektrarne v spodnjesavski verigi
               hidroelektrarn na spodnji Savi. Vsi, ki nekoliko več poznajo ta projekt in razmere na
               tem projektu, vedo, da bi se projekt ustavil, če tega zakona ne bi bilo, saj
               obstoječi zakon, ki ga ta predlog nadgrajuje, predvideva, da se infrastrukturne
               ureditve oziroma akumulacijski bazen financirajo iz podnebnega sklada. Denar
               podnebnega sklada, približno 10 milijonov evrov, se je Ministrstvo za kmetijstvo in
               okolje odločilo nameniti za druge namene, kljub temu da je to edini vir za
               financiranje infrastrukture na spodnji Savi. Teh 10 milijonov evrov se je Vlada
               oziroma konkretno ministrstvo odločilo, da ga bo namenilo Eko skladu za financiranje
               energetske obnove stavb, kakor tudi za nabavo avtobusov v Ljubljani in Mariboru, pa
               še za nekatere druge namene. Skratka, denarja za spodnjo Savo ni bilo. In ker se
               gradi energetski del in ker bi se ustavila gradnja na infrastrukturnem delu, če se ne
               zagotovijo sredstva iz vodnega sklada še v prehodnem obdobju dveh let, bi s tem
               nastala gospodarska škoda. Torej, meni je žal, da moramo poslanci reševati tako
               zadevo, da Vlada ni prišla s tem zakonom. Torej, ta zakon je bil poslanski zakon kot
               izhod v sili in verjamem, da bomo s to rešitvijo tudi poslanci naredili dobro
               delo.</p>
               <p>Razočaran sem tudi nekoliko nad tem, da včeraj, ko smo imeli vsebinsko razpravo o tem
               zakonu, predstavnikov Vlade tu ni bilo. Vlada nima stališča okoli tega zakona. Na
               matičnem delovnem telesu smo slišali, da Ministrstvo za kmetijstvo in okolje
               nasprotuje zakonu, ministrstvo, pristojno za energetiko, ta zakon podpira, Vlada sama
               pa pravzaprav ne ve. Mislim, da je to relativno slabo glede na to, da se ta projekt
               odvija, da se elektrarna že gradi, ne da se samo načrtuje, ta elektrarna se že gradi.
               Nekaj milijonov evrov je podjetje že vložilo v gradbeno jamo in v priprave na
               gradnjo. Torej, če se akumulacijski bazen ne bo gradil sočasno, lahko nastane velika
               gospodarska škoda. Pomembno je, da je akumulacijski bazen treba graditi tudi sočasno
               z remontom Nuklearne elektrarne Krško. Če se tega ne naredi, potem je zopet neka
               18-mesečna zamuda.</p>
               <p>Spoštovani, prosim za podporo temu. Sicer pa verjamem, da boste tudi pritisnili
               takšen gumb, kot ste včeraj v stališčih poslanskih skupin napovedali.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Slovenske ljudske stranke gospod Franc
               Bogovič.</p>
            </sp>
            <sp who="SDZ6:BogovičFranc">

               <speaker>FRANC BOGOVIČ (PS SLS):</speaker>

               <p>Projekt izgradnje hidroelektrarn na spodnji Savi poteka vse od konca 90. let,
               operativno v tem stoletju, in za nami so že uspešno zgrajene tri hidroelektrarne,
               četrta je v gradnji in en del investicije predstavlja tudi ta infrastrukturni del, ki
               je posvečen predvsem protipoplavni zaščiti Posavja. Doslej se temu projektu lahko
               zahvalimo, da je Sevnica protipoplavno zaščitena, v veliki meri že tudi Krško, s
               projektom hidroelektrarne Brežice pa se največ poplavne varnosti zagotovi ob sotočju
               reke Krke in reke Save, kjer ste lahko v preteklih letih iz leta v leto, ko so bile
               te velike vode, gledali grozljive prizore z območja Krške vasi in podobno.</p>
               <p>Vir, vodni sklad je vir, v katerem se na leto zbere približno 40 milijonov evrov, in
               dobrih 30, 32 milijonov evrov prispeva energetika. Tudi koncesije, ki se plačujejo iz
               teh objektov, ki se sedaj gradijo, na eni strani najprej seveda energetska podjetja
               proizvedejo zeleno električno energijo, vsaka hidroelektrarna pomeni 1 % slovenske
               oskrbe z obnovljivimi viri z zeleno energijo. Na drugi strani pa tudi s koncesijskimi
               dajatvami in z vodnim skladom povrnejo te dajatve, ki se sedaj vlagajo v
               protipoplavno zaščito v obdobju 40 do 50 let. Ta investicija je zelo pomembna tudi
               zato, ker se v celoti izvaja s slovenskim znanjem. Izvaja ga slovenska projektiva,
               slovenska strojegradnja, slovenska gradbena operativa. Edini del, ki se uvozi, je
               generator v tej elektrarni, kar predstavlja približno 15 % cele investicije. Gre za
               enega od najboljših mogočih teh javnih objektov, s katerim tudi ustvarjamo zagon
               gospodarstva. Za nami so trije projekti, odlično izpeljani v rokih, tudi v finančnih
               okvirih, zato mislim, da je ta manko sredstev, ki je sedaj nastal zaradi nižjih
               prilivov v podnebni sklad in tudi druge rabe tega podnebnega sklada – enostavno, za
               ti dve leti je treba zagotoviti, v tem času pa najti tudi ustrezen dolgoročen vir, da
               se ta investicija izpelje do konca, se pravi še hidroelektrarna Mokrice.</p>
               <p>Ni nepomembno povedati, da smo že v tistem času, ko sem sam bil minister za
               kmetijstvo in okolje, pričeli aktivnosti za pridobitev 70 milijonov evrov kredita
               Evropske investicije banke. V lanskem letu je bil kredit odobren in tudi to, da sedaj
               omogočimo to investicijo, sprošča ta kredit, ki ga imamo po manj kot 2 % obresti meri
               in na dobo 20 let s pet- ali šestletnim moratorijem. Gre za pomemben projekt;
               projekt, s katerim nadaljujemo ta projekt hidroelektrarn na spodnji Savi in upam, da
               čim prej pridemo tudi na srednjo Savo in tudi na Muro, in da ta cikel <gap n="…"/> <stage>/ znak za
               konec razprave/</stage> <gap n="…"/> v Sloveniji zaključimo tak način.</p>
               <p>Zato tudi sam v imenu Slovenske ljudske stranke najavljam podporo temu zakonu in
               prosim tudi za podporo vse ostale kolegice in kolegi.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo v imenu poslanske skupine?</p>
               <p>V imenu Poslanske skupine Zavezništvo Alenke Bratušek, gospa Maša Kociper.</p>
            </sp>
            <sp who="SDZ6:KociperMaša">

               <speaker>MAŠA KOCIPER (PS ZaAB):</speaker>

               <p>Hvala lepa.</p>
               <p>Res je, tudi v Poslanski skupini Zavezništvo Alenke Bratušek bomo podprli ta zakon.
               Mnogo je bilo že povedano, zakaj. Jaz bi dodala samo še to, da je zakon nastajal pred
               leti, in sicer so ga vložili trije poslanci LDS, gospod Avšič, gospod Janc in gospod
               Anderlič, pri pisanju tega zakona pa so sodelovali nekateri najvidnejši člani naše
               stranke in še vedno menimo, da je ta projekt treba dokončati. Zakon je prvotno
               predvidel dokončanje v dvanajstih letih. Vmes so tako eni kot drugi malo nagajali pri
               umeščanju v prostor, pri zagotavljanju financiranja za infrastrukturni del in tako se
               je vse skupaj zamaknilo za štiri leta, ampak še bolj se bo, če ne bomo omogočili tega
               podaljšanja financiranja za nadaljnji dve leti.</p>
               <p>Ne za tiste, ki to veste, ampak za tiste, ki nas morda gledajo, bi spomnila, da je
               vodni sklad bil ustanovljen istočasno s tem zakonom in da se ne polni iz proračuna,
               kot morda narobe kdo od poslušalcev ali gledalcev misli, ampak se polni iz že
               zgrajenih in delujočih hidroelektrarn na vseh slovenskih rekah. Se pravi, ne samo v
               Posavju, ampak tudi sicer. Je pa res, da največ sredstev iz tega sklada dobi prav
               Posavje, ampak iz razlogov, ki so bili prej že navedeni, to ni nič slabega. Na ta
               način se je Posavje uspešno spopadlo s poplavno problematiko. Dogaja se tam izgradnja
               potrebne infrastrukture, nivo podtalnice je pod kontrolo in ne nazadnje tudi ta
               projekt, ko bo dokončan, bo predstavljal drugi največji vir za polnjenje vodnega sklada v bodoče.</p>
               <p>Tako glede na vse povedano in glede na to, da je naša predsednica Vlade gospa Alenka
               Bratušek pred slabima dvema mesecema otvorila infrastrukturo v hidroelektrarni
               Brežice, bomo v Poslanski skupini Zavezništvo ta zakon podprli. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu poslanskih skupin smo zaključili obrazložitve glasu.</p>
               <p>V osebnem imenu ima besedo gospod Matevž Frangež.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Izgradnja verige hidroelektrarn na Savi je izjemno pomembna in absolutno spoštujem
               ambicijo predlagateljev, da s sprejetjem tega zakona pospeši in omogoči financiranje
               projekta v Brežicah. Toda, mariborski poslanci že vrsto let – in iz korektnosti velja
               poudariti, da je bil od vseh nas pri tem vprašanju najbolj aktiven gospod Janez Ribič
               – opozarjamo na krivično delitev sredstev iz vodnega sklada. Največji financer
               vodnega sklada so Dravske elektrarne. Porečje Drave pa je v primerjavi s
               privilegiranostjo porečja Save pravzaprav izrazito deprivilegirano pri uporabi
               sredstev vodnega sklada. Boste rekli, ja morda, ampak na Dravi nimate potreb. Ni res!
               Leto in pol nazaj so kraje ob Dravi prizadele katastrofalne poplave, tisto je bil
               zadnji rdeči alarm, povzročena gospodarska in človeška škoda, ki je pokazala, da je
               treba reagirati in poplavno varnost ob reki Dravi popraviti. In ko govorimo o teh
               sredstvih, bi želel glasovati za, ampak zaradi tega, ker se s tem zakonom nadaljuje
               neuravnoteženo financiranje iz vodnega sklada, pri čemer se ponovno zapostavlja
               Drava, kot se pri vprašanju siceršnjega položaja Dravskih elektrarn v slovenski
               energetiki, pač v tem primeru tega ne morem podpreti.</p>
               <p>Poudarjam, tudi minister Bogovič in sedanji minister Židan sta zaključila zgodbo o
               uporabi kohezije za poplavno varnost ob reki Dravi. Desetine milijonov gre zdaj
               uspešno v krepitev poplavne varnosti, ampak to pač ni dovolj. Poplavno varnost ob
               reki Dravi je treba za potrebe ljudi, za varovanje njihovega premoženja pa tudi
               njihovih življenj urgentno popraviti. Zato mislim, da je takšna rešitev, kot jo
               predlagate krivična.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Matjaž Han.</p>
            </sp>
            <sp who="SDZ6:HanMatjaž">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Vidi se da je predvolilna mrzlica, da vsak nastopa, kako je treba storiti za svoj
               okraj in tako naprej, od Andreja, Francija, zdaj že Matevž in tako naprej, zdaj se bo
               še kdo drug javil.</p>
               <p>Eno stvar bom rekel, jaz bom podprl, absolutno, ta zakon, pa ne zato, ker ga je
               Andrej Vizjak sam vložil, pa bi ga lahko dal v sopodpis Franciju in tako naprej, če
               smo pred enimi tremi leti skupaj en zakon pisali, ampak ker gre za predvolilno
               mrzlico, to razumem in želim vsem kolegom, da bodo vendarle izvoljeni. Ampak, v
               Sloveniji se moramo nekaj dogovoriti, ko se spravimo k velikim investicijam, kot je
               TEŠ, kot so hidroelektrarne, kot bo, upam drugi tir, kot upam, da bo ne vem kaj, še
               tretja razvojna os. Za božjo voljo, dajmo, preden bomo podpisali prvo pogodbo,
               poiskati vire financiranja, ki bodo spremljali investicijo od prvega do zadnjega dne,
               in nadzirati investicije, da se ne bodo vmes nekateri napajali, tako ali drugače, da
               ne bodo prišli očitki, da se preveč v Sevnici in Krškem gradi. Vse vabim, da naj
               pridejo pogledati, kaj in kako se gradi iz tega denarja.</p>
               <p>Tako bom ta zakon podprl, ker vem, da se bo to nadaljevalo, ker so v Posavju že
               sklicali izredno sejo, ker se bo delala promocija pri tem, hvala bogu, če bo zaradi
               tega kakšen poslanec več izvoljen, ampak pomembno je, da dokončamo investicijo, ki
               predvsem daje energetsko samooskrbo tej državi in drugo, protipoplavno varnost za en
               del Slovenije.</p>
               <p>In upam, da bomo kdaj rešili tudi Dravo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Srečko Meh.</p>
            </sp>
            <sp who="SDZ6:MehSrečko">

               <speaker>SREČKO MEH (PS SD):</speaker>

               <p>Jaz vodji poslanske skupine Matjažu Hanu povem, da ne kandidiram in da ne govorim
               zaradi tega, ker bi delal EPP, kot mnogi od tistih, ki ste danes tukaj govorili.</p>
               <p>Vsi, ki boste pa ta zakon podprli, pa se spomnite, ko bo spet nastala povodenj na
               Dravi – kdo bo takrat odgovoren? Zakaj ko bodo vode in ujme na drugih vodotokih,
               takrat se spomnite tega, kako ste glasovali in kako smo razdelili vodni sklad.</p>
               <p>Gospe in gospodje, za lokalno infrastrukturo hidroelektrarne Brežice bomo dali iz
               vodnega sklada, oprostite, 131 milijonov, iz podnebnega sklada bomo dali pa 25
               milijonov. Ko govorimo o investicijah, potem lahko povemo, da so se investicije
               enormno povečale, kadar govorimo o tem. Recimo, Boštanj je bil zgrajen za 91
               milijonov, kot je bil planiran. Blanca – planiranih 80 milijonov, zgrajena 132, Krško
               86 milijonov – 173 milijonov, Brežice 84 milijonov, zgrajena za 276 milijonov.
               Infrastrukturni objekti so dvakrat, trikrat, štirikrat višji, kot so sami energetski
               objekti. Vsi energetski objekti na spodnji Savi pravzaprav so obvladljivi. Lokalna
               infrastruktura pa se draži enormno. Mi tam, gospe in gospodje, delamo 2 tisoč 500
               metrov cest, delamo bazene, delamo tribune, delamo seveda vse ostalo, kar je. Zato
               pravim, ni prav – jaz podpiram, da se gradijo elektrarne na spodnji Savi, podpiram,
               da se tudi investicijski programi naredijo, ampak ne na ta način, gospe in gospodje,
               da celotni Sloveniji jemljemo ves razpoložljivi denar za urejanje vodotokov.</p>
               <p>Ko boste glasovali za, se spomnite, kdo je odgovoren za to, da so povodnji na Dravi,
               če hočete, pa še na drugih vodotokih, da jih ne naštevam. Glasoval bom proti.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Renata Brunskole.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Najlepša hvala.</p>
               <p>Sama kot poslanka Državnega zbora celotno obdobje delujem v smeri podpore projektom,
               ki delujejo v dobrobit razvoja Republike Slovenije. Ne glede na to, da območje
               spodnje Save ni v Beli krajini, ampak je v Posavju, zagotovo podpiram projekt,
               katerega je nujno treba dokončati. Mislim, da ljudje v Posavju pričakujejo takšno
               odločitev Državnega zbora, ki bo v dobrobit prebivalcev. Danes v Posavju, jutri v
               Savinjsko-šaleški dolini, pojutrišnjem v Beli krajini, kdaj na Koroškem, Primorskem
               in tako dalje pa vse do Pomurja.</p>
               <p>Torej, to spremembo zakona bom podprla in želim si za prihodnje, katerakoli vlada bo,
               da bo določena vprašanja, ki so bila tudi z naših razprav nekaterih podana, torej
               tudi vezano na transparentnost, vezano na vire, mogoče kdaj v prihodnosti še bolj
               dorečena, da ne bo potem dilem, zakaj je kdaj katera vlada ali kateri sklic državnega
               zbora sprejel takšno in takšno odločitev. Ljudje ob spodnji Savi si zaslužijo, da se
               ta projekt dokonča in da se dokonča celotna infrastruktura. Predlog bom podprla.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Andrej Vizjak.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovani, za razliko od nekaterih drugih energetskih projektov je imel ta
               energetski projekt v celoti v začetku zaprto finančno konstrukcijo. Sklad za vode,
               kot je gospa Kociper povedala, je bil ustanovljen samo zato, da se financira
               infrastrukturo na spodnji Savi. Sklep vlade Antona Ropa iz leta 2002 govori, da se
               bodo sredstva Sklada za vode prioritetno namenila za financiranje infrastrukture na
               spodnji Savi. kdor tega ne ve, pač ne ve in ni res, spoštovani, da ni bil v začetku
               tega projekta zagotovljen tudi finančni vir za financiranje infrastrukture. Še več.
               Sfinancirana infrastruktura preko elektrarn daje ponovno vir za gradnjo
               infrastrukture, kajti koncesijske dajatve od hidroelektrarn, kajti tudi vodna
               povračila od hidroelektrarn so namenski vir za financiranje vodne infrastrukture, v
               nasprotju z blokom 6, spoštovani, ki ni imel zaprte finančne konstrukcije nikoli in
               še danes ne. Torej to je ena stvar.</p>
               <p>Druga stvar je. Investicija se vrši v okviru planiranega, res pa je, da je del
               povečan zaradi zahtev zlasti Ministrstva za okolje zaradi nadomestnih habitatov in
               nesrečnih številnih drugih ureditev, ki so posledica zahtev ministrstva, ne pa
               nikakršne lokalne ali druge <gap n="…"/> In večina sredstev se namenja za vodno infrastrukturo,
               za vodno infrastrukturo, za urejanje vodotokov. Pa še nekaj, projekt ne pomeni,
               seveda v energetskem smislu, veliko. To je državni projekt, to ni Vizjakov lokalni
               projekt, gre za nacionalni projekt, ki ga vse vlade tiščite v svoje programe. To je
               pomemben protipoplavni projekt, ki bo zaščitil Posavje pred poplavami. To je pomemben
               projekt za ohranjanje podtalnice na Krško-brežiškem polju, to je pomemben projekt za
               razvoj kmetijstva, saj omogoča namakanje v tem delu. Skratka in ne nazadnje gre za
               zagon slovenskega gospodarstva, ki ob tem lahko dela, še posebej lokalnega.</p>
               <p>Torej, spoštovani, ta zakon bom podprl iz vseh teh naštetih razlogov.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala. Besedo ima mag. Ivan Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Tudi mene ne grabi predvolilna mrzlica, ker ne kandidiram, zato ni moja razprava
               predvolilna, menim pa, da tisti, ki imajo pomisleke pri podprtju tega zakona, lahko
               pripravijo na hitro po vzoru tega zakona zakon o pogojih za izkoriščanje energetskega
               potenciala Drave in že čez teden ali 14 dni na izredni seji sprejmemo takšen
               zakon.</p>
               <p>Namreč, zakaj? Govorimo o številkah 100, 200 milijonov, mi smo se zadolžili v enem
               letu za 10 milijard. Če pri naslednji zadolžitvi za 10 milijard izločimo 200
               milijonov za izkoriščanje energetskega potenciala Drave, bomo seveda naredili največ.
               Zato gospoda Frangeža pozivam, hitro naj pripravi zakon, ga vloži v proceduro,
               preidimo od besed k dejanjem, od besed se ne da živeti. Bom podprl zakon in tudi, če
               bi prišel o Dravi, bi ga seveda podprl. In upam, da bo prišel. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Havla.</p>
               <p>Torej smo pri obrazložitvi glasu in naslednji je gospod Tomaž Lisec. Izvolite.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Zakaj sploh razglabljamo o tem zakonu? Zato, ker očitno Vlada oziroma pristojno
               ministrstvo, ni naredilo svojega dela. Še več, pristojno ministrstvo ima odklonilno
               stališče do zakona, Vlada pa mnenja sploh nima.</p>
               <p>Najprej glede financ. Letos bo v vodnem skladu ostalo 20 milijonov evrov. Torej
               pozivam vse tiste, ali na ministrstvih ali poslanci iz določenega okolja, da
               pripravijo projekte, ne želje, pripravijo projekte in verjamem, da takrat bomo
               oziroma bodo posavski poslanci podprli tudi tiste projekte. Dejstvo pa je, prej bo
               dokončana izgradnja verige hidroelektrarn na spodnji Savi, prej bo več denarja tudi
               za ostale zadeve. Morda premalo omenjamo, da gre za infrastrukturni projekt v času,
               ko se infrastrukturni projekti ustavljajo, ko gradbeništvo nima dela. Gre za
               obnovljiv vir energije, majhen delež, ampak tisti, ki spremljate malo evropska
               poročila glede ekoloških tem, veste, da je tudi majhen napredek velik napredek. Torej
               antipot projektom a la TEŠ 6.</p>
               <p>Tretjič, gre za protipoplavno zaščito, ki smo jo tudi v Posavju zelo potrebni.
               Prihajam iz Sevnice in vem, kaj je doživel kolega Franci Bogovič v Krškem, in vem,
               kaj je doživel kolega Andrej Vizjak v Brežicah, ko smo bili Sevničani zaradi dveh
               hidroelektrarn že rešeni. Četrtič, gre za urejanje vodotokov, tudi Sava ima vodotoke,
               ne samo Drava in ostale reke, tudi tam je treba urejati vodotoke. Peto, možnost
               namakanja v kmetijstvu, razvoj turizma; tudi v Posavju smo od kmetijstva zelo odvisni
               in želimo razvoj turizma.</p>
               <p>Skratka, več kot več razlogov, da zakon podpremo. Še enkrat pozivam vse tiste, ki
               govorite o projektih glede vode pri svojih področjih: naredite projekte, podprli jih
               bomo. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Havla tudi vam.</p>
               <p>Gospod Franc Bogovič bo še obrazložil glas.</p>
            </sp>
            <sp who="SDZ6:BogovičFranc">

               <speaker>FRANC BOGOVIČ (PS SLS):</speaker>

               <p>Protipoplavna zaščita je zagotovo ena od prvih prioritet, ki jo moramo v Sloveniji
               izvesti. Eno leto sem bil minister in v tistem času smo določili 61 poplavnih
               območij, ovrednotili, več kot 600 do 800 milijonov je okvirno ocena, ker je zelo
               težko naprej točno oceniti vrednost teh projektov. Evropska investicijska banka to
               podpira. V tem letu smo – sedaj se nadaljuje, kot je dejal gospod Frangež – začeli in
               se nadaljujejo protipoplavne zaščite na Savinji od Luč preko Celja, Vojnika, Laškega,
               kakor tudi to, na kar je gospod Ribič opozarjal – vidimo, da uspešno, dva mandata –,
               tudi območje Dupleka in tega konca, kjer so bile hude poplave. Zavedajmo se, da je
               bilo v enem škodnem primeru, ko je Drava poplavila, 180 milijonov evrov škode. Tu pa
               govorimo o teh desetinah milijonov, ki jih vlagamo v protipoplavno zaščito, da se to
               več ne zgodi.</p>
               <p>Ko je bilo toliko besed o treh hidroelektrarnah. Približno 130 milijonov je bila
               zaščita od Vrhovega pa do Krškega. Sedaj je večji projekt, ker gre za akumulacijo,
               kjer je treba dvigniti tudi vodo 10 metrov visoko, ker gre tudi za namakanje Krškega
               polja in podobne zadeve, zato je tudi ta zadnji akumulacijski jez, ki mora imeti
               volumna za celodnevno obratovanje, toliko večji. Ko govorimo o teh desetinah ali
               stotinah milijonov, 130 milijonov je manj kot 10 % Termoelektrarne Šoštanj. S tega
               mesta še enkrat trdim, da je tudi velenjski premog treba izkopati. Tako bi pri takih
               temah pričakoval malce širši pogled kot vsak na svojo dolino. Znamo tudi drugi tako
               narediti. Konec koncev se bo mogoče tudi TEŠ zaključil, če bo prišel denar iz
               posavskega energetskega bazena in bo pomoč na razpolago. Bodimo kolegi in mislimo o
               Sloveniji in ne vsek o svojem ribniku.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala. Prehajamo na odločanje o zakonu.</p>
               <p>Glasujemo. Navzočih je 72 poslank in poslancev, za je glasovalo 57, proti 6.</p>
               <p><stage>(Za je glasovalo 57.)</stage> <stage>(Proti 6.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je s tretjo obravnavo Predloga zakona o spremembah in dopolnitvah Zakona o
                  dostopu do informacij javnega značaja v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Lahko odločimo?</p>
               <p>Obrazložitev glasu v imenu Poslanske skupine Državljanske liste ima gospod Rihard
               Braniselj.</p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>O čem danes odločamo? Če bi vprašali vse bančnike tega sveta, ali to zadevo podpirajo
               ali ne bodo rekli: ne. Vsi bančniki tega sveta bi bili do nezavesti proti, ker zadeva
               posega v temelje bančništva, to pa je bančna tajnost. In iz tega naslova tudi
               razumljiva zadržanost Banke Slovenije, Evropske centralne banke, Zveza bančnikov in
               tako dalje. Vendar bančna tajnost v svetu ni več absolutna in tudi ne sme več biti
               absolutna. Vse države financirajo propadle banke in pravico imajo davkoplačevalci, da
               vedo, kaj in komu odplačujejo kredite.</p>
               <p>Zato predlagam, da to novelo podpremo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo o zakonu? Obrazložitev glasu v imenu poslanske skupine? Ne. V lastnem
               imenu?</p>
               <p>Obrazložitev glasu v lastnem imenu ima Darko Jazbec.</p>
            </sp>
            <sp who="SDZ6:JazbecDarko">

               <speaker>DARKO JAZBEC (ZaAB):</speaker>

               <p>Hvala lepa za besedo.</p>
               <p>Moram reči, da sem zelo natančno poslušal razpravo tukaj. Moje ugotovitve potem so
               naslednje. Če je Banka Slovenije proti, ECB ni naklonjena, Združenje bank Slovenije
               ni naklonjeno: če gre za odstop od sistemske ureditve po zakonu o bančnosti in če je
               kršeno načelo zaupanja in s tem zmanjšana konkurenčnost, potem dejansko, če bi
               glasoval za, bi glasoval proti stroki. Delati proti stroki pomeni delati nestrokovno
               in verjetno to ni v redu za državo. Vpraševal sem se, čemu bi sploh bilo namenjeno,
               da bi delal nestrokovno. Torej, če bi šlo za element všečnosti ali pa če bi na osnovi
               kakšne slabe vesti iz preteklosti v smislu napad je najboljša obramba. Tudi mene ni
               prepričal najpogosteje slišan argument na razpravi, da davkoplačevalci imajo pravico,
               da vedo, kaj so plačali. Saj tudi zdravstveni prispevek je nek obvezen davek, pa to
               ne pomeni, da sedaj imamo vsi pravico vedeti vse diagnoze vseh pacientov. Zato bom
               glasoval proti. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Obrazložitev glasu ima še gospod Jakob Presečnik.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa. Saj lahko v imenu poslanske skupine ali v svojem imenu. Obrazložil bom v
               svojem imenu, bo pa tako zagotovo glasovala celotna poslanska skupina.</p>
               <p>Mislim, da spoštujemo bančno tajnost. Ta je izredno pomembna, kot je pomembno tudi
               to, kar je pred mano rekel kolega – tajnost osebnih podatkov na področju zdravja.
               Vendar se moramo zavedati, da gre tu za tako imenovane slabe kredite, ki niso bili
               preneseni na slabo banko, in v tem je problem. Saj ne gre za kredite, ki so normalni,
               ki se jih normalno odplačuje, s katerimi ni nobenih problemov, temveč gre za tiste
               zadeve, ki so slabe – že sama beseda pove, kam spadajo. O tem smo mnogo govorili že
               pri sprejemanju prejšnje novele zakona pred nekaj meseci. Predlog z amandmajem, ki je
               bil tudi z našim podpisom, je govoril o podobni rešitvi ali enaki rešitvi, ampak
               očitno takrat kot opozicijski poslanci nismo dobili te priložnosti, da bi Državni
               zbor sprevidel, da je treba tudi to vnesti v to spremembo zakona. Zato ne glede na
               to, kdo zdaj predlaga, kdo ne, bomo ta predlog z veseljem podprli in tudi jaz osebno.
               Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Ivan Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Pojem bančna tajnost bi v tem primeru morali zamenjati s pojmom bančna kraja. Namreč,
               krediti, ki so bili najeti z zavarovanji in so bili najeti s poštenimi nameni za
               proizvodne in druge dejavnosti, so neproblematični in jih lahko vsi vidijo. Sam sem
               najel kredit za podjetje oziroma moje podjetje ga je najelo, ta kredit je slab kredit
               in ga lahko vsi gledajo, ni treba ničesar skrivati, pod nobeno bančno tajnostjo, ker
               je bil kredit porabljen za namen, za katerega je bil najet. Če pa je nekdo najel
               100-milijonski kredit in denarja ni vložil v proizvodnjo, v stroje, v halo, ampak
               odnesel v davčno ugodno okolje, v tujino na tajni račun, zdaj pa ta kredit ni šel na
               slabo banko, ampak je ostal na banki, potem pa se ta človek in ti ljudje morajo bati.
               Vidite, danes ne govorimo o ničemer drugem kot o tem, da morajo biti vsi ljudje in
               vsa podjetja v enakem položaju. In ta zakon, ta novela zakona to omogoča oziroma s
               sprejetjem te novele zakona bodo vsa podjetja in vsi ljudje v enakem položaju.</p>
               <p>Zato bom za to glasoval in srčno upam, da bo novela zakona tudi sprejeta, v duhu
               tega, kar govorimo, da smo za pravično in pošteno Slovenijo. Ta zakon omogoča
               pravično in pošteno Slovenijo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>To novelo Zakona o dostopu do informacij javnega značaja bom podprl; kot tudi obe
               poslanski kolegici. V bistvu smo prvo vajo že opravili, vendar neuspešno, v tretjem
               branju, ko smo obravnavali novelo zakona. Takrat smo, Nova Slovenija, Slovenska
               demokratska stranka in Slovenska ljudska stranka, vložili amandma v tretjem branju,
               pa ni bil sprejet. To vajo zdaj ponavljamo in izgleda, da bomo to vajo opravili
               uspešno.</p>
               <p>Seveda, bančna tajnost je osnovni postulat bančništva, toda vrtalci bančne luknje
               niso bančniki. To novelo zakona bom potrdil, bom glasoval za, tudi in predvsem zato,
               ker od mene to zahtevajo davkoplačevalci, državljanke in državljani te države. Tudi
               davčna tajnost je osnovni postulat davčnega sistema neke države. Ampak v Državnem
               zboru smo sprejeli zakon, da davčne dolžnike pod posebnimi kriteriji objavimo na
               spletni strani. Ali se je podrl svet? Ne, ni se. Kaj se je zgodilo? Več davka država
               pobere. To so učinki in pričakujem, da bodo tudi tu za državo dobri učinki, če se bo
               ta novela zakona uveljavila v polni meri. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Bojan Starman.</p>
            </sp>
            <sp who="SDZ6:StarmanBojan">

               <speaker>BOJAN STARMAN (PS DL):</speaker>

               <p>Hvala lepa za besedo. Tudi jaz bom absolutno ta zakon podprl. Na žalost je to eden od
               edinih načinov, da se na nek način s kontrolo, ki je ne zna opraviti niti Banka
               Slovenije niti organi, ki nadzirajo in revidirajo poslovanje v bankah, da to
               omogočimo ljudem, medijem in tako naprej, da bomo sami nadzirali in videli, kaj se v
               teh bankah dogaja. Edini inštrument, edini način je transparentnost in javnost
               nekaterih podatkov, in to tistih podatkov, za katere bomo mi plačevali; državljanom
               bo izstavljen račun. Ne govorim o vseh, ampak o tistih, ki niso vrnjeni. To nas je do
               zdaj stalo okrog 10 milijard evrov, ko se je enostavno špekuliralo in povečevalo to
               bančno luknjo brez kakršnegakoli nadzora in še vedno bi se želeli nekateri skrivati v
               teh javnih podatkih in delati in mrcvariti po tem našem denarju, tako kot se je do
               zdaj. Še enkrat: podprl bom.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo o zakonu. Navzočih je 72 poslank in poslancev, za je glasovalo 41, proti
               30.</p>
               <p><stage>(Za je glasovalo 41.)</stage> <stage>(Proti 30.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je z obravnavo Poročila o delu Komisije
                  za nadzor obveščevalnih in varnostnih služb za leto 2013</title>
               </p>
               <p>K predlogu sklepa ni bilo vloženih amandmajev, zato prehajamo na odločanje o
               naslednjem predlogu sklepa: Prvič, Državni zbor Republike Slovenije se je seznanil s
               Poročilom o delu Komisije za nadzor obveščevalnih in varnostnih služb za leto 2013.
               In drugič, Državni zbor podpira prizadevanja Komisije za nadzor obveščevalnih in
               varnostnih služb, ki jih navaja v ugotovitvah in stališčih ter poziva Vlado, da jih
               skupaj s pristojnimi službami čim prej realizira. Lahko odločimo o sklepu?</p>
               <p>Glasujemo. Navzočih je 75 poslank in poslancev, za je glasovalo 54, proti 17.</p>
               <p><stage>(Za je glasovalo 54.)</stage> <stage>(Proti 17.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko
                  dnevnega reda, to je z drugo obravnavo Predloga zakona o spremembah in dopolnitvah
                  Zakona o dohodnini v okviru rednega postopka</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 19. junija 2014.</p>
               <p>Prehajamo k 1. členu in odločamo o amandmaju Poslanske skupine Zavezništvo Alenke
               Bratušek k 1.členu. Lahko odločimo?</p>
               <p>Obrazložitev glasu v imenu Poslanske skupine Nove Slovenije gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>V razpravi smo pravzaprav že povedali, da smo predlagatelji, torej Poslanska skupina
               Nove Slovenije in Poslanska skupina Slovenske ljudske stranke, ugotovili, da amandma,
               ki ga je spisalo Ministrstvo za finance in vložila Poslanska skupina Zavezništvo
               Alenke Bratušek pravzaprav ne prinaša neke nove dodane vrednosti. Nekako smo se potem
               v razpravi, kolikor sem pač sledil, vsi s tem strinjali in zato v imenu Poslanske
               skupine Nove Slovenije napovedujem, da bomo ta amandma zavrnili in prosim tudi ostale
               kolegice in kolege, da ne podprete tega amandmaja. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Slovenske ljudske stranke gospod Franc Bogovič.
               Izvolite.</p>
            </sp>
            <sp who="SDZ6:BogovičFranc">

               <speaker>FRANC BOGOVIČ (PS SLS):</speaker>

               <p>Kot je kolega Jože dejal, gre za to, da če se ta amandma sprejme, imamo v sami
               proceduri sprejemanja zaplete in treba na novi seji še enkrat o tem odločati. Rok
               trajanja se nam počasi izteka, zato se bojimo, da bi zaradi tega lahko ta zakon ostal
               na stranskem tiru, vsi pa smo se strinjali, da je zakon, v katerem se poenostavi
               poslovanje malim podjetnikom, se pravi espejem, mikro podjetnikom, s pavšalno
               odločitvijo nekaj, kar je konec koncev veliko pričakovanje podjetništva, na drugi
               strani pa tudi, kolikor sem doslej razumel, v veliki meri tudi skupna zaveza nas, ki
               smo tukaj v Državnem zboru, da takšno proceduro izpeljemo. V nadaljevanju bo treba
               popraviti še Zakon o dohodnini, v tistem zakonu tudi uskladiti ti dve številki s 50
               na 100 tisoč in če je potreben takšen popravek, kot je sedaj z amandmajem naveden,
               predlagam, da se odločimo in da se v novem sestavu takrat vzporedno opravi tudi ta
               popravek, če je potreben. Kot pa je bilo ugotovljeno, je verjetno ta nejasnost, kaj
               pomeni zaposlen pri espeju, dokaj jasno prikazan že sedaj v osnovni verziji zakona,
               zato ni treba sprejeti tega amandmaja. Ne zato, ker bi bili proti amandmaju, ki ga je
               predlagala Vlada, ampak ker bi v procesnem postopku to lahko onemogočilo sprejetje
               prepotrebnega zakona v tem mandatu.</p>
               <p>V Slovenski ljudski stranki tudi ne bomo podprli tega amandmaja izključno z razlogom,
               da bi ga v tem mandatu parlamenta, se pravi, zakon v celoti še sprejeli v tretjem
               branju.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo o amandmaju. Navzočih 74 poslank in poslancev, za je glasovalo 31, proti
               38.</p>
               <p><stage>(Za je glasovalo 31.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>S tem smo zaključili z odločanjem o amandmaju in s tem tudi zaključujem drugo
               obravnavo predloga zakona.</p>
               <p>Prehajamo na <title>tretjo obravnavo</title> predloga zakonaKer v drugi obravnavi amandma k
               dopolnjenemu predlogu zakona ni bil sprejet, prehajamo na odločanje o predlogu
               zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Lahko odločimo o zakonu?</p>
               <p>Obrazložitev glasu v imenu Poslanske skupine Nove Slovenije gospod Jožef Horvat.
               Izvolite.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala še enkrat, gospod predsednik.</p>
               <p>Bom čisto kratek, Poslanska skupina Nove Slovenije kot sopredlagateljica tega zakona
               bo novelo Zakona o dohodnini podprla. Gre za poslanski zakon, kolegice in kolegi in
               mislim, da v tem času, ko naš mandat izzveneva, da je prav, da nekaj dobrega naredimo
               za malo gospodarstvo, ki v Sloveniji predstavlja skoraj 99 % celotnega gospodarstva.
               Predlagam, da podpremo ta zakon in ne bo nam žal. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>V imenu Poslanske skupine Slovenske ljudske stranke, gospod Franc Bogovič. Izvolite.
            </p>
            </sp>
            <sp who="SDZ6:BogovičFranc">

               <speaker>FRANC BOGOVIČ (PS SLS):</speaker>

               <p>Dovolite, da tudi kot sopredlagatelji ponovimo ta apel, da za malo gospodarstvo, se
               pravi za mikro in mala podjetja ter espeje, naredimo ta korak v pravo smer in
               omogočimo pavšalno odločitev; se pravi, manj birokracije, manj ukvarjanja s papirji,
               ampak več dela za slovensko obrt in podjetništvo. Prosim za podporo pri tem zakonu.
            </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo o zakonu. Navzočih 72 poslank in poslancev, za je glasovalo 45, proti
               11.</p>
               <p><stage>(Za je glasovalo 45.)</stage> <stage>(Proti 11.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je z drugo obravnavo Predloga zakona o
                  spremembah in dopolnitvah Zakona o davku od dohodkov pravnih oseb v okviru rednega
                  postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 19. 6. 2014.</p>
               <p>Prehajamo k 1. členu in odločamo o amandmaju Poslanske skupine Zavezništvo Alenke
               Bratušek k 1. členu. Lahko odločimo?</p>
               <p>Obrazložitev glasu v imenu Poslanske skupine Nove Slovenije gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Tukaj je pravzaprav zgodba podobna kot pri prejšnjem zakonu o dohodnini. Seveda vse
               spoštovanje za skrb, za izboljšanje teksta Zavezništvu Alenke Bratušek, amandmaje je
               spisalo Ministrstvo za finance, kot so sami povedali, vendar predlagatelji, torej
               Nova Slovenija in Slovenska ljudska stranka, ugotavljamo, da ni neke bistvene dodane
               vrednosti, zato imamo odklonilno stališče do tega amandmaja.</p>
               <p>Predlagam, gospod predsednik, če smem v imenu racionalnosti povabiti tudi kolegice in
               kolege, da zavrnemo amandma k 1. členu in prav tako tudi amandma k 3. členu, takrat
               se ne bom več oglašal. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Pozivanje sicer ni dovoljenje. Želi še kdo obrazložiti glas? Ugotavljam, da ne.</p>
               <p>Glasujemo o amandmaju k 1. členu. Navzočih je 72 poslank in poslancev, za je
               glasovalo 31, proti 36.</p>
               <p><stage>(Za je glasovalo 31.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Prehajamo k 3. členu in odločamo o amandmaju Poslanske skupine Zavezništvo Alenke
               Bratušek k 3. členu. Lahko odločimo?</p>
               <p>Glasujemo o amandmaju k 3. členu. Navzočih je 72 poslank in poslancev, za je
               glasovalo 29, proti 36.</p>
               <p><stage>(Za je glasovalo 29.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>S tem smo zaključili z odločanjem o amandmajih in s tem tudi zaključujem drugo
               obravnavo predloga zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili sprejeti, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Lahko odločimo?</p>
               <p>Obrazložitev glasu v imenu Poslanske skupine Nove Slovenije gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Gre torej za dvojček, zakonodajni dvojček, za pavšaliste, za malo gospodarstvo. Mi
               bomo ta zakon seveda kot sopredlagatelji skupaj s Slovensko ljudsko stranko podprli.
               Gre za poslanski zakon, predlagatelji sami ga ne moremo podpreti, zato pričakujemo
               podporo širšega avditorija in recimo temu, da smo poslanci naredili nekaj dobrega za
               slovensko gospodarstvo. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo o zakonu. Prosim? Obrazložitev glasu, v lastnem imenu.</p>
               <p>Gospod Darko Jazbec, izvolite.</p>
            </sp>
            <sp who="SDZ6:JazbecDarko">

               <speaker>DARKO JAZBEC (PS ZaAB):</speaker>

               <p>Hvala za besedo.</p>
               <p>Gre za dvojček predloga zakona, osebno imam res tu velike dileme, ker s tem, če
               pritisnemo za, povzročamo neko neenakost pred zakonom. V praksi bom razložil s
               primerom. Če je v javnem zavodu nek vrtnar zaposlen, pa zasluži 50 tisoč evrov bruto,
               pa drugi v drugem javnem zavodu kot outsourcing, pa isto 50 tisoč evrov bruto, se v
               njunem žepu pozna razlika skoraj 10 tisoč evrov. Torej neenakost pred zakonom je tudi
               protiustavna.</p>
               <p>Drugo, kar je, država dobi manj. Saj je res, da je v času Alenke Bratušek ta država v
               precej boljši kondiciji, vsi kazalci kažejo na okrevanje, ampak tako zelo dobro pa še
               vseeno ni, da bi mogoče že kar zdaj nižali davke. Tretje, kar bi želel povedati, ne
               gre za pravi pavšal. Pravi pavšal imajo, recimo, v Avstriji, kjer to ni vezano na
               višino dohodka. Tu gre dejansko za nižanje davkov.</p>
               <p>Torej, v dilemi sem za to, če glasujem za, potem imam več v svojem žepu in pridobim
               mogoče kakšen glas potencialnega volivca, če pa glasujem proti, pa je to dobro za
               državo in enakost pred zakonom. Zdaj pač se moramo vprašati, kaj smo politiki. Hvala.
            </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko glasujemo? Prehajamo na odločanje o zakonu.</p>
               <p>Glasujemo. Navzočih je 71 poslank in poslancev, za je glasovalo 43, proti 11.</p>
               <p><stage>(Za je glasovalo 43.)</stage> <stage>(Proti 11.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, to je z obravnavo Predloga zakona o spremembah in dopolnitvah Zakona o
                  izenačevanju možnosti invalidov, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Lahko odločimo?</p>
               <p>Glasujemo o zakonu. Navzočih je 75 poslank in poslancev, za je glasovalo 75, proti
               nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 12. točko dnevnega reda, to je z obravnavo Predloga deklaracije o ustavnih vidikih izvršitve odločbe
                  Ustavnega sodišča U-I-114/11 z dne 9. 6. 2011, Uradni list Republike Slovenije št.
                  47/2011, o občini Ankaran.</title>
               </p>
               <p>K dopolnjenemu predlogu deklaracije ni bilo vloženih amandmajev, zato prehajamo na
               odločanje o predlogu deklaracije. Lahko odločimo?</p>
               <p>Obrazložitev glasu v imenu Poslanske skupine Pozitivna Slovenija gospod Jožef
               Kavtičnik.</p>
            </sp>
            <sp who="SDZ6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala lepa. Spoštovani!</p>
               <p>Z odločbo Ustavnega sodišča o ustanovitvi občine Ankaran je bila večkrat kršena
               Ustava Republike Slovenije. In to dejanje bo zagotovo šlo v ustavnopravno zgodovino
               kot primer, ki se nikoli ne bi smel in nikoli ne sme zgoditi. S sprejetjem
               deklaracije lahko poslanke in poslanci dokažemo, da nam gre za načelo delitve
               oblasti, pravne države in demokratične ljudske oblasti. Predvsem pa, da nam gre za
               ustavo, ki Državnemu zboru Republike Slovenije daje edinemu v državi pravico in
               dolžnost, da sprejme in sprejema zakone in ustanavlja občine. Zato pričakujem, da
               bomo deklaracijo podprli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine narodnih skupnosti gospod Roberto Battelli.</p>
            </sp>
            <sp who="SDZ6:BattelliRoberto">

               <speaker>ROBERTO BATTELLI (PS NS):</speaker>

               <p>Hvala lepa.</p>
               <p>Italijanska narodna skupnost je nasprotovala drobitvi Kopra že od vsega začetka, od
               1994. leta, torej 20 let vseskozi. Pri tem nismo imeli v mislih samo naših legitimnih
               interesov, ampak interese širše skupnosti, posebej pa še zaledja, katerega razvojne
               možnosti so seveda dosti boljše, če se razvije v močni in celoviti koprski občini.
               Kot povsod v mediteranskem prostoru je zaledje tesno povezano z obalnimi mesti, že
               odkar je čas nastal. Stoletja in stoletja je temu tako in to označuje kulturo kraja.
               Seveda, ta element in ta vidik je sestavni del izgradnje harmonične in uspešne
               lokalne samouprave, kar je predvideno v vseh konvencijah in kar je prisotno tudi v
               naši zakonodaji in v našem pristopu k tem problemu.</p>
               <p>Včeraj smo lahko slišali nekaj v zvezi s tem, kako je vse to nastalo in se razvijalo
               v nasprotju s takrat veljavno zakonodajo in v nasprotju tudi s sedaj veljavno
               zakonodajo. Ni kriterijev, ki bi bili, nobeden od kriterijev, ki so obstajali in ki
               obstajajo, niso izpolnjeni za občino Ankaran. Nobeden! Ustavno sodišče pravi, da
               obljube pobudnikov o skrbi za položaj Italijanov na območju Ankarana zadoščajo. Sploh
               ne gre za to. Tam to ni mogoče. Na območju Ankarana ni mogoče izvajati pravic in ni
               mogoče skrbeti za položaj narodne skupnosti. V tem je problem. Torej, za kaj gre? Gre
               za to, da se ustvari neko etnično čisto enklavo sredi narodnostno mešanega območja.
               Za nič drugega! <gap n="…"/> <stage>/znak za konec razprave/</stage> <gap n="…"/> Skratka, to je izjemno nevaren
               precedens, izjemno nevaren precedens, ki lahko pomeni drobitev Obale na prafaktorje
               iz špekulativnih interesov: špekulacije z zemljišči, denar iz Luke <gap n="…"/> Saj drugih
               razlogov ni. Deluje nam kot neko grozeče svarilo pred <gap n="…"/> Kot v stalinizmu. <stage>/izklop
               mikrofona/</stage><gap n="…"/></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.
                   Glasujemo. Ne! Se opravičujem. V lastnem imenu mag. Ivan Vogrin, izvolite.
                  
               
            </p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Pred časom sem vložil zakon, ki bi naj uredil to področje. Ker pa je bila ocena
               tistih, ki so prizadeti, da bo z deklaracijo seveda to lažje in učinkoviteje rešiti
               zadevo, sem zakon umaknil. Deklaracijo v celoti podpiram in trditve, da Državni zbor
               s tem posega v pristojnost Ustavnega sodišča, ne držijo. Namreč, zakaj ne po mojem
               mnenju? Ustavno sodišče je Državni zbor že leta 2007 pozval, da uredi to področje,
               Ustavno sodišče je pozvalo Državni zbor, da uredi to področje z zakonom. Ker pa sta
               potekla dva sklica državnega zbora in se nič ni zgodilo, je poseglo Ustavno sodišče,
               samo zato, ker Državni zbor ni ničesar v tej zvezi ukrenil. To je bil razlog za poseg
               Ustavnega sodišča.</p>
               <p>Torej z današnjim sprejetjem deklaracije bo Državni zbor napravil svojo ustavno
               dolžnost in pravico, da v zvezi z ustanovitvijo občin in ukinitvijo občin sprejme
               ustrezne sklepe. Samo Državni zbor je za to pristojen in Ustavno sodišče je tudi to
               Državnemu zboru že pred časom naložilo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu gospod Jakob Presečnik.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa, gospod predsednik.</p>
               <p>Ta točka ali pa ta materija je pa res nekaka farsa v mnogih letih in dejstvo je, da
               je Ustavno sodišče presekalo neke vrste gordijski vozel – to kar sem jaz že včeraj
               rekel. Dejstvo je tudi to, da ta deklaracija ali pa katerakoli deklaracija po našem
               poslovniku ni zavezujoč dokument, mislim, da za nobenega, in zato si sploh ne
               predstavljam, zakaj sploh sprejemamo to deklaracijo, čemu bo služila. Mislim, da to,
               kar sem že včeraj rekel, da imate kot predsednik Državnega zbora v skladu s svojimi
               pristojnostmi in dolžnostmi dolžnost – mislim, da še vi, ne glede na to, da bodo
               volitve, ne vem, kdaj je treba razpisati, nimam zdaj v glavi teh rokov, ampak vi ali
               vaš naslednik – jaz mislim, da vi –, da razpišete lokalne volitve. Mislim, da vam to
               nalaga zakonodaja ne glede na to, ali bi bila ta deklaracija sprejeta ali ne bi bila
               sprejeta. Ker kot rečeno, v zvezi s tem so se dogajale čudne zadeve, čudna
               glasovanja. Ustavno sodišče je to, kot rečeno, presekalo na način, kot je presekalo.
               Ne vem, kaj prinaša deklaracija, po moje deklaracija ne prinaša enostavno ničesar.
               Zaradi tega bom glasoval proti tej deklaraciji. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v svojem imenu gospod Roberto Battelli.</p>
            </sp>
            <sp who="SDZ6:BattelliRoberto">

               <speaker>ROBERTO BATTELLI (PS NS):</speaker>

               <p>Hvala lepa.</p>
               <p>Torej, če k tistemu, kar sem prej povedal, prištejemo še eklatantno in vztrajno
               neupoštevanje dvojezičnosti, kakor tudi vztrajno zanemarjanje, uničevanje in
               prisvajanje kulturne dediščine kraja, potem dobimo podobo evropske Slovenije, kjer
               postulati pravne države ne veljajo – ne samo v tem primeru, danes bo šel v zapor šef
               opozicije, brez materialnih dokazov, na primer, brez enega materialnega dokaza, na
               primer<gap n="…"/> <stage>/oglašanje iz dvorane/</stage> <gap n="…"/> Ampak to je samo eden od primerov, od ropa v bankah
               in tako naprej in tako naprej. Smejte se, ja! Torej, dobimo to podobo. Za nas
               zagotovo pravna država ne velja, glede na to, kako gredo stvari. Razen, da obstaja
               nek poslanec v Državnem zboru ali poslanka ali kdorkoli že, ki ga izvolijo pripadniki
               narodne skupnosti in ki na koncu pomeni samo izgovor za nečednosti, ki jih
               doživljamo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Lahko odločimo o dopolnjenem predlogu deklaracije?</p>
               <p>Glasujemo. Navzočih je 71 poslank in poslancev, za je glasovalo 24, proti 17.</p>
               <p><stage>(Za je glasovalo 24.)</stage> <stage>(Proti 17.)</stage></p>
               <p>Ugotavljam, da je dopolnjen predlog deklaracije sprejet.</p>
               <p>S tem zaključujem to točko dnevnega reda. <title>Nadaljujemo prekinjeno 1. točko dnevnega reda, to je Predlog zakona o spremembah in dopolnitvah Zakona o
                  stvarnem premoženju države in samoupravnih lokalnih skupnosti po skrajšanem
                  postopku.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da se Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine Socialnih demokratov ima dr. Andreja
               Črnak Meglič<gap n=".."/></p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa, gospod predsednik. Kolegice in kolegi, lepo pozdravljeni!</p>
               <p>Prosim vas za podporo temu zakonu, ki je nastal kot poslanski zakon. Predstavlja
               drugi korak v naslednjem nizu mnogih korakov, ki bodo morali biti storjeni, zato da
               se oblikuje podporno okolje za razvoj socialnega podjetništva. Namreč, gre za posebno
               obliko podjetništva, za podjetništvo v javnem interesu, ki se izkazuje s tem, da se
               izvaja dejavnost, ki jo družba nujno potrebuje, ne z namenom ustvarjanja profita, in
               s tem omogoča možnost zaposlovanja.</p>
               <p>Zato vas prosim, da podobno, kot ste to storili s podporo Zakonu o socialnem
               podjetništvu, to soglasno storite tudi sedaj in daste dobro popotnico temu zakonu.
               Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Glasujemo o zakonu. Navzočih je 61 poslank in poslancev, za je glasovalo 56, proti
               1.</p>
               <p><stage>(Za je glasovalo 56.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno A 1. točko dnevnega reda, to je z obravnavo Predloga zakona o spremembah in dopolnitvah Zakona o sistemu plač v
                  javnem sektorju po nujnem postopku.</title> Nadaljujemo z <title>drugo obravnavo</title>, to je z odločanjem
               o vloženem amandmaju, ki ga bomo opravili na podlagi pregleda vloženega amandmaja z
               dne 20. 6. 2014.</p>
               <p>Prehajamo k 6. členu in odločamo o amandmaju Poslanske skupine Zavezništvo Alenke
               Bratušek k 6. členu. Lahko odločimo?</p>
               <p>Glasujemo. Navzočih je 68 poslank in poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmaju in drugo obravnavo predloga zakona v okviru
               nujnega postopka.</p>
               <p>Ugotavljam, da je Državni zbor v drugi obravnavi sprejel amandma k 6. členu
               dopolnjenega predloga zakona, in sprašujem kvalificirane predlagatelje, ali
               nameravajo k temu členu vložiti amandma. Ugotavljam, da ni priglašenih k razpravi
               oziroma besedi.</p>
               <p>Prehajamo na <title>tretjo obravnavo</title> predloga zakona. Ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas tudi, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen.</p>
               <p>Prehajamo na odločanje o predlogu zakona. Lahko odločimo? Glasujemo. Navzočih je 69
               poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Prehajamo na zaključitev zakonodajnega postopka za predlog zakona, ki ni bil osnova
               za pripravo dopolnjenega predloga zakona. Odbor za notranje zadeve, javno upravo in
               lokalno samoupravo predlaga Državnemu zboru, da sprejme naslednji sklep: Predlog
               zakona o spremembah in dopolnitvah Zakona o sistemu plač v javnem sektorju, druga
               obravnava, 
                  EPA 1997-VI
               , ki ga je Državnemu zboru v obravnavo predložil poslanec mag. Ivan Vogrin, ni
               primeren za nadaljnjo obravnavo. Lahko odločimo o tem sklepu?</p>
               <p>Glasujemo. Navzočih je 65 poslank in poslancev, za je glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA to je na MANDATNO-VOLILNE ZADEVE.</title>
               </p>
               <p>Pod točko a prehajamo na obravnavo <title>Predloga sklepa o spremembah Sklepa o
                  imenovanju predsednikov in podpredsednikov delovnih teles Državnega zbora .</title>
               </p>
               <p>V skladu s peto alineo šestega odstavka 21. člena Poslovnika Državnega zbora je
               Kolegij predsednika Državnega zbora na 103. seji 17. 6. 2014 sprejel sklep o
               spremembah sklepa o določitvi števila mest poslanskih skupin v delovnih telesih
               Državnega zbora in o določitvi poslanskih skupin, ki jim pripadajo mesta predsednikov
               in podpredsednikov delovnih teles Državnega zbora. V skladu s sprejetim sklepom je
               Poslanska skupina Zavezništvo Alenke Bratušek sporočila kandirate za predsednika
               oziroma podpredsednike delovnih teles Državnega zbora, v katerih je prišlo do
               sprememb. Predlog sklepa ste prejeli.</p>
               <p>Sprašujem, če želi o tem sklepu spregovoriti predstavnik katere poslanske skupine?
               Ugotavljam, da ne. S tem smo končali predstavitev stališč poslanskih skupin.
               Sprašujem, če želi besedo kdo od poslank in poslancev? Ugotavljam, da ne.</p>
               <p>Zaključujem razpravo in prehajamo na odločanje o predlogu sklepa o razrešitvi in
               imenovanju predsednice in podpredsednika Ustavne komisije, predsednice Odbora za
               gospodarstvo, podpredsednika Odbora za finance in monetarno politiko, podpredsednika
               Odbora za zunanjo politiko, podpredsednika Odbora za pravosodje in predsednika Odbora
               za notranje zadeve, javno upravo in lokalno samoupravo. Lahko odločimo?</p>
               <p>Glasujemo. Navzočih je 65 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Pod točko b prehajamo na obravnavo <title>Predloga sklepa o spremembi Sklepa o izvolitvi
                  predsednika, podpredsednika in članov Komisije za nadzor obveščevalnih in
                  varnostnih služb.</title>
               </p>
               <p>V skladu s sklepom, ki ga je sprejel Kolegij predsednika Državnega zbora na 103. seji
               17. junija 2014, je Poslanska skupina Zavezništvo Alenke Bratušek sporočila predlog
               za člana Komisije za nadzor obveščevalnih in varnostnih služb. Predlog sklepa ste
               prejeli. Sprašujem, če želi kdo besedo v imenu poslanskih skupin? Ne želi.
               Zaključujem predstavitev stališč poslanskih skupin. Sprašujem, če želi kdo v lastnem
               imenu besedo? Ugotavljam, da ne. Zaključujem razpravo.</p>
               <p>Prehajamo na odločanje o predlogu sklepa o razrešitvi in izvolitvi člana Komisije za
               nadzor obveščevalnih in varnostnih služb. Ob tem vas obveščam, da bo na podlagi
               drugega odstavka 10. člena Zakona o parlamentarnem nadzoru obveščevalnih in
               varnostnih služb sklep sprejet, če bo zanj glasovala večina vseh poslancev, to je 46
               ali več. Lahko odločimo?</p>
               <p>Glasujemo. Navzočih je 64 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Pod točko c prehajamo na obravnavo <title>Poročila k potrditvi izvolitve poslank in
                  poslancev iz Republike Slovenije v Evropski parlament.</title>
               </p>
               <p>Zbor bo pod to točko obravnaval dva predloga sklepov, ki jo je zboru predložila
               Mandatno-volilna komisija in sta objavljena na e-klopi. Sprašujem, če želi
               predstavnik Mandatno-volilne komisije besedo. Ne želi. Želi besedo poročevalka
               Mandatno-volilne komisije? Ne želi. Želite besedo predstavniki poslanskih skupin? Ne
               želite. S tem zaključujem predstavitev stališč poslanskih skupin. Želi besedo kdo od
               poslank in poslancev? Ne želi. Zaključujem razpravo in prehajamo na odločanje.</p>
               <p>Prvič, Mandatno-volilna komisija predlaga Državnemu zboru, da na podlagi prvega
               odstavka 23. člena Zakona o volitvah poslancev iz Republike Slovenije v Evropski
               parlament in 112. člena Polovnika Državnega zbora sprejme naslednji sklep: Potrdi se
               izvolitev naslednjih poslank in poslancev iz Republike Slovenije v Evropski
               parlament: Franc Bogovič, rojen 2. februarja 1963, stanujoč Koprivnica 39a Krško –
               lista kandidatov: Nova Slovenija in Slovenska ljudska stranka; Tanja Fajon, rojena 9.
               maja 1971 stanujoča Novo Polje C VII/31 Ljubljana Polje – lista kandidatov: Socialni
               demokrati in stranka Evropskih socialistov; Alojz Peterle, rojen 5. 7. 1948, stanujoč
               Vodovodna 3a, Ljubljana – lista kandidatov: Nova Slovenija in Slovenska ljudska
               stranka; dr. Igor Šoltes, rojen 22. 8. 1964, stanujoč Viška cesta 23, Ljubljana –
               lista kandidatov Verjamem! Lista dr. Igorja Šoltesa; Patricija Šulin, rojena 25. 11.
               1965, stanujoča Cankarjeva ulica 48, Nova Gorica – lista kandidatov: Slovenske
               demokratska stranka – SDS; Romana Tomc, rojena 2. 11. 1965, stanujoča Ob dolenjski
               železnici 144, Ljubljana – lista kandidatov: Slovenska demokratska stranka – SDS; Ivo
               Vajgl, rojen 3. 3. 1943, stanujoč Cesta Dolomitskega odreda 43, Log-Dragomer – lista
               kandidatov DeSUS – Demokratska stranka upokojencev Slovenije; Dr. Milan Zver, rojen
               25. 5. 1962, stanujoč Janežovski Vrh 37, Janežovski Vrh, lista kandidatov: Slovenska
               demokratska stranka – SDS.</p>
               <p>Glasujemo. Navzočih 67 poslank in poslancev, za je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet. S sklepom bom seznanil predsednika
               Evropskega parlamenta.</p>
               <p>Ker v skladu z drugim členom Zakona o volitvah poslancev iz Republike Slovenije v
               Evropski parlament poslanec v Evropskem parlamentu ne more biti poslanec v Državnem
               zboru, Mandatno-volilna komisija predlaga Državnemu zboru, da se na podlagi 9. člena
               Zakona o poslancih v zvezi z 2. členom Zakona o volitvah poslancev iz Republike
               Slovenije v Evropski parlament in 112. člena Poslovnika Državnega zbora seznani z
               naslednjim sklepom: Ugotovi se, da funkcija poslanca v Evropskem parlamentu ni
               združljiva s funkcijo poslanca Državnega zbora, zato poslancu Francu Bogoviču in
               poslanki Romani Tomc z dnem potrditve mandata poslanca oziroma poslanke v Evropskem
               parlamentu preneha mandat poslanca oziroma poslanke Državnega zbora.</p>
               <p>Državno volilno komisijo bom zaprosil, da na podlagi 17. člena Zakona o volitvah v
               Državni zbor obvesti Državni zbor, katera kandidata z list kandidatov postaneta
               poslanca za preostanek mandata namesto poslancev, ki jima preneha mandat.</p>
               <p>S tem zaključujem to točko dnevnega reda in 70. izredno sejo Državnega zbora. Hvala
               in nasvidenje. <stage type="time">Seja se je končala 20. junija 2014 ob 14.04.</stage>
               </p>
            </sp>
         </div>
      </body>
   </text>
</TEI>