<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-16-2013-07-09">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|FEABC66AA55E6A6AC1257BA90047105D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=FEABC66AA55E6A6AC1257BA90047105D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-16-2013-07-09.DZ" n="16">
               <name>Redna</name>
               <date when="2013-07-09"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-16-2013-07-09.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">16. seja</stage>
            <stage type="chairman">Sejo je vodil predsednik Državnega zbora Janko Veber ter podpredsednici Renata
            Brunskole in Polonca Komar.</stage>
            <stage type="time">Seja se je začela ob 12.02.</stage>
         

            <sp xml:id="SDZ6-Redna-16-2013-07-09.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 16. sejo Državnega zbora, ki je bila sklicana na podlagi prvega odstavka
               57. člena Poslovnika Državnega zbora. Obveščen sem, da se današnje seje ne morejo
               udeležiti: gospod Branko Smodiš, gospod Jožef Kavtičnik in gospod Peter Vilfan.</p>
               <p>Na sejo sem vabil predsednico Vlade, ministrici in ministre ter generalno sekretarko
               Vlade k 1. točki dnevnega reda in predstavnike Vlade k vsem točkam dnevnega reda. Vse
               prisotne lepo pozdravljam.</p>
               <p>Prehajamo na <title>določitev dnevnega reda</title> 16. seje Državnega zbora. Predlog
               dnevnega reda ste prejeli v torek, 2. julija 2013, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik posamezne točke z dnevnega reda oziroma predlogov
               za širitev dnevnega reda seje nisem prejel. Zboru predlagam, da za današnjo sejo
               določi dnevni red kot ste ga prejeli s sklicem. Prehajamo na odločanje in pred tem
               vas prosim, da še preverite delovanje glasovalnih naprav.</p>
               <p>Glasujemo o dnevnem redu. Navzočih je 73 poslank in poslancev, za je glasovalo 73,
               proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je dnevni red 16. seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO SO VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 33
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. ter 247. členom Poslovnika Državnega zbora.</p>
               <p>Na prva tri vprašanja poslanke in poslancev opozicije in na poslansko vprašanje
               poslanca vladajoče koalicije bo odgovorila predsednica Vlade. Vsak poslanec oziroma
               poslanka ima za postavitev vprašanja na voljo 3 minute. Predsednica Vlade, ministrica
               in ministri ter generalna sekretarka Vlade odgovorijo na vprašanje v največ petih
               minutah. Če je vprašanje postavljeno več ministrom, imajo vsi skupaj na voljo 5 minut
               za odgovor. Poslanec, ki ne bo zadovoljen z odgovorom, lahko zahteva dopolnitev
               odgovora, ne more pa postaviti dodatnega vprašanja. In kot vsakič na redni seji vas
               prosim, da ste na to pozorni. Obrazložitev zahteve za dopolnitev odgovora poslanec
               predstavi v dveh minutah, dopolnitev odgovora pa sme trajati največ tri minute.
               Poslanec, ki je postavil vprašanje, lahko zahteva, da se na naslednji seji opravi
               razpravo o odgovoru predsednice Vlade, ministrice in ministra ali generalne
               sekretarke Vlade. O tem odloči Državni zbor brez razprave.</p>
               <p>V primeru, da poslanec na postavljeno vprašanje danes ne bo dobil odgovora, mu
               morajo predsednica Vlade, ministrica, minister ali generalna sekretarka vlade v 30
               dneh predložiti pisni odgovor. Poslanec, ki je postavil vprašanje, na katerega ni
               bilo odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo redno sejo Državnega zbora.</p>
               <p>V zvezi z današnjo točko dnevnega reda, vprašanja poslank in poslancev, so se
               opravičili dr. Uroš Čufer, minister za finance, mag. Stanko Stepišnik, minister za
               gospodarski razvoj in tehnologijo, gospod Tomaž Gantar, minister za zdravje, in
               gospod Roman Jakič, ki pa sem ga, mislim, v dvorani ravnokar zasledil. Od 17. ure bo
               pa opravičen.</p>
               <p>Na e-klopi je objavljen pregled poslanskih vprašanj, na katera v poslovniškem roku
               ni bilo odgovorjeno. V tem trenutku prehajamo na predstavitev poslanskih vprašanj. Na
               prva štiri vprašanja bo odgovarjala predsednica Vlade mag. Alenka Bratušek.</p>
               <p>Prvi bo poslansko vprašanje predsednici postavil gospod Jakob Presečnik, Slovenska
               ljudska stranka.</p>
            </sp>
            <sp xml:id="SDZ6-Redna-16-2013-07-09.sp2">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik. Spoštovana gospa predsednica vlade,
               spoštovani ministrici, spoštovani ministri, kolegice in kolegi!</p>
               <p>Poslanke in poslanci v Državnem zboru in tudi širša javnost dnevno dobivamo na mizo
               vrsto novih ukrepov, med katerimi številni zelo prizadenejo prav družine. Spomnimo
               se, dvig DDV, davek na nepremičnine, znižanje porodniških nadomestil. Nedavno pa smo
               v javno razpravo dobili še predlog novega zakona s področja družinske politike, ki
               tudi vsebuje vrsto novih ukrepov.</p>
               <p>Spoštovana gospa predsednica Vlade! Družina je, s tem se zagotovo strinjamo, ena
               največjih vrednost in temeljna celica naše družbe. Vsi se zavedamo, kako pomembno je
               za nadaljnji obstoj naše države povečati ugled in pomen sklenitve zakonske zveze, ki
               je temelj družine, ohranjati, če že ne povečati število porok in obdržati število
               rojstev vsaj na sedanjem nivoju.</p>
               <p>Zdaj pa bi rad slišal tudi od vas:</p>
               <p>S katerimi ukrepi nameravate v vaši vladi spodbujati te cilje in v tem smislu, kar
               se da najbolj zaščiti dvostarševsko družino?</p>
               <p>Zanima me:</p>
               <p>Kako lahko v luči teh, verjamem, naših skupnih ciljev slovenski javnosti obrazložite
               ali vsaj pojasnite zadnje napovedane ukrepe s področja družinske politike in tudi
               druge ukrepe, ki nekateri med njimi še posebej prizadenejo prav mlade družine?</p>
               <p>Če pobliže pogledamo predlagani zakon o starševskem varstvu in družinskih prejemkih,
               ta namreč prinaša nove smernice pri starševskih pravicah, ki gredo nedvoumno v smer
               zmanjševanja pravic materam in – kar me najbolj moti – predvsem v smer spodbujanja
               enostarševskih družin. Prav nič čudno ni, če je ta vaš predlog zakona oziroma predlog
               ministstva v slovenski javnosti sprožil številne polemike in razburjenja. Vrstijo se
               razprave in ugibanja, v katero smer bo šlo ravnanje staršev, zlasti mladih. Se bodo
               zaradi tega še redkeje odločali za zakonsko zvezo, živeli ločeno ali se celo ločevali
               zaradi tega novega zakona? In ne nazadnje, bodo zaradi finančnih ugodnosti zaradi
               višjega otroškega dodatka otroci špekulativno brez uradnih očetov. Hvala lepa.</p>
            </sp>
            <sp xml:id="SDZ6-Redna-16-2013-07-09.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo za odgovor dajem predsednici Vlade.</p>
            </sp>
            <sp xml:id="SDZ6-Redna-16-2013-07-09.sp4">

               <speaker>MAG. ALENKA BRATUŠEK:</speaker>

               <p>Hvala, spoštovani gospod Presečnik za to vprašanje.</p>
               <p>Jaz verjamem, da se še spomnite, kako smo lansko leto nekje do pol petih zjutraj
               spreminjali družinsko politiko skozi zakon o uravnoteženju javnih financ, pa ste v
               zelo zelo malem delu upoštevali naše pripombe in smo z amandmaji uspeli zagotoviti
               oziroma ohraniti nekaj pravic. Brez javne razprave, sredi noči, brez argumentov. Mi
               smo zakone dali, tako kot ste rekli, v javno razpravo in zdi se nam prav, da je tako.
               Kar ste omenili kot pravico matere oziroma pravico očeta, bi vas opomnila, da je to
               predvsem pravica otroka, da je z njim mati oziroma oče. Lahko vam pa povem, da
               absolutno družinska politika v Republiki Sloveniji mora temeljiti na vključevanju
               celotne populacije oziroma na usmerjenosti k vsem družinam.</p>
               <p>Več stvari dela ta vlada, več stvari bo ta vlada še naredila. Lahko rečem, da je
               tudi priprava strategije naša prioriteta. Se pravi, v tem mandatu želimo oblikovati
               družinsko politiko na bolj moderen način. Za primer bom izpostavila Republiko
               Nemčijo, ki med vsemi evropskimi državami nameni največ denarja za družinsko
               politiko, pa rodnost tudi v tej državi, na žalost, vztrajno pada. Kot že rečeno, tudi
               tam, se pravi v Nemčiji, se potrjuje dejstvo, na katerega opozarjajo strokovnjaki, da
               tradicionalen pogled na družino v teh časih ne zdrži več. Politike, ki želijo
               stimulirati, da oče služi denar, mati pa ostaja doma in skrbi za gospodinjstvo ter
               otroke, niso uspešne v povezavi z rodnostnimi nameni parov. Predlog nove zakonodaje s
               področja starševskega varstva in družinskih prejemkov je predlog, ki bi pomenil
               prvega izmed korakov k oblikovanju novodobne družinske politike.</p>
               <p>Tudi sicer smo si v mojem oziroma našem mandatu kot nalogo zadali, še enkrat
               omenjam, oblikovanje izhodišč za novo strategijo družinske politike. Tega do sedaj ni
               naredila nobena vlada, tudi ne tista, ki se deklarira kot podpornica družine.
               Hvala.</p>
            </sp>
            <sp xml:id="SDZ6-Redna-16-2013-07-09.sp5">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za dopolnitev odgovora ima Jakob Presečnik.</p>
            </sp>
            <sp xml:id="SDZ6-Redna-16-2013-07-09.sp6">

               <speaker>JAKOB PRESEČNIK (PS SLS):</speaker>

               <p>Hvala lepa za dosedanji odgovor.</p>
               <p>Saj v teh deklarativnih potezah zagotovo, tudi prej sem pri vprašanju poudaril,
               razmišljamo podobno. Tudi jaz se vsa ta leta strinjam, in to vedno poskušam
               poudarjati, z neko pozitivno diskriminacijo, na primer enostarševskih družin, s
               poudarkom na resničnih enostarševskih družinah. Vedno se zavzemam in zavzemamo v
               poslanski skupini, da se stimulira klasično družinsko življenje, kar zagotovo
               pozitivno vpliva na rodnost. Mi pa vemo, kakšne demografske kazalce imamo v Sloveniji
               že dolgo, ne le v tem obdobju, tu se zagotovo strinjava. Opozoril bi rad še na to, da
               tudi v vaši koalicijski pogodbi, kakor ste imenovali ta dogovor, ste napisali glede
               družine, mislim, da dve alineji, od tega je ena "prizadevali si bomo za dosego čim
               širšega soglasja o nujnih spremembah na področju družinske politike."</p>
               <p>In predvsem tu se sprašujem:</p>
               <p>Ali se boste držali tega dogovora in upoštevali to javno mnenje, glede na to, da je,
               na primer Družinska pobuda že pri pripravi zakona opozorila na zmanjševanje pravic,
               kar je direktno v nasprotju tudi z direktivo Evropske unije?</p>
               <p>Prosim za dopolnitev odgovora.</p>
            </sp>
            <sp xml:id="SDZ6-Redna-16-2013-07-09.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za dopolnitev odgovora dajem besedo predsednici Vlade.</p>
            </sp>
            <sp xml:id="SDZ6-Redna-16-2013-07-09.sp8">

               <speaker>MAG. ALENKA BRATUŠEK:</speaker>

               <p>Javna razprava je tisti del, kjer lahko vsi, se pravi, ne samo ena družinska pobuda,
               podajo pripombe. Prav gotovo bomo skupaj z Ministrstvom za delo proučili vse, in kot
               sem povedala, bo ta strategija, verjamem, pripravljena v čim širšem soglasju celotne
               naše družbe.</p>
               <p>Na koncu mi dovolite, da samo še poudarim, da se zavedam, da družine in otroci
               nimajo svoje politične stranke, imajo pa mojo in našo zavezo, da bomo, ne samo jaz,
               ampak celotna naša vlada njihovi zagovorniki.</p>
            </sp>
            <sp xml:id="SDZ6-Redna-16-2013-07-09.sp9">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Presečnik ima zahtevo, da se opravi razprava.</p>
            </sp>
            <sp xml:id="SDZ6-Redna-16-2013-07-09.sp10">

               <speaker>JAKOB PRESEČNIK (PS SLS):</speaker>

               <p>Hvala lepa, gospod predsednik.</p>
               <p>V skladu s poslovnikom predlagam, da Državni zbor na naslednji seji opravi razpravo
               o odgovoru na moje poslansko vprašanje. Strinjam se s to zadnjo vašo tezo, ki ste jo
               dali, zagotovo. To sem že prej poudaril.</p>
               <p>Rad bi pa poudaril tudi to in zakaj se mi zdi pomembno razpravljati o teh zadevah.
               Mogoče tudi v tej fazi, ko je zakon dan v javno razpravo, da je ob vseh težavah, ki
               jih imamo seveda v naši družbi s financami, treba temeljito premisliti o vseh
               ukrepih, ki jih damo ven, tudi vlada mora, in jaz pričakujem, da tudi temeljito o tem
               razmišlja in zagotovo odpiranje novih front na področju porodniške, na področju
               starševskega varstva in tako dalje najbrž ne bo doseglo tistega cilja, ki ste si ga s
               tem zadali in da bomo s tem novim zakonom povzročali val problemov, tudi konec koncev
               pri delodajalcih, pri planiranju odsotnosti zaposlenih in tako dalje.</p>
               <p>Menim zagotovo, da v teh kriznih časih, zagotovo, še enkrat poudarjam, ni treba
               dvigovati prahu na račun družinskih tem in po nepotrebnem razburjati tudi državljanov
               in državljank. Hvala lepa.</p>
            </sp>
            <sp xml:id="SDZ6-Redna-16-2013-07-09.sp11">

               <speaker>PREDSEDNIK JANKO VEBER:</speaker>

               <p>Hvala tudi vam. O vaši zahtevi bo Državni zbor odločil v četrtek, 11. julija, v
               okviru glasovanj.</p>
               <p>Naslednja bo postavila vprašanje predsednici Vlade gospa Ljudmila Nova, Nova
               Slovenija.</p>
            </sp>
            <sp xml:id="SDZ6-Redna-16-2013-07-09.sp12">

               <speaker>LJUDMILA NOVAK (PS NSi):</speaker>

               <p>Spoštovana gospa predsednica Vlade, spoštovani predsednik, kolegice in kolegi!</p>
               <p>Res je vprašanje družinske politike zelo aktualno, zato sva se kar dve stranki danes
               prijavili, da vas vprašava na to temo, zastaviva poslansko vprašanje. Bom nekje
               nadaljevala tam, kjer je že kolega poslanec začel.</p>
               <p>Slovenija naj bi bila po nekih statistikah sedmo najstarejše prebivalstvo, torej
               država s sedmim najstarejšim prebivalstvom na svetu. Seveda je to zaskrbljujoče. Vsi
               se zavedamo, da imamo demografske probleme, zato je ta družinska politika izredno
               občutljiva. Prej, ko smo bili v vladi, sem se potegovala za družino in za čim boljše
               razmere na področju materinstva, starševskega dopusta in se potegujem tudi sedaj.
               Predvsem bi opomnila na določbo, ki je predvidena, da naj bi tudi očetje obvezno
               koristili 30 dni očetovskega dopusta in potem dobili dodatne dneve. Seveda se
               zavzemam za okrepitev vloge očeta v družini, kar je zelo dobro, pametno, vendar se mi
               zdi, da moramo biti tukaj bolj liberalni ali pa moderni, kot ste vi rekli, in je
               prav, da se starša sama dogovorita, koliko tega časa bo koristil oče, koliko pa mama.
               Vsekakor pa mislim, da ni dobro, da mama odvzamemo tisti mesec dopusta na račun tega,
               da bi potem oče moral obvezno koristiti ta dopust. Tako so že nekateri delodajalci
               izrazili to bojazen, da bo nekdo odsoten 30 dni in je to težko nadomeščati. Po drugi
               strani tudi spodbujamo dojenje in nekatere matere zelo dolgo časa dojijo in zakaj ne
               bi te možnosti ohranili. V Novi Sloveniji zavzemamo za prostovoljno izbiro, za
               dogovor med materjo in očetom.</p>
               <p>Dopolnila bom to vprašanje, kar je že prej poslanec Presečnik zastavil:</p>
               <p>Ali bodo nameravani ukrepi s področja družinske in socialne politike po vašem mnenju
               prispevali k izboljšanju demografske slike?</p>
               <p>Ne nazadnje je to izredno pomembno. Če ne bomo imeli otrok, če ne bomo imeli mladih
               delavcev, tudi za pokojnine ne bomo mogli prispevati in še vrsto drugih pomembnih
               vprašanj.</p>
            </sp>
            <sp xml:id="SDZ6-Redna-16-2013-07-09.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za odgovor dajem predsednici Vlade.</p>
            </sp>
            <sp xml:id="SDZ6-Redna-16-2013-07-09.sp14">

               <speaker>MAG. ALENKA BRATUŠEK:</speaker>

               <p>Hvala.</p>
               <p>Spoštovana poslanka, tudi jaz bom pravzaprav le malo še dodala k temu, kar sem že
               povedala. Vesela pa sem, da bo družinska politika, je danes že pokazano, nas zanima
               vse, in se ne bo spreminjala, tako kot se je spreminjala lani sredi noči.</p>
               <p>Se strinjam, ste se zavzemali, skupaj smo določene stvari spremenili, ampak tendence
               na začetku so bile drugačne. In prav je tako, da se o tem govori. Še enkrat naj
               povem, zakon je bil dan v javno razpravo, stvari se bodo še dogajale, prav gotovo
               bomo vse pripombe temeljito proučili in na koncu še enkrat, upam, našli čim širši
               konsenz k sprejetju tega zakona in tudi pripravi strategije, ki sem jo prej
               omenjala.</p>
               <p>Kar se tiče porodniškega dopusta, pa še enkrat poudarjam, da to ni ne pravica
               matere, ne pravica očeta, ampak je pravica otrok. In tako jo je po moji oceni treba
               gledati. Tudi sama se strinjam, da je pomembna tudi vloga očeta pri vzgoji otroka in
               tudi temu je ta predvidena sprememba, ki smo jo predlagali, namenjena.</p>
            </sp>
            <sp xml:id="SDZ6-Redna-16-2013-07-09.sp15">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima gospa Ljudmila Novak, izvolite.</p>
            </sp>
            <sp xml:id="SDZ6-Redna-16-2013-07-09.sp16">

               <speaker>LJUDMILA NOVAK (PS NSi):</speaker>

               <p>Sicer bi to vprašanje lahko postavili tudi ministrici za delo in družino, vendar sem
               se odločila, da bom vas povprašala, ker ne vem, če so njene ideje zgolj iz tega
               rdečega srca, kot smo slišali zadnji konec tedna, ali tudi vi to podpirate.</p>
               <p>Namreč, matere ki so imele ali pa starši, ki imajo štiri otroke in več, so sedaj
               lahko ostali do desetega leta starosti najmlajšega otroka doma in zato je eden od
               staršev dobil plačane prispevke, kar se mi zdi izredno dobro za vzgojo otrok, kajti
               domače varstvo staršev se mi zdi zagotovo najbolj primerno, in to mislim, da tudi
               raziskave kažejo. Sedaj to starost zmanjšujete na sedem let.</p>
               <p>Kljub temu da imamo dobro institucionalno varstvo, vseeno mislim, da staršem moramo
               ohraniti to pravico. Po drugi strani pa zmanjšujemo tudi tisti dodatek za
               nevključenost v vrtec. Vse pohvale slovenskim vrtcem, so po navadi zelo dobro
               opremljeni, dobri, vzgoja odlična, tudi občine so zgradile mnogo novih vrtcev, vendar
               nekateri starši se odločajo, da bodo sami imeli otroke doma ali v kakšni drugi vrsti
               varstva in zaradi tega mislim, da je prav, da dobijo tisti dodatek, kajti če je otrok
               vključen v vrtec, ima država pravzaprav več stroškov z njim, kot če ni vključen. Zato
               se mi ne zdi prav, da to zmanjšujemo, ampak bi morali pustiti staršem prosto
               izbiro.</p>
            </sp>
            <sp xml:id="SDZ6-Redna-16-2013-07-09.sp17">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite dopolniti odgovor?</p>
               <p>Besedo dajem predsednici Vlade, izvolite.</p>
            </sp>
            <sp xml:id="SDZ6-Redna-16-2013-07-09.sp18">

               <speaker>MAG. ALENKA BRATUŠEK:</speaker>

               <p>Hvala.</p>
               <p>Spoštovana poslanka, strinjam se, vsak poseg v pravice je boleč. Ampak če se prav
               spomnim razprave o fiskalnem pravilu, je prav vaša stranka vztrajala, da je leto 2015
               tisto prelomno leto, ko je treba javne finance konsolidirati. In to se da na tri
               načine: zniževanje pravic, zviševanje davkov ali pa kombinacija vsega.</p>
               <p>In še enkrat, zakon je v javni razpravi, pogledali bomo, sem vam pa že zadnjič,
               mislim da ob zadnjem poslanskem vprašanju povedala, da bom zelo vesela konkretnih
               predlogov, kje ste proti dvigovanju davkov, kje ste proti poseganju v pravice in res
               bom vesela konkretnih predlogov kje in na kakšen način pa potem bomo skupaj za boljši
               jutri, za naslednjo generacijo spravili naše javne finance v red.</p>
               <p>Kar pa se tiče tega zakona, o katerem zdaj razpravljamo, in strategije, pa še
               enkrat, moja želja absolutno je, da je ta zakon sprejet s čim širšo podporo in enako
               strategija. Jaz verjamem, da smo vsi skupaj sposobni najti rešitev, ki bo dobra in s
               katero bomo več ali manj zadovoljni vsi.</p>
            </sp>
            <sp xml:id="SDZ6-Redna-16-2013-07-09.sp19">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo ima gospa Ljudmila Novak.</p>
            </sp>
            <sp xml:id="SDZ6-Redna-16-2013-07-09.sp20">

               <speaker>LJUDMILA NOVAK (PS NSi):</speaker>

               <p>Tudi jaz zahtevam razpravo, mislim, da je lahko ta razprava celo skupna. Rekli ste
               varčevati, seveda smo za varčevanje tam, kjer je smiselno in potrebno. Kot sem pa že
               prej dejala, s tem ukrepom ne bomo ničesar privarčevali. Če je neka ženska, mama ali
               pa oče, če sta dlje časa doma, to se pravi, da je delovno mesto lahko na razpolago
               nekomu drugemu in je lahko zaradi tega eden manj brezposeln. In če dobi otrok
               dodatek, ker ni vključen v vrtec, pomeni, da je takšno varstvo otroka cenejše, kot je
               takrat, če je ta otrok vključen v vrtec, ker tričetrt tega plačila za vrtec mora
               izvesti občina. To je pa samo drugi davkoplačevalski žep. Pravite, da bomo s tem
               privarčevali. S tem se ne morem strinjati. Ta družinska politika je izredno pomembna,
               tukaj ne bomo varčevali, še posebej glede na demografsko sliko pa je potrebna
               razprava na to temo, zato bi prosila, da opravimo razpravo na to temo.</p>
            </sp>
            <sp xml:id="SDZ6-Redna-16-2013-07-09.sp21">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vaši zahtevi bo Državni zbor odločil ravno tako v četrtek, 11. julija, v okviru
               glasovanj.</p>
               <p>Kot tretji pa bo vprašanje postavil predsednici Vlade mag. Andrej Vizjak.</p>
            </sp>
            <sp xml:id="SDZ6-Redna-16-2013-07-09.sp22">

               <speaker>MAG. ANDREJ VIZJAK (PS SDS):</speaker>

               <p>Hvala lepa. Spoštovani predsednik, spoštovana predsednica Vlade, ministrski zbor,
               kolegice in kolegi!</p>
               <p>Sto dni vlade Alenke Bratušek je prav gotovo priložnost za pogled na opravljeno delo
               v teh stotih dneh in ne nazadnje tudi za začrtane smeri, ki jih je ta vlada ubrala
               predvsem v luči podpisanega dogovora o sodelovanju štirih koalicijskih strank. Iz te
               smeri je tudi odvisno delovanje in sprejemanje ukrepov v prihodnje. Ključni problem
               te države je gotovo finančna in gospodarska kriza, zato se bom predvsem osredotočil
               na prednostne naloge, ki ste jih v tem dogovoru zapisali s tega področja.</p>
               <p>Pa poglejmo po vrsti. Najprej ste zapisali, da boste krepili konkurenčnost
               gospodarstva in izboljševali poslovno okolje gospodarstva. Dvigi davkov, davka na
               dodano vrednost, napovedan davek na nepremičnine, dvig katastrskega dohodka,
               preprečitev nadaljnjega padanja davka od dohodka pravnih oseb, povečujejo davčni
               primež. Sami ste ocenili, da to ni spodbudno za gospodarsko aktivnost, da to zavira
               gospodarsko aktivnost. Gre za ukrepe, ki so nasproti vašim prizadevanjem. Hkrati v
               rebalansu znižujete obseg investicij, tudi črpanje evropskih sredstev, kar je ponovno
               korak v nasprotno smer. O tem nismo prepričani samo v opoziciji, temveč to mnenje
               deli kar obsežno tudi ekonomska stroka.</p>
               <p>Poglejmo drugi cilj. Zapisali ste, da boste zniževali proračunski primanjkljaj s
               poudarkom na racionalizaciji javne porabe, zlasti zniževanje mase za plače. Če
               pogledamo rebalans Državnega proračuna, povečujete primanjkljaj, glede na sprejeti
               proračun, za pol milijarde evrov in hkrati ohranjate ali celo dvigujete tekoče
               odhodke in tudi tekoče transferje, kjer se nanašajo postavke za maso plač. V podatkih
               statističnega urada je zaznati, da se je s prihodom vaše vlade začelo povečevati
               število javnih uslužbencev, in da so preprečeni trendi nadaljnjega padanja
               zaposlovanja v javnem sektorju. Da to ne ugotavljamo samo v opoziciji, da je to
               diametralno v nasprotju z vašo prednostno nalogo, smo bili negativno presenečeni, da
               je bilo včeraj javno uvrščeno na dnevni red tudi na evropskih institucijah oziroma na
               Evropski komisiji vprašanje Slovenije, zlasti obvladovanja odhodkov in s tem
               stabilizacije javnih financ.</p>
               <p>Če temu dodamo še zavezo o depolitizaciji kadrovanja, vas sprašujem:</p>
               <p>Ali je depolitizacija kadrovanja spremenjen nadzorni svet Nove Ljubljanske banke,
               kjer ste umaknili priznane mednarodne strokovnjake in notri namestili relativno
               neznanje profesorje?</p>
               <p>Spoštovana predsednica:</p>
               <p>Zakaj ne izvajate lastnih dogovorov? Zakaj ne sprejemate ukrepov, ki vodijo v smeri
               dogovorov o sodelovanju štirih koalicijskih strank?</p>
            </sp>
            <sp xml:id="SDZ6-Redna-16-2013-07-09.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za odgovor dajem predsednica Vlade.</p>
            </sp>
            <sp xml:id="SDZ6-Redna-16-2013-07-09.sp24">

               <speaker>ALENKA BRATUŠEK:</speaker>

               <p>Najlepša hvala, gospod Vizjak, in vesela sem, da se bomo danes lahko pogovarjali
               oziroma bom odgovarjala na vsebinska vprašanja in spet ni tema moj odnos do
               plagiatorstva.</p>
               <p>Depolitizacija kadrovanja. Če bi pogledali, pa pravzaprav Alenka Bratušek in Vlada
               nima in ni imela nič s tem kadrovanjem. Vlada kot vlada. Če bi pogledali CV teh
               gospodov in gospe, bi ugotovili, da tudi dva, sicer po rodu Slovenca, že dlje časa
               delata v tujini, in po mojem jih prav preprosto imenujemo strokovnjaki iz tujine. To
               je prva stvar.</p>
               <p>Druga stvar. Ukrepi, ki so sprejeti. Sem prva, ki sem rekla, da smo na žalost morali
               izbirati med samimi slabimi variantami. In po naši oceni je ta, ki smo jo izbrali,
               najmanj slaba. Tudi za gospodarstvo. In kar nekaj stvari, če ste pogledali rebalans
               proračuna, ugotovite, je namenjenih tudi za spodbujanje gospodarstva. Manj
               neposredne, nepovratna sredstva, več pa tistih spodbud, ki jih je treba vračati,
               ampak so ugodnejša, kot so sicer na trgu. Mislim, da je za približno 700 evrov
               takšnih novih shem, ki se bodo izvajale preko slovenske izvozne družbe oziroma banke.</p>
               <p>Zdaj pa kar se tiče javnih financ. Sami dobro veste, ker poznata toliko stvari, da
               je bil proračun, ki smo ga dobili kot sprejeti proračun, popolnoma, popolnoma
               nerealen. Pa gremo lahko po vrsti. 400 in nekaj milijonov je manjkalo na prihodkih,
               na odhodkih je manjkalo 122 milijonov za obresti in 140 milijonov za pokojninsko
               blagajno. Kljub temu da ste se z upokojenci dogovorili, da se je letos, sicer
               minimalno, ampak celo valorizacija zgodila, je manjkalo na ZPIZ 140 milijonov. Plače
               ste omenjali, gospod Vizjak, dobro se spomnite ustavne odločbe, kjer smo morali, na
               žalost, zaradi vaših rokohitrskih potez vračati regres za lansko leto. Zato in samo
               zato, se sredstva na plačah povečujejo. To je edini razlog. In če bi načrtovanje bilo
               realno vsaj na odhodkovni strani, če ne že na prihodkovni strani, bi proračunski
               primanjkljaj v letošnjem letu lahko bil bistveno, bistveno nižji. In še ena stvar. Če
               se ne bi tako trdno in trdo oklepali oblasti tudi takrat, ko ste videli, da vam vlada
               že razpada, tri mesece v tem letu ni bilo narejeno praktično nič. Če bi to, kar smo
               se dogovorili na plačah, ne veljalo samo od 1. junija, ampak celo leto, bi imeli za
               60 milijonov več prihranka. Če ne bi bilo treba vračati regresa, ki smo ga morali,
               ker če sodišče, tudi ustavno, nekaj naloži, mislim, da je prav, da se to naredi, bi
               bilo treba 50 milijonov evrov manj odhodkov. Če bi dvig DDV, ki bi ga tudi vi,
               skladno z zakonom, ki ste ga vi sprejeli, sicer nekoliko kasneje uvedli, mi bi ga pač
               nekoliko prej, bi to pomenilo 150 milijonov evrov več že v letošnjem letu. In vse to
               skupaj pomeni 260 milijonov ali 0,74 % BDP, kar pomeni, da bi bil proračunski
               primanjkljaj ne 4,4, ampak 3,6. Če bi pa še prihodkovna stran bila načrtovana oziroma
               realizirana tako, kot ste jo načrtovali, bi pa proračunski primanjkljaj že v
               letošnjem letu lahko padel pod 3 % BDP. Ampak na žalost vse te predpostavke, ki sem
               jih zdaj povedala, ne držijo.Ppa ne zaradi Alenke Bratušek ali moje vlade, ampak
               zato, ker je bilo načrtovanje nerealno, v manjšem delu je to slabo načrtovanje
               posledica tudi slabših gospodarskih aktivnosti in napovedi, ampak vi se boste dobro
               spomnili, da smo vas, ko ste tukaj sedeli kot minister, opozarjali, da to kar
               načrtujete za ZPIZ je napačno in da pokojninska blagajna tega prihranka ne bo
               prinesla. Pa ste trdili in vztrajali, da je tako. Na žalost številke, število
               upokojencev, pokojnine, izplačila, ki so potrebna, kažejo drugače. In jaz verjamem,
               da vsi skupaj vemo, da je to treba plačati.</p>
            </sp>
            <sp xml:id="SDZ6-Redna-16-2013-07-09.sp25">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima mag. Andrej Vizjak.</p>
            </sp>
            <sp xml:id="SDZ6-Redna-16-2013-07-09.sp26">

               <speaker>MAG. ANDREJ VIZJAK (PS SDS):</speaker>

               <p>Spoštovana predsednica Vlade.</p>
               <p>Mi smo sredi leta, proračun je cilj in treba je sprejemati ukrepe za dosego tega
               cilja. Vi ste glede cilja odnehali in zdaj govorite sredi leta, da je nerealno
               načrtovan. Naredite, da bo realen, vendar ste odnehali s temi ukrepi. Nasprotno,
               zaposlujete nove in nove ljudi v javnem sektorju in se odmikate od tega cilja
               konsolidacije javnih financ, in zelo udobno zvračate krivdo na prejšnjo vlado, katere
               polovica sedi tudi v vaši vladi, in iščete tu izgovor za odstopanje od lastne zaveze
               in dogovora vaših koalicijskih strank.</p>
               <p>Pa pojdimo naprej. Kaj vse ste se še zavezali v tem dogovoru o sodelovanju. Zelo
               oprijemljive stvari bom navedel. Navedli ste, da boste v treh mesecih od nastopa, to
               je že mimo, sprejeli sistemske popravke za znižanje cen električne energije za
               industrijo za 10 %. Spoštovani, cena električne energije za industrijo se je povečala
               zaradi dviga DDV, ne pa znižala za 10 %. Rok je mimo. Zakaj tega niste storili?</p>
               <p>Napisali ste, da boste v štirih mesecih od nastopa podpisali pogodbo o koncesiji za
               srednjo Savo. Štiri mesece je praktično tu, ne duha ne sluha o kakršni koli pogodbi
               za srednjo Savo. To so zelo konkretne, edine konkretne zaveze iz vašega dogovora.</p>
               <p>In poglejte še naprej. Zavezali ste se, da boste pospešili infrastrukturne projekte.
               Priča smo zamiku državnega prostorskega načrta za hidroelektrarno Mokrice samo zaradi
               tega, ker ministrstva ne delujejo koordinirano, kljub jasnim ukrepom prejšnje vlade,
               da je to treba sprejeti v juniju, saj se ta DPN ni zgodil in se tudi še dolgo ne
               bo.</p>
               <p>Torej predsednica vlade, niste mi niti prej odgovorili na vprašanje, zakaj ne
               izvajate lastnih zavez iz dogovora o sodelovanju štirih političnih strank.</p>
               <p>Prosim vas, pred vami je odgovorna naloga voditi to državo in ne vse vzroke za
               lastne neuspehe in lastno nespoštovanje teh zavez zvračati na prejšnjo vlado.</p>
            </sp>
            <sp xml:id="SDZ6-Redna-16-2013-07-09.sp27">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima predsednica Vlade.</p>
            </sp>
            <sp xml:id="SDZ6-Redna-16-2013-07-09.sp28">

               <speaker>ALENKA BRATUŠEK :</speaker>

               <p>Ja, spoštovani poslanec, kar se je dalo v pol leta, smo naredili. In nihče ni rekel,
               da je ta rebalans, ki je pred vami, nerealen. Sprejeti proračun je bil nerealen, so
               bile moje besede. In še enkrat vam povem, če bi ti ukrepi veljali celo leto, na
               žalost ne, bi bil učinek bistveno večji in primanjkljaj bistveno nižji. To je edino
               moje sporočilo.</p>
               <p>Kar pa se tiče izpolnjevanja zavez dogovora, ki smo ga podpisali sicer mislim, da je
               to stvar strank, ki v tem sodelujejo. Lahko vam pa povem, da tudi na zniževanju cen
               električne energije še delamo. Res so trije meseci mimo, ampak tudi če bo kakšen
               mesec zamika, bomo veseli, da bomo to realizirali.</p>
               <p>Kar se tiče koncesijske pogodbe, imate očitno vi boljše zveze v energetiki kot jaz,
               ker meni pravijo, da se pripravlja in naj bi bila kmalu pripravljena. Štiri mesece pa
               konec koncev še ni mimo. Če se že pet let pripravlja, spoštovani bivši minister, bi
               jo pa tudi vi v svojem mandatu lahko že podpisali.</p>
               <p>Tako da se dela. Absolutno se zavedamo, kaj smo v ta dogovor napisali. Če bo kakšen
               mesec zamika, verjamem, da bomo koalicijski partnerji tudi to preživeli.</p>
            </sp>
            <sp xml:id="SDZ6-Redna-16-2013-07-09.sp29">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo ima mag. Andrej Vizjak.</p>
            </sp>
            <sp xml:id="SDZ6-Redna-16-2013-07-09.sp30">

               <speaker>MAG. ANDREJ VIZJAK (PS SDS):</speaker>

               <p>Spoštovana predsednica, spoštovani predsednik parlamenta, seveda mi v opoziciji smo
               z velikim zanimanjem spremljali podpisan dogovor o sodelovanju štirih političnih
               strank, kajti v bistvu zrušena je bila prejšnja vlada z ambicijo, da nastane nekaj
               učinkovitega, boljšega.</p>
               <p>Tu pa imam, jaz sem danes naštel šest primerov, pa bi jih verjetno lahko še več
               naštel, ampak šest takšnih, ki se jih da že prijeti, iz katerih je zelo jasno, da se
               ta sporazum ne uresničuje. Nasprotno. Nekateri ukrepi vodijo v drugo smer. Dejstvo
               je, da dvig davkov, zmanjševanje investicij prizadeva gospodarstvo v negativno smer.
               To se pravi, da dodatno duši gospodarstvo, kar bo imelo za posledico manj pobranih
               davkov, kar bo imelo za posledico manj delovnih mest in poglabljanje recesije v tej
               državi. To bo seveda prispevalo k dodatnim problemom v prihodkih proračuna in
               konsolidacije javnih financ.</p>
               <p>To so smeri, ki so alarmantne. Po drugi strani imamo resna, najresnejša opozorila iz
               Bruslja, da ne obvladujemo čezmernega primanjkljaja v tej državi. To, kar se je
               zgodilo včeraj, je signal spoštovana predsednica, in obema je jasno, da ta signal
               pomeni, da evropske inštitucije niso zadovoljne s tem rebalansom proračuna in da bo
               potreben nov rebalans proračuna, kjer boste morali, hočeš nočeš, zarezati tudi v
               tekoče odhodke, sprejeti nepopularne ukrepe in na nek način spraviti ali vsaj utiriti
               javne finance v neki smeri dodatne konsolidacije.</p>
               <p>Ko govorimo tudi o zelo konkretnih zavezan, se kaže vsa neučinkovitost koordinacije
               med različnimi resorji, zato sem omenil tudi nekaj takih zelo banalnih in plastičnih,
               kot je obljuba po znižanju cen električne energije za 10 % za industrijo. Vi ste,
               recimo, govorili, da boste to naredili na račun prispevka za obnovljive vire.
               Obnovljivi viri v industriji pomenijo zgolj 9 %. Ne vem, ali boste kompletno
               industrijo razbremenili plačila teh prispevkov. Gre za kopico tudi nerealnih obljub,
               ki ste jih dali ob svojemu nastopu, in prav je, da vas opozicija na to opozori.</p>
               <p>Razprava o odgovoru predsednice Vlade, ki jo predlagam v skladu s poslovnikom, bo
               namenjena tudi temu, da se nekatere stvari pospešijo, ki so pomembne za to državo.
               Poleg vsega naštetega je pomembno za to državo tudi to, da zaženemo infrastrukturne
               projekte, za katere pravzaprav niti nimajo finančnega vira v proračunu, financira jih
               gospodarstvo, kot je na primer izgradnja elektrarn na spodnji Savi, pa tudi srednji
               Savi.</p>
               <p>Spoštovana predsednica Vlade, jaz verjamem, da je tudi vam v interesu, da se o vašem
               odgovoru opravi diskusija v tem parlamentu, kajti ta diskusija lahko kvečjemu
               pripomore k večji učinkovitosti, ne pa nadaljnji malomarnosti pri izvajanju tega
               dogovora.</p>
            </sp>
            <sp xml:id="SDZ6-Redna-16-2013-07-09.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vaši zahtevi bo Državni zbor odločil v četrtek, 11. julija, v okviru glasovanj.</p>
               <p>Četrto vprašanje bo predsednici Vlade postavil gospod Jani Möderndorfer, Pozitivna
               Slovenija.</p>
            </sp>
            <sp xml:id="SDZ6-Redna-16-2013-07-09.sp32">

               <speaker>JANI MÖDERNDORFER (PS PS):</speaker>

               <p>Spoštovana predsednica Vlade, kolegice, kolegi, predsedujoči.</p>
               <p>Po vašem srečanju s predstavniki mladinskih in študentskih organizacij ste
               napovedali, da so mladi prioriteta te vlade, saj so ti rešitev naše družbe. Vaša
               prizadevanja po večji vključenosti mladih v potek priprave in sprejemanja strateških
               dokumentov so nedvomno dokaz več, da se je Vlada resno lotila problematike mladih na
               več področjih. Ne glede na nekoliko nižjo stopnjo brezposelnosti, ki se je pokazala v
               prejšnjem mesecu, je neizpodbitno dejstvo, da je v Sloveniji stopnja brezposelnosti
               med mladimi rasla najhitreje v Evropi. V Sloveniji je trenutno 23 % registriranih
               brezposelnih med mladimi, kar pomeni 27 tisoč 628 oseb. Eno večjih težav
               predstavljajo tisti, ki so stari med 25 in 29 let, zato seveda ne uspejo pridobiti
               služb in temu primerno po nekaterih podatkih število anketiranih brezposelnih
               izrazito narašča. Gre za osebe, ki so visoko izobražene, še več, stopnja registrirane
               brezposelnosti med univerzitetno diplomiranimi ženskami naj bi v zadnjih letih zrasla
               celo na 300 %. Zato je toliko bolj pohvalno, da je Vlada skladno z vašimi napovedmi v
               parlamentarno proceduro že vložila zakon o interventnih ukrepih na področju trga dela
               in starševskega varstva, kjer so predlagane začasne spodbude za zaposlovanje mladih
               brezposelnih do 30. leta.</p>
               <p>Sprašujem vas, spoštovana predsednica:</p>
               <p>Kakšni so predvideni učinki predlaganega ukrepa? Koliko mladih naj bi se uspelo
               zaposliti?</p>
               <p>Sprašujem predvsem za tiste, ki naj bi se zaposlili za nedoločen čas, saj je v
               Sloveniji prisoten dualni sistem na trgu dela, ki mladim praktično onemogoča
               zaposlitev. Prav tako je Slovenija na vrhu Evropske unije, kjer je bila osrednja tema
               Ukrepi za spodbujanje gospodarske rasti in znižanje stopnje brezposelnosti med
               mladimi, in je iz evropskega sklada uspela pridobiti 9 milijonov evrov za vzhodno
               Slovenijo, ki po prvotnem predlogu do finančnih sredstev ni bila upravičena. Države
               članice bodo tako pospešile priprave shem jamstva za mlade.</p>
               <p>Sprašujem pa vas:</p>
               <p>Kakšni bodo nadaljnji ukrepi na tem področju? Kakšno upadanje trenda brezposelnosti
               na tem področju pričakujete?</p>
            </sp>
            <sp xml:id="SDZ6-Redna-16-2013-07-09.sp33">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za odgovor dajem predsednici Vlade.</p>
            </sp>
            <sp xml:id="SDZ6-Redna-16-2013-07-09.sp34">

               <speaker>MAG. ALENKA BRATUŠEK:</speaker>

               <p>Najlepša hvala.</p>
               <p>Še enkrat poudarjam, da so mladi vsekakor naša prioriteta. In to, kar sem že večkrat
               povedala, nikakor problem, ampak kvečjemu rešitev in naša prihodnost. Kot ste že
               omenili, zakon o interventnih ukrepih na področju trga dela in starševskega varstva
               vključuje tudi ukrep, ki bi spodbudil zaposlovanje mladih. Upam, da bo v tem državnem
               zboru kljub veliki polemiki na odboru in na nek način nasprotovanju dobil podporo in
               bomo ta ukrep lahko izvajali. Izvajal naj bi se od 1. novembra letos do konca leta
               2014. Ocenjujemo, da bi bilo na račun tega ukrepa zaposlenih dodatnih 5 tisoč mladih.
               Skupaj bi to pomenilo v tem obdobju zaposlitev 25 tisoč mladih ljudi, v lanskem letu
               je bila zaposlitev mladih 20 tisoč, se pravi 5 tisoč dodatno, in od teh 25 tisoč naj
               bi jih bilo 7 tisoč zaposlenih za nedoločen čas. Dejstvo je, da gre za nove
               zaposlitve, kar ne pomeni, da proračun obremenjujemo, ampak bi s plačilom dohodnine
               in vplačanih prispevkov za socialno varstvo v tistem drugem delu dobili javnih
               prihodkov več, ker, še enkrat, gre za nove zaposlitve. Zmanjšala naj bi se pa tudi
               nekatera izplačila iz proračuna, to je denarno nadomestilo mladih brezposelnih oseb,
               tukaj naj bi bilo prihranka približno 3 milijone evrov, in zmanjšanje izplačil
               denarne socialne pomoči. Tudi tukaj naj bi bilo prihranka nekaj manj kot milijon
               evrov.</p>
               <p>Glede na opisano stanje se s tem zakonom določa začasna spodbuda za zaposlovanje
               mladih brezposelnih oseb z namenom prispevati v doseganje njihove čim hitrejše in čim
               bolj stabilne zaposlitve. Vesela sem, to, kar ste omenili, da smo se na Evropskem
               svetu uspeli dogovoriti in si izboriti izjemo samo za Slovenijo. Jaz bi sicer bila
               bolj vesela, če ta izjema ne bi bila potrebna in bi v naši državi ne imeli problemov
               za zaposlovanjem mladih, ampak uspeli smo si jo izboriti in na ta račun dobiti
               približno med 9 in 10 milijoni evrov. Vse podrobnosti in zelo natančno razdelano
               shemo seveda moramo še pripraviti, tudi na evropski ravni še niso znane vse
               podrobnosti. Zavedamo se, da časa ni veliko, zato smo takoj začeli z akcijo, če lahko
               temu tako rečem. Je pa pri pripravi in izvedbi te sheme, ki se ji reče Jamstvo za
               mlade, izredno pomembno povezovanje resorjev dela, gospodarstva in šolstva zaradi
               konkretnih specifik mladih. Posebej bi še želela izpostaviti, da je v predlogu
               večletnega finančnega okvirja za obdobje 2014–2020, ki bo podlaga za črpanje
               evropskih sredstev, vsebinsko poudarjena usmerjenost v doseganje cilja zmanjševanja
               stopnje brezposelnih mladih ljudi. In to še enkrat kaže na to, da so mladi res in
               bodo tudi ostali prioriteta naše vlade.</p>
            </sp>
            <sp xml:id="SDZ6-Redna-16-2013-07-09.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo zaključili z vprašanji, ki so bila postavljena predsednici Vlade in se ji
               zahvaljujem za podane odgovore.</p>
               <p>Prehajamo na odgovore na poslanska vprašanja, postavljena na 15. seji zbora.</p>
               <p>Ministrica za delo, družino, socialne zadeve in enake možnosti, dr. Anja Kopač Mrak
               bo odgovorila na tri vprašanja. Najprej bo odgovorila na vprašanje Janeza Ribiča v
               zvezi z ureditvijo dolgotrajne oskrbe starejših prebivalcev v Sloveniji.</p>
               <p>Izvolite, imate besedo, ministrica.</p>
            </sp>
            <sp xml:id="SDZ6-Redna-16-2013-07-09.sp36">

               <speaker>DR. ANJA KOPAČ MRAK:</speaker>

               <p>Spoštovani! Gospod poslanec, hvala za vprašanje. Opravičujem se, ker me prejšnjih ni
               bilo, sem bila v tujini.</p>
               <p>Strinjam se z vami, da je Zakon o dolgotrajni oskrbi potreben. K sprejetju zakona
               nas navaja več razlogov, predvsem staranja prebivalstva in iz tega dejstva rastoče
               potrebe. Potreben je zaradi tega, ker moramo izboljšati socialno varnost oseb, ki
               potrebujejo pomoč druge osebe. Tudi v današnjem sistemu so razlike med pravicami in
               možnostmi dostopa do oskrbe prevelike. Potem je razlog tudi neusklajenost predpisov
               in področij, ki se ukvarjajo z dolgotrajno oskrbo, potrebno je zaradi boljše
               dostopnosti dolgotrajne oskrbe vsem upravičencem in pa tudi ne nazadnje zaradi
               racionalizacije stroškov, ki danes nastajajo. Razlogi, da zakon še ni bil sprejet že
               kar nekaj mandatov različnih vlad, je na žalost enak, to so predvsem finančni
               razlogi. Ocenjujemo, da bi za izvedbo zakona potrebovali približno dodatnih 50
               milijonov evrov. Rešitev bomo iskali v smeri ustrezne ureditve zdravstvenega
               zavarovanja, ki bi urejala tudi zavarovanje za dolgotrajno oskrbo podobno, kot je to
               urejeno v številnih drugih evropskih državah. Z ministrom za zdravje sva na to temo
               že opravila razgovor in naše ministrstvo bo do konca leta pripravilo predlog zakona,
               ki naj bi bil še v letošnjem letu obravnavan na Vladi. Tudi Evropska komisija nam je
               v okviru nacionalnega reformnega programa za leto 2013 eno izmed priporočil namenila
               tudi glede realizacije dolgotrajne oskrbe, da je v Sloveniji zaradi staranja
               prebivalstva nujno vpeljati sistem, ki bo zagotavljal dolgoročno finančno stabilnost
               na tem področju. Tudi v Resoluciji o nacionalnem programu socialnega varstva, ki ga
               je parlament sprejel letos aprila, je namenjenih kar nekaj besed in predvsem ciljev v
               povezavi z dolgotrajno oskrbo.</p>
               <p>To so vsa ta dejstva, ki nas navajajo, da moramo ta zakon pripraviti, in pri tem
               želim tudi vašo podporo. Zakon boste sprejemali v Državnem zboru, ker se mi zdi, da
               si ne moremo več dovoliti, tako kot se je v kar nekaj prejšnjih mandatih, da zaradi
               finančnih zadev tega ne rešujemo. Treba bo biti realen, in je cilj, da v okviru
               finančnih zmožnosti, ki jih imamo, postavimo sistem, ki bo omogočal drugačen način
               zavarovanja za primer dolgotrajne oskrbe in morda tudi ne takoj, morda na nek srednji
               rok zagotovil možnost drugačne oskrbe, drugačnih finančnih virov in predvsem omogočil
               ljudem, da ostanejo dlje časa doma in da si zagotovijo storitve na domu s temi
               sredstvi, s temi viri, ki bodo zagotovljeni znotraj tega sistema. Hvala.</p>
            </sp>
            <sp xml:id="SDZ6-Redna-16-2013-07-09.sp37">

               <speaker>PREDSEDNIK JANKO VEBER:</speaker>

               <p>Hvala za odgovore.</p>
               <p>Zahtevo za dopolnitev odgovora ima gospod Ribič.</p>
            </sp>
            <sp xml:id="SDZ6-Redna-16-2013-07-09.sp38">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovane gospe in gospodje, ministrski zbor, lepo
               pozdravljeni!</p>
               <p>Ponavljam, v krizi so starejši še bolj ranljivi. Pri tem se srečujemo še s
               problemom, da nimamo sistemsko urejene dolgotrajne oskrbe, kot ste navedli, in da
               nimamo zagotovljene enake dostopnosti do tovrstne pomoči. Preslabo je razvita tudi
               oskrba na domu. Ta bi morala predstavljati prednostno obliko dolgotrajne oskrbe, saj
               je najbolj humana in hkrati cenejša ter bolj učinkovita od namestitve v zavodih.
               Trenutno urejajo področje dolgotrajne oskrbe številni predpisi, ki niso usklajeni med
               seboj.</p>
               <p>Zato vas sprašujem:</p>
               <p>Kako in kdaj boste izvedli medsebojno uskladitev predpisov za bolj učinkovito
               izvajanje dolgotrajne oskrbe, ki obsega veliko področje?</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp39">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo za dopolnitev odgovora ima ministrica.</p>
            </sp>
            <sp xml:id="SDZ6-Redna-16-2013-07-09.sp40">

               <speaker>DR. ANJA KOPAČ MRAK:</speaker>

               <p>Hvala, gospod Ribič, za nadaljnje vprašanje.</p>
               <p>Tako kot sem rekla, treba je predvsem zagotoviti, da se viri, ki so danes v sistemu
               že namenjeni za dolgotrajno oskrbo, nekaj jih je v zdravstvenem sistemu, nekaj v
               pokojninskem sistemu in tudi v sistemu, kjer ljudje plačujejo oskrbnino v domovih za
               starejše, združijo in sistem urediti zakonsko, da bo urejal oskrbo in nego, ki se bo
               nanašala na dolgotrajno nego in oskrbo. To je v letošnjem letu predvideno. Sprejetje
               tega zakona je ključno predvsem zaradi tega, kot sem omenila, da se spodbudi možnost
               oskrbe na domu. Želimo širiti, kot je v skladu z nacionalnim programom razvoja na
               področju socialnega varstva, da je več v skupnostni obravnavi kot v institucionalni
               oskrbi, kar je za državo tudi ceneje. Predvsem pa je pomembno, da se ponudi ljudem
               tam, kjer so raje, torej v njihovem domačem okolju, možnost, da živijo čim dlje tam
               in je potem premik v institucionalno oskrbo zadnja izmed možnih rešitev, ne pa prva,
               kot je sedaj prepogosto.</p>
               <p>Pomembno pa je področje dolgotrajne oskrbe urediti tudi zaradi možnosti novih
               zaposlitev. Če pogledamo, koliko je na tem področju, ki je rastoči segment,
               zaposlenih ljudi v drugih evropskih državah, ima tu Slovenija kar nekaj možnosti za
               zaposlovanje ljudi. Želela bi tudi ob spodbujanju socialnega podjetništva ti dve
               polji povezati in na ta način ustvariti nova delovna mesta. Nujno pa je sprejetje
               zakona, kjer pa je potreben tudi znotraj Vlade, predvsem med različnimi resorji, nek
               dogovor, na kakšen način, vendar pravim, zaveza je tudi z mednarodne strani, predvsem
               Evropske komisije in nacionalnega reformnega programa, da to storimo v letošnjem letu
               in verjamem, da bo Vlada še letos obravnavala tak predlog zakona.</p>
            </sp>
            <sp xml:id="SDZ6-Redna-16-2013-07-09.sp41">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednje vprašanje, na katerega bo odgovorila dr. Anja Kopač mrak, je vprašanje
               Andreja Čuša v zvezi s programom jamstva za mlade.</p>
            </sp>
            <sp xml:id="SDZ6-Redna-16-2013-07-09.sp42">

               <speaker>DR. ANJA KOPAČ MRAK:</speaker>

               <p>Hvala za vprašanje.</p>
               <p>Uvodoma bi želela samo pojasniti, da v EU obstajata dve ločeni stvari, in to je
               jamstvo za mlade in pobuda za mlade. Jamstvo za mlade je v obliki priporočila
               Evropske komisije Evropskemu parlamentu in Evropskemu svetu in Odboru regij bilo
               sprejeto decembra 2012. Nadalje je konec februarja bilo potrjeno na / nerazumljivo/
               Evropski svet pa je marca 2013 pozval države članice k implementaciji, hkrati pa je
               poleg tega jamstva za mlade sprejel tudi pobudo za mlade Use Employment Initiative, s
               katerim naj bi zagotovil za območja držav, ki imajo visoko stopnjo brezposelnosti med
               mladimi, dodatna sredstva za implementacijo teh jamstev za mlade. Februarja 2013 je
               bila postavljena meja za ta sredstva, stopnja brezposelnosti mladih nad 25 %.</p>
               <p>Na žalost Slovenija potem ni bila upravičena in verjemite, da smo na različnih
               nivojih preko različnih resorjev delali vse v teh mesecih, da smo zelo veseli lahko
               danes, da smo pred enim tednom Slovenijo uvrstili kot izjemo in bo tudi Slovenija
               upravičena do sredstev iz Pobude za mlade, znotraj tega je sedaj 8 milijard evrov. Mi
               pričakujemo, da bo približno 10 milijonov evrov namenjeno za vzhodno regijo. Naša
               naloga pa je, da v okviru jamstva za mlade, ki pravi, da morajo države članice
               zagotoviti mladim brezposelnim osebam, da v štirih mesecih dobijo ponudbo za
               zaposlitev, izobraževanje ali vajeništvo, da implementiramo to zavezo iz jamstev za
               mlade. Kako bomo to storili? Pripraviti moramo implementacijske načrte. Mi že vse
               delamo v povezavi tudi z Zavodom za zaposlovanje in tudi z mladimi, ki smo jih
               povabili k sodelovanju, da bi mu pripravili dodatne programe, kjer bomo celovito
               urejali področje brezposelnosti mladih.</p>
               <p>Seveda pa 10 milijonov absolutno ni dovolj denarja za kaj takega. Tudi znotraj
               aktivne politike zaposlovanja v novi finančni perspektivi so mladi prioriteta, in
               bomo sredstva, ki so namenjena znotraj evropskega socialnega sklada, namenjali tudi
               za to. Skratka, mladi so prioriteta, kot je tudi predsednica poudarila, pomemben pa
               je tudi sprejem zakonske podlage, da bodo imeli delodajalci, tisti, ki bodo zaposlili
               brezposelno mlado osebo, možnost, da ne plačajo prispevke delodajalca, ker to pomeni
               bistveno spodbudo za zaposlovanje mladih.</p>
               <p>Glede na to, da v Sloveniji na žalost smo bili v letu 2012 najslabši na tem
               področju, torej smo država članica znotraj Evropske unije, kjer smo dosegli najvišje
               številke brezposelnosti v letu 2012, je naša naloga v letu 2013 in 2014, da se bodo
               ti trendi spremenili in obrnili.</p>
            </sp>
            <sp xml:id="SDZ6-Redna-16-2013-07-09.sp43">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Andrej Čuš ima zahtevo za dopolnitev odgovora.</p>
            </sp>
            <sp xml:id="SDZ6-Redna-16-2013-07-09.sp44">

               <speaker>ANDREJ ČUŠ (PS SDS):</speaker>

               <p>Hvala za vašo obrazložitev v uvodu.</p>
               <p>Kar se tiče teh sredstev iz Bruslja, glede na to, da je bilo na voljo 6 milijard
               evrov in glede na zaskrbljujoče trende v Republiki Sloveniji v zadnjem obdobju, glede
               na to, da se je brezposelnost med mladimi v zadnjem letu najbolj povečala med
               članicami Evropske unije, bi vseeno kdo pričakoval, da bi si uspeli izpogajati kakšen
               milijon dodatnih sredstev. Govorilo se je tudi veliko o številkah, koliko zaposlitev
               se bo omogočilo preko tega. Če se dobro spomnim, za projekt Prvi izziv je bilo
               porabljenih 22 milijonov evropskih sredstev za približno 3 tisoč zaposlitev, tako da
               tu mi matematika ravno ne štima najboljše.</p>
               <p>Po drugi strani pa bi zelo rad opozoril tudi na druge ukrepe, ki bodo izboljšali
               zaposlovanje mladih. To, da mi dobimo subvencije, je seveda zelo dobra stvar, ampak
               moramo se zavedati, da so subvencije omejene, hitro se porabijo, pogrešamo pa neke
               ukrepe na sistemski ravni. Vsak teden vlade Alenke Bratušek prinese nov davek, krči
               se kupna moč prebivalstva, krči se gospodarstvo in vsi, ki delajo, ki ustvarjajo, se
               počutijo bolj obremenjene.</p>
               <p>Trebno je zagotoviti mladim boljše pogoje za podjetništvo in inovativnost, zato me
               zanima:</p>
               <p>Kdaj bodo prišli na vrsto tudi ukrepi na sistemski ravni?</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp45">

               <speaker>PREDSEDNIK JANKO VEBER:</speaker>

               <p>Hvala. Želite dopolniti odgovor?</p>
               <p>Besedo ima dr. Anja Kopač Mrak.</p>
            </sp>
            <sp xml:id="SDZ6-Redna-16-2013-07-09.sp46">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Težko se strinjam, da je 10 milijonov premalo, če primerjamo, da morda Slovenija po
               odločitvah iz marca, ko je bil vaš predsednik stranke še predsedujoči Sloveniji, ni
               bila upravičena do teh sredstev in sedaj zminimalizirati to, da smo dobili 10
               milijonov in reči, da je premalo, vsekakor je bila Slovenija upravičena zaradi
               kompromisa, ki smo ga predlagali, dejstvo pa je, da se španske regije, portugalske
               regije in regije nekaterih drugih evropskih držav še bistveno bolj soočajo s
               problemom brezposelnosti mladih kot mi. Njihove številke so nad 60 %, in to je tisto
               merilo delitve sredstev. Rekla sem, da gre za oceno, kolikšen delež bo Slovenija od
               teh sredstev od osmih milijard dobila. Končni izračuni še niso jasni, tudi delitev
               ne. V temu trenutku smo upravičeni in bomo od 1. januarja lahko koristili ta
               sredstva.</p>
               <p>Tako da bi želeli morda pri stvareh, ki so dobre, ki so dobre za mlade, poudariti
               to, da je to dobro, da se vsi strinjamo, da je to dobro, ne pa iskati dlako nekje
               tam, kjer morda ni potrebna. Kar se tiče tega, da bi aktivna politika zaposlovanja,
               absolutno sem tudi v prvem delu odgovora poudarila, da 10 milijonov ni denar, ki bi
               lahko rešil naš problem, je dodatni denar, znotraj aktivne politike zaposlovanja
               namenjamo približno 90 milijonov letos. Medtem ko je na primer v lanskem letu bilo
               najnižje črpanje v okviru aktivne politike zaposlovanja sredstev ESS, torej evropskih
               sredstev, zato tudi verjetno januar–maj letošnjega leta beležimo 6 % več zaposlitev
               med mladimi kot v istem obdobju lanskega leta, ko je bil dejansko proračun zaprt in
               se tudi niso izvajali programi in ukrepi aktivne politike zaposlovanja. Zato je bila
               realizacija tako nizka, zgolj 40 milijonov v lanskem letu. Tudi zaradi tega dejstva
               smo dobili priporočilo Evropske komisije na tem področju.</p>
               <p>Torej vse delamo na tem, da obstoječe ukrepe aktivne politike zaposlovanja črpamo
               denar, kolikor je le mogoče, prerazporejamo sredstva, zato smo prerazporedili
               sredstva tudi za javna dela, kjer so upravičeni tudi mladi do teh sredstev. Hkrati
               financiramo projekt Podjetno v svet podjetništva, program Pum in druge programe. V
               naslednjem letu, v novi finančni perspektivi bodo oblikovani novi programi, predvsem
               tudi v sodelovanju z mladimi, kjer bodo lahko stvari drugače tekle. So pa tudi
               sistemske rešitve, Zakon o štipendiranju uvaja štipendije za deficitarne poklice.</p>
               <p>Vsekakor se stvari dogajajo tudi na sistemski ravni, treba bo razmisliti tudi o
               dualnem sistemu in pripravi določenih izobraževalnih projektov. To je področje, ki
               mora vključevati vse resorje oziroma več kot zgolj ministrstvo za delo.</p>
            </sp>
            <sp xml:id="SDZ6-Redna-16-2013-07-09.sp47">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednje vprašanje, na katerega bo odgovorila dr. Anja Kopač Mrak, je vprašanje
               mag. Majde Potrata v zvezi z ratifikacijo konvencije o preprečevanju nasilja in boju
               proti nasilju nad ženskami in nasilju v družini.</p>
               <p>Izvolite, imate besedo za odgovor</p>
            </sp>
            <sp xml:id="SDZ6-Redna-16-2013-07-09.sp48">

               <speaker>DR. ANJA KOPAČ MRAK:</speaker>

               <p>Hvala.</p>
               <p>Hvala za vprašanje gospa Potrata.Nasilje nad ženskami in nasilje v družini sodita
               danes na žalost med najbolj pogoste kršitve človekovih pravic. V zvezi z dosedanjim
               potekom postopka ratifikacije konvencije v Republiki Sloveniji bi želela izpostaviti,
               da je postopek ratifikacije koordiniral nekdanji Urad Vlade Republike Slovenije za
               enake možnosti, po prenosu delovanja tega urada na ministrstvo za delo, pa sedaj ta
               postopek koordinira pristojna služba ministrstva.</p>
               <p>Ker se zavedamo pomena učinkovitega boja proti vsem oblikam nasilja nad ženskami in
               nasilja v družini bomo naredili vse, da se čim prej ta konvencija tudi uveljavi. V
               tem trenutku obstajajo še določene tehnične težave, ministrstvo mora na pobudo
               ministrstva za pravosodje opraviti dodatno analizo skladnosti nacionalne zakonodaje s
               konvencijo. Ko bomo to pripravili, se bo videlo, če so j potrebne kakršnekoli
               spremembe nacionalne zakonodaje in če se bi izkazalo, da so te potrebne in da so v
               funkciji zmanjševanja možnosti nasilja nad ženskami in znotraj družine, bomo vsekakor
               pristopili k tem spremembam nacionalne zakonodaje. Verjamem, da je možno po neki
               časovnici v naslednji polovici leta to sprejeti, da bomo izvedli te postopke
               ratifikacije v drugi polovici tega leta. Postopek same ratifikacije pa je izven naše
               pristojnosti. Za to je pristojno ministrstvo za zunanje zadeve, vendar verjamem, da
               bomo skupaj lahko, če ne bo večjih razhajanj med nacionalno zakonodajo in konvencijo,
               to storili še letos. Hvala.</p>
            </sp>
            <sp xml:id="SDZ6-Redna-16-2013-07-09.sp49">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima mag. Majda Potrata.</p>
            </sp>
            <sp xml:id="SDZ6-Redna-16-2013-07-09.sp50">

               <speaker>MAG. MAJDA POTRATA (PS SD):</speaker>

               <p>Hvala, gospod predsednik. Spoštovana ministrica, spoštovani ministri, kolegice in
               kolegi!</p>
               <p>Ko sem zastavljala to vprašanje, sem se seveda zavedala, da je bilo v zakonodaji
               države Slovenije sprejetega marsikaj, kar sodi v okvir zelo obsežne in dolgotrajne
               kampanje Sveta Evrope o preprečevanju nasilja. V prvi vrsti nasilja nad ženskami,
               potem pa tudi nasilja v družini. Ne morem zaobiti ali spregledati dejstva, da so
               nekatere domače izkušnje v zvezi s tem pa kar zanimive. Ko smo se pogovarjali o
               prepovedi fizičnega kaznovanja otrok ali pa razprave v zvezi z družinskim zakonikom,
               bi del teh razprav lahko povezala s problemi, o katerih ste govorili, enako kot se
               nakazuje ob dveh današnjih vprašanjih, kje pravzaprav v Sloveniji tiči težava. V 3.
               členu konvencije je definirana družina. Zavrnjeni družinski zakonik, ki je prinašal
               sodobno definicijo družine, bi omogočal neposreden prenos. Zdaj pa imamo družino z
               zelo tradicionalno definirano in je vprašanje, kako bo s temi stvarmi v nadaljevanju.
               Me zanima, kaj bodo nasprotniki ali zagovorniki tradicionalne definicije rekli, ko bo
               ta definicija zapisana v Slovarju slovenskega knjižnega jezika.</p>
               <p>Jaz vsekakor upam, da bodo te tehnične težave premagane, ker podatki o tem, koliko
               nasilja je, in to nasilja najhujše vrste, ki se konča tudi z umorom, je nek signal,
               da je vendarle treba zaznati problem z vso resnostjo in se z ratifikacijo, o kateri
               pa res odloča na koncu Ministrstvo za zunanje zadeve, resno soočiti. Hvala.</p>
            </sp>
            <sp xml:id="SDZ6-Redna-16-2013-07-09.sp51">

               <speaker>PREDSEDNIK JANKO VEBER:</speaker>

               <p>Hvala. Želite dopolniti odgovor?</p>
               <p>Imate besedo.</p>
            </sp>
            <sp xml:id="SDZ6-Redna-16-2013-07-09.sp52">

               <speaker>DR. ANJA KOPAČ MRAK:</speaker>

               <p>Hvala.</p>
               <p>Vsekakor je v času krize problem nasilja še toliko bolj problematičen. Jaz sem kar
               nekaj obiskov varnih hiš opravila in zgodbe, ki jih tam slišimo, so dejansko
               šokantne, če ne samo tisto, kar se v črni kroniki beleži. Torej vsekakor moramo z
               zakonom jasneje postaviti mejo, da je samo nasilje nad ženskami znotraj družine – pa
               nasilje kakršnekoli oblike, samo v tem trenutku govorimo o nasilju nad ženskami in
               znotraj družine, nesprejemljivo, da moramo kot družba pokazati ničelno toleranco do
               nasilja in tudi vprašanje kaznovalnih norm v tem pogledu. Ne zdi se mi sprejemljivo,
               da se ženska vedno znova umika iz prostora, kjer se odvija nasilje, v varne hiše, in
               da tisti, ki izvajajo nasilje, niso temu primerno tudi kaznovani. Vsekakor je to
               pomembna prioriteta, zato bomo, kot sem povedala že prej, pregledali usklajenost in
               po potrebi tudi predlagali spremembe nacionalne zakonodaje.</p>
               <p>Kar se tiče same definicije družine, to je polje, kjer je vedno znova neko ideološko
               razdvajanje, ki mislim, da ni potrebno. Družina je pač skupnost dveh, kjer skrbita za
               otroka, se imata rada in na kakšen način kdo vidi in da mora biti zgolj tradicionalna
               družina, po možnosti še za poročen par, se mi zdi, da danes politika ne more
               fokusirati pravice zgolj na tako obliko družine, ker potem bi preveliko drugih oblik
               družin, če tako rečem, izključevala iz svojega polja uravnavanja. In to seveda za
               moderno politiko 21. stoletja ni sprejemljivo.</p>
            </sp>
            <sp xml:id="SDZ6-Redna-16-2013-07-09.sp53">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem je ministrica odgovorila na tri vprašanja, ki so bila postavljena na 15. seji
               zbor. Minister za kmetijstvo in okolje mag. Dejan Židan pa bo odgovoril na naslednji
               dve vprašanji, ki sta bili ravno tako postavljeni na 15. seji zbora.</p>
               <p>Najprej bo odgovor na vprašanje gospoda Zvonka Laha v zvezi s kohezijskimi projekti.</p>
               <p>Izvolite, gospod Židan.</p>
            </sp>
            <sp xml:id="SDZ6-Redna-16-2013-07-09.sp54">

               <speaker>MAG. DEJAN ŽIDAN:</speaker>

               <p>Gospod predsednik, spoštovane poslanke in poslanci! Spoštovani gospod Zvonko Lah, ki
               ste postavili vprašanje, lep pozdrav!</p>
               <p>Okoljska kohezija ima na razpolago v obdobju 2007–2013 za projekte vodooskrbe,
               čiščenja kanalizacije, centrov za ravnanje z odpadki 545 milijonov evrov evropskega
               denarja. In ko damo zraven še slovenski, svoj del, je to 640 milijonov evrov za nujno
               potrebne investicije. Že v začetku kohezije je bilo večini občinam razdeljen ves
               denar z odločbami, in to v vrednosti 102 %. Lansko leto je Vlada ugotovila, da
               projekti potekajo prepočasi, da obstaja huda nevarnost, da denar ne bo koristno
               uporabljen, in je, mislim da, novembra z dodatno pravico porabe, to je 180 milijonov
               evrov, dala možnost še nekaterim drugim občinam, da kandidirajo. Moram pa povedati,
               da se je letos stanje bistveno spremenilo. Večina občin, ki so čakale s projekti, so
               to leto izrazito aktivne. V tem trenutku je toliko javnih razpisov, da niti več
               nimamo opravka s pritožbami, ki so v preteklih letih zavirale gradnje, ampak
               enostavno pri posameznih razpisih celo nismo povsem prepričani, ali bo vsaj en
               ponudnik. Do tega trenutka je bilo podpisano, kar se tiče Ministrstva za kmetijstvo
               in okolje, ki je v končni fazi sofinancer, iz osnovne porabe 310 milijonov evrov
               odločb o dodelitvi sredstev oziroma o sofinanciranju, preko overcommitmenta dodatno
               37 milijonov. Pričakujemo pa, da bodo v naslednjih dveh, treh mesecih, mogoče štirih
               podpisane tudi vse ostale odločbe. Tako da v tem trenutku se že ve, da ko seštejemo
               osnovno pravico porabe in overcommitment, bomo imeli na razpolago več projektov kakor
               bo realno denarja. In to bodo potem verjetno tudi projekti, ki bodo šli v čakalno
               vrsto za naslednjo kohezijo.</p>
               <p>Ob tem bi pa tudi preko tega pozval občine, da dobro delajo na teh projektih, ker
               nekega novega okna priložnosti pa ne bo. Za obdobje 2014–2020 sicer še kohezija za
               okolje ni določena. Pomembno pa je vedeti, da je kohezijskega denarja kot celote
               nekoliko manj kot v prvem obdobju. Če ga je bilo takrat 4,2 milijardi, je sedaj za
               celotno kohezijo 3,33 oziroma če gledamo po tekočih cenah, če gledamo po normiranih
               na leto 2011 celo 2,9. V tem trenutku občine že najavljajo za novo milijardo
               potrebnih projektov. In ko rečem milijardo, tu v to milijardo ni vključeno teh 700
               oziroma 600 do 700 milijonov evrov nujnih investicij, ki so pomembne, da teh 62
               področij Slovenije, ki so bolj ogrožena zaradi poplav zavarujemo za ta znesek. Sedaj
               potekajo pogajanja oziroma nadaljujemo pogajanja, ki jih je prejšnja vlada začela z
               Evropsko investicijsko banko. Tudi neko izkušnjo imamo. Pri razpisih v tem trenutku
               ugotavljamo, da smo prišli verjetno že preko zmožnosti slovenske gradbene operative.
               Poznate oceno, da je v tem trenutku odprtih razpisov skorajda pol milijarde in
               enostavno na posamezne razpise niti ni več slovenskih ponudnikov, ampak so ponudniki
               tudi iz držav bivše Jugoslavije. Hvala.</p>
            </sp>
            <sp xml:id="SDZ6-Redna-16-2013-07-09.sp55">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za dopolnitev odgovora ima gospod Lah.</p>
            </sp>
            <sp xml:id="SDZ6-Redna-16-2013-07-09.sp56">

               <speaker>ZVONKO LAH (PS SDS):</speaker>

               <p>Hvala lepa, gospod predsednik. Spoštovani ministrica, ministri, kolegice in kolegi!</p>
               <p>Nisem dobil tistega želenega odgovora, ki sem ga postavil. Ker 30. 6., rok, do
               katerega naj bi imeli ti projekti izbrane izvajalce, se pravi tisti osnovni projekti,
               ki so bili, ko so dobili že potrjene projekte, in koliko denarja bo ostalo za
               rezervne projekte. Teh rezervnih projektov, kot ste, minister, sami povedali, je za
               približno 180 milijonov evrov. Za vse te projekte so morale občine pripraviti
               projektno dokumentacijo, pridobiti gradbeno dovoljenje, to se pravi plačati
               služnosti, odkupiti zemljišča in potem plačati tudi vso investicijsko dokumentacijo,
               vključno s svetovalci, pripraviti razpise. Izvajalci, ki so se javili na te ponudbe
               oziroma ki so pripravili ponudbe, so morali tudi plačati garancije, ki niso poceni in
               sedaj bodo ti projekti izviseli.</p>
               <p>Že pred nekaj meseci je bilo rečeno, da praktično naj bi tudi ti rezervni projekti
               bili financirani, da je toliko denarja, ker so nekateri projekti, ki so jim bile že
               pravice dodeljene, tako "zaglavili", da ne bodo izvedeni. Sedaj pa mislim, da ni
               pravično do teh občin, ki so pripravile vso dokumentacijo, imajo zdaj razpise zunaj,
               ponudbe so že prejeli, na koncu pa mislim, da je neodgovorno od vlade oziroma od
               organov upravljanja, ko bodo te projekte zavrnili in povzročili veliko škodo občinam.
               Saj so vse te občine morale imeti tudi v proračunu garantirana sredstva, proračune
               sprejete za dve leti, in sedaj smo meseca julija, ko bodo ta sredstva na koncu leta
               ostala, ker jih ne more porabiti v letošnjem letu in mislim ... / izklop
               mikrofona/</p>
            </sp>
            <sp xml:id="SDZ6-Redna-16-2013-07-09.sp57">

               <speaker>PREDSEDNIK JANKO VEBER:</speaker>

               <p>Hvala. Želite dopolniti odgovor?</p>
               <p>Imate besedo, gospod minister.</p>
            </sp>
            <sp xml:id="SDZ6-Redna-16-2013-07-09.sp58">

               <speaker>MAG. DEJAN ŽIDAN:</speaker>

               <p>Hvala, predsedujoči.</p>
               <p>Gospod poslanec je pravilno ugotovil, da obstaja možnost, da vsi projekti tudi
               nekateri, ki so v skupini Ready to Go iz overcommitmenta, ne bodo realizirani, ker so
               občine, ki so dobile prvo pravico porabe in imajo izdane odločbe, tisto, kar sem
               povedal, so enostavno boljše vodile projekte, kakor se je verjetno lansko leto
               pričakovalo. Ministrstvo je bilo zadolženo in smo oddali 1. 7., kakor verjetno tudi
               ostala ministrstva, na ministrstvo za gospodarstvo, ki je nosilec te kohezije v
               Sloveniji, smo oddali po vseh projektih, ki so prejemniki odločbe iz leta 2006, 2007,
               kako daleč je, kar se naših podatkov tiče stanje na posameznih projektih. In če bi
               jaz na hitro v tem trenutku ocenil, glede na podatke iz 1. 7., je presežek projektov,
               ki je viden v tem trenutku, nekje za 60 milijonov evrov. Hvala.</p>
            </sp>
            <sp xml:id="SDZ6-Redna-16-2013-07-09.sp59">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za razpravo ima gospod Lah.</p>
            </sp>
            <sp xml:id="SDZ6-Redna-16-2013-07-09.sp60">

               <speaker>ZVONKO LAH (PS SDS):</speaker>

               <p>Jaz mislim, da bi bilo le treba čim prej odločiti in povedati, kateri projekti.
               Pričakovalo se je, ker so upoštevane pri vrednotenju projektov projektantske cene, da
               pri izbiri izvajalca bodo cene toliko nižje, da se bo približno 20 % teh sredstev
               prihranilo, za ta sredstva pa se naj bi potem vključilo, da ne ostanejo neporabljena,
               rezervne projekte. 30. 6. – rok, ki je bil postavljen – je mimo in mislim, da ko so
               izbrani izvajalci, se tudi ve, kakšna je vrednost vseh teh projektov, in se potegne
               črta in se vidi, ali je kaj denarja ostalo ali ne in se čim prej umesti rezervne
               projekte notri, tiste, ki so pripravljene. Ker čudi pa me, da ne bi nič denarja
               ostalo. Ponavadi, če ni več ponudnikov, so tudi cene visoke, če je en ponudnik, je
               tudi vprašljiva cena, in mislim, da se je ravno to zgodilo, da so cene ponudnikov
               ostale višje, kot pa bi bile, če bi bila konkurenca pri izvajalcih. Jaz sem
               pričakoval, da boste le dali nek spisek oziroma da občine dobijo čim prej nek
               odgovor, kateri projekti gredo notri, če sploh gre kateri projekt notri, ker so
               razpisi zdaj zunaj, da se prekinejo, da se stroški še naprej ne povečujejo, ker
               verjetno marsikateri od teh projektov ne bo šel v realizacijo, čeprav je bilo za
               njega že porabljeno vsaj 10 % skupnih stroškov. To je za projektno dokumentacijo,
               nakup zemljišč in vsega ostalega. To ni pošteno, zato bi prosil, da čim prej daste te
               podatke in na osnovi poslovnika bi prosil, da opravimo o tem tudi razpravo v
               parlamentu, ker gre za znatna sredstva, ki bodo lahko ostala tako v Evropi in je
               velika škoda, ki se dela tistim občinam, ki so samo zaradi teh razpisov, zaradi
               obljubljenega denarja, ki ga zdaj ne bo, bodo projekti obstali in bo povzročena škoda
               občinam.</p>
               <p>Zato zahtevam, da glasujemo o tem, da se opravi razprava v Državnem zboru.</p>
            </sp>
            <sp xml:id="SDZ6-Redna-16-2013-07-09.sp61">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O vaši zahtevi bo Državni zbor odločal v četrtek, 11. julija, v okviru
               glasovanj.</p>
               <p>Naslednje vprašanje, na katerega bo odgovoril minister za kmetijstvo in okolje mag.
               Dejan Židan, je vprašanje gospoda Boruta Ambrožiča glede predlagane širitve seznama
               novih lovnih vrst ptic med zavarovanimi vrstami ptic.</p>
               <p>Mag. Dejan Židan, izvolite.</p>
            </sp>
            <sp xml:id="SDZ6-Redna-16-2013-07-09.sp62">

               <speaker>MAG. DEJAN ŽIDAN:</speaker>

               <p>Hvala, predsedujoči, še enkrat, pa tudi gospod poslanec mag. Borut Ambrožič, hvala za
               vprašanje.</p>
               <p>Tukaj bi rad povedal, da ministrstvo ni pripravilo niti še osnutka uredbe o
               določitvi divjadi in njihovih lovnih dobah, je pa bilo v zadnjih obdobjih, tudi v
               zadnjih letih, dosti pobud, da se konkretna uredba spremeni in dopolni. Do zdaj je
               ministrstvo prejelo naslednje predloge: Lovske zveze Slovenije, Zavoda za gozdove,
               ERICo Velenje, Inštituta za ekološke raziskave, Društva za opazovanje in proučevanje
               ptic Slovenije, Društva za ohranjanje naravnih dediščin Slovenije, Ribiške zveze
               Slovenije, Slovenske zveze za sokolarstvo in zaščito ptic ujed, Društva za zaščito
               živali Ljubljana, Društva za osvoboditev živali in njihove pravice, VVVF programa,
               Zavoda Republike Slovenije za varstvo narave in Veganske iniciative. Ministrstvo nima
               niti osnutka kakršnekoli spremembe, zavezali pa smo se da v tem mesecu skličemo
               sestanek z vsemi, ki so predlagali ali predlagajo spremembo uredbe.</p>
               <p>Sprašujete me tudi za moje osebno mnenje, kako zaščititi živali, ptice, ki so
               ogrožene, ki jih v Sloveniji ni ali izginjajo. Vi poznate, da sem jaz minister za
               varovanje naravnih virov in takšno stališče imam tudi do omenjene uredbe. Hvala.</p>
            </sp>
            <sp xml:id="SDZ6-Redna-16-2013-07-09.sp63">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za dopolnitev odgovora ima gospod Ambrožič.</p>
            </sp>
            <sp xml:id="SDZ6-Redna-16-2013-07-09.sp64">

               <speaker>BORUT AMBROŽIČ (NeP):</speaker>

               <p>Hvala za besedo, predsedujoči.</p>
               <p>Hvala tudi za korekten odgovor, gospod minister. Takšnega sem tudi pričakoval. S tem
               vprašanjem sem v bistvu želel samo opozoriti na pomen ali neko razburjenje, ki so ga
               predlogi, predvsem s strani Lovske zveze in nekaterih sorodnih institucij povzročili,
               ki nekako zagovarjajo stališče lovskega turizma na račun evidentiranih oziroma
               ugotovljenih že ogroženih, v nekaterih primerih tudi kritičnih, vrst ptic. Zato sem
               prepričan, da bo prevladal razum in da bomo skupaj zaščitili naravno bogastvo, ki ga
               imamo na naših tleh. Hvala lepa.</p>
            </sp>
            <sp xml:id="SDZ6-Redna-16-2013-07-09.sp65">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod minister, želite še kaj dodati? Je bilo vse povedano.Hvala.</p>
               <p>Prehajamo na vprašanja poslank in poslancev, prvi krog vprašanj na današnji 16.
               seji.</p>
               <p>Gospod Zvonko Černač, Slovenska demokratska stranka, ima vprašanje za ministra za
               finance dr. Uroša Čuferja, ki je danes odsoten.</p>
               <p>Imate besedo, gospod Černač.</p>
            </sp>
            <sp xml:id="SDZ6-Redna-16-2013-07-09.sp66">

               <speaker>ZVONKO ČERNAČ (PS SDS):</speaker>

               <p>Hvala lepa. Lep pozdrav vsem prisotnim!</p>
               <p>Konec junija, 26. junija, se je zaključila javna razprava glede zakona, ki po novem
               ureja davek na nepremičnine. Glede tega zakona je minister za finance v eni izmed
               javnih izjav, ko je bil ta zakon posredovan v to javno obravnavo, dejal, da naj bi
               bile obremenitve novega zakona po tistem, ko bi združil tri različne dosedanje
               nepremičninske obremenitve, približno na ravni obstoječih obremenitev, kar pomeni
               približno nekje na ravni 190 milijonov evrov letno, kolikor se nabere iz NUSZ-ja,
               dosedanjih nepremičninskih davkov in nadomestila za uporabo gozdnih cest. Zakon, ki
               je bil v javni razpravi, je pokazal, da bodo te obremenitve bistveno višje, skoraj
               trikratne sedanjim obremenitvam. In prvi izračuni kažejo, da bo obremenitev preko
               nepremičninskega davka, če bi bil sprejet v taki obliki, kot je bil posredovan v
               javno razpravo, dosegala skoraj 500 milijonov evrov letno. Kaj to pomeni za posamezne
               uporabnike? Neka štiričlanska družina, ki je doslej plačevala 79 evrov nadomestila za
               uporabo stavbnega zemljišča letno, bi morala plačevati 260 evrov. Neka kmetija, ki je
               do zdaj plačevala 320 evrov nadomestila, bi po novem morala plačevati 2 tisoč 300
               evrov oziroma skoraj osemkrat toliko. Osnovna šola v nekem srednje velikem kraju, ki
               do sedaj ni plačala nič nadomestila, bi po novem plačevala 14 tisoč evrov tega
               nepremičninskega davka. Kdo bi pa plačeval manj? Manj bi pa plačevali tisti, kjer pa
               se ustvarjajo neki izjemni dobički in dohodki. Recimo, nek večji trgovski center bi
               namesto sedanjih 150 tisoč evrov letno plačeval samo še 50 tisoč evrov ali trikrat
               manj. Nek manjši trgovski center bi plačeval namesto 25 tisoč evrov po novem samo 7
               tisoč evrov. Ta davek je neprimeren za nadaljnjo obravnavo. Tudi zakon, kot je
               koncipiran, je neprimeren za nadaljnjo obravnavo. V letu 2010 je bil že posredovan v
               obravnavo zakon, kjer so bile osnovne obremenitve petkrat nižje, kot so v tem
               predlogu zakona, ne 0,15, ampak 0,03 je bila ta osnovna obremenitev. In tako kot je
               sedanji zakon koncipiran, ga je mogoče popraviti. Poleg tega znotraj vlade ta zakon
               ni usklajen. Na eni strani minister Stepišnik podpira zakon, minister Židan ga ne
               podpira in pravi, da je neustrezen. Mislim, da se je treba o takih pomembnih stvareh
               najprej pogovoriti v vladnih vrstah, preden se iritira javnost s tem. Zaradi tega
               predlagam, da minister ta zakon umakne in napiše nov zakon. Sprašujem pa ga tudi:</p>
               <p>Zakaj je javnost pred meseci zavajal glede tega nepremičninskega davka, ko je dejal,
               da bodo obremenitve po novem zakonu ostale na ravni sedanjih, zdaj pa vidimo, da je
               ta obremenitev skoraj trikrat višja?</p>
               <p>Predlagam, da mi minister ustno odgovori na naslednji seji.</p>
            </sp>
            <sp xml:id="SDZ6-Redna-16-2013-07-09.sp67">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednje vprašanje bo postavil gospod Janez Ribič, Slovenska ljudska stranka, in
               sicer ministru za kmetijstvo in okolje mag. Dejanu Židanu.</p>
            </sp>
            <sp xml:id="SDZ6-Redna-16-2013-07-09.sp68">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovani gospod minister za kmetijstvo, ministrica, ministri!</p>
               <p>Zadnje čase se čedalje bolj povečuje zavest o uživanju lokalno pridelane hrane,
               predvsem sadja in zelenjave. Veseli me, da to vseskozi zagovarjate tudi vi, gospod
               minister. Slovenski potrošniki se tudi čedalje bolj zavedamo pomena zdrave, ekološko
               pridelane zelenjave, ki jo v največji meri prodajajo branjevci na slovenskih
               tržnicah. Za to so potrošniki pripravljeni plačati tudi nekaj več, saj jo prodajalci
               na tržnicah tržijo kot ekološko pridelano sadje in zelenjavo lokalnega izvora, ki je
               za potrošnika tudi bolj zdrava. Zato je petkov prispevek, ki so ga pripravili
               novinarji nacionalne radiotelevizije in smo ga videli v večerni oddaji Odmevi, ki
               jasno prikazuje goljufije nekaterih prodajalcev sadja in zelenjave na slovenskih
               tržnicah, ki svoje pridelke kupujejo na veletržnicah v Trstu ali v drugih državah,
               največ v državah nekdanje skupne države, Makedonije, Bosne in tako naprej, šokanten.
               Prepričan sem, da je marsikateri potrošnik ostal brez besed, ko je gledal
               neprepričljive odgovore nekaterih prodajalcev, ki so ob štirih zjutraj prišli na
               tržaško veletržnico samo pogledat ali kupovat zelenjavo za neko domačo fešto. Problem
               je namreč zelo resen, saj pri omenjenem dejanju ne gre samo za zavajanje in
               goljufanje, pod vprašajem je predvsem varnost slovenskega potrošnika, tistega
               potrošnika, ki zaupa prodajalcu, da mu ta prodaja na ekološki način pridelano sadje
               ali zelenjavo z okoliških njiv oziroma sadovnjakov. Poleg tega se s takšnim ravnanjem
               dela tudi velika škoda vsem poštenim kmetom oziroma pridelovalcem sadja in zelenjave,
               pa tudi vsem ostalim, ki na tržnicah dejansko prodajajo slovensko, v lokalnem okolju
               pridelano sadje in zelenjavo.</p>
               <p>Spoštovani gospod minister, sami ste že v svojem prvem odzivu ostro obsodili lumpe,
               ki na nepošten način zavajajo potrošnike. Kljub temu se je v tem razkritju pojavlja
               še vrsta vprašanj, ki terjajo hitre in jasne odgovore ter seveda odločno ukrepanje.
               Zato vas sprašujem:</p>
               <p>Na kakšen način inšpektorji za varno hrano izvajajo nadzor nad prodajo pridelkov na
               slovenskih tržnicah?</p>
               <p>Katere so konkretne rešitve, predvidene v osnutku Zakona o kmetijstvu, ki naj bi
               preprečevale goljufije v zvezi s prodajo pridelkov na tržnicah?</p>
               <p>Kako boste zagotovili boljšo sledljivost nad pridelki oziroma okrepili nadzor nad
               njihovim poreklom?</p>
               <p>Kaj svetujete slovenskim potrošnikom, ki želijo na tržnicah v Sloveniji kupiti sadje
               in zelenjavo, ki sta brez dvoma avtentična, slovenskega porekla?</p>
               <p>Prosim za odgovor.</p>
            </sp>
            <sp xml:id="SDZ6-Redna-16-2013-07-09.sp69">

               <speaker>PREDSEDNIK JANKO VEBER:</speaker>

               <p>Hvala. Gospod minister, imate besedo za odgovor.</p>
            </sp>
            <sp xml:id="SDZ6-Redna-16-2013-07-09.sp70">

               <speaker>MAG. DEJAN ŽIDAN:</speaker>

               <p>Hvala, gospod poslanec, za zelo aktualno vprašanje.</p>
               <p>Tukaj bi na začetku rad povedal, da nadzor poteka permanentno. Samo za primer vam
               povem, v letu 2012, ko je pristojna inšpekcija opravila sto šestindvajset
               inšpekcijskih nadzorov nad tržnicami, nad prodajo sadja in zelenjave, in tudi takrat
               smo začeli opažati, da število prekrškov narašča. To se je začelo opažati tudi v
               letošnjem letu, recimo samo v mesecu juniju je bilo ob rednem delu, to je tisto delo,
               ki poteka med tednom, potem je bil še poostren nadzor, to je tisto, kar poteka v času
               praznikov, vikendov, ko smo imeli samo v mesecu juniju poostren nadzor osmih tržnic
               in smo ugotovili kar dosti napak pri navajanju porekla. Tudi to je bil eden od
               razlogov, da spreminjamo Zakon o kmetijstvu, ki ga spreminjamo sicer tudi zaradi
               poenostavitve kmetijske politike pa nekaterih drugih pomembnih stvari za slovenskega
               kmeta in kmetico.</p>
               <p>V dosedanjem osnutku zakona smo nameravali storiti dve stvari, in to stvari, za
               katere so nas prosili inšpektorji, ki nadzirajo, da bodo lažje in bolj učinkovito
               opravljali nadzor. Kot prvo, opozarjali so nas, da so kazni prenizke in nimajo
               odvračalne funkcije in so predlagali, da kazni podvojimo in vpeljemo nov register
               nosilcev živilske dejavnosti, kar pomeni v praksi, da bi omogočili takšen način, da
               kmet kot kmet brez registracije brez težav prodaja na domu, saj potrošnik pride in se
               prepriča, da je z njegove kmetije, takoj ko se pojavi na tržnici, pa mora bit vpisan
               v poseben register, kar omogoča kontrolo korak nazaj, torej do njegove domačije.</p>
               <p>Po tej odkriti aferi, ki je slovenskemu prehranskemu prostoru kot celoti naredila
               veliko škodo, mi hočemo dobiti krivce in jih hočemo kaznovati, do petka, kot smo
               obljubili, da damo osnutek zakona v javno razpravo o kmetijstvu, takrat bo možno
               zakon še dodatno dopolnjevati, preverjamo še nekatere možnosti. V tem trenutku je
               zelo pomembna razprava, ali je prišel čas, da prepovemo dvojno dejavnost na kmetiji.
               In to je ravno dejavnost, ki jo ti lumpi najbolj izrabljajo. To je, da je kmet kmet,
               ko pa se pojavi na tržnici, pa nekateri lumpi – in tukaj se ugotovi največ kršitev –
               so istočasno registrirani kot samostojni podjetniki. To jim omogoča, da poleg
               prodaje, da lahko izvajajo prodajo s kmetij, prodajajo še v bistvu nekaj drugega. In
               tukaj so največje nepravilnosti ugotovljene. Ni napačno, če je kdo samo
               preprodajalec, napačno je, če tega ne pove in če ustrezno stvari ne označi, tako da
               imamo potrošniki možnost izbire.</p>
               <p>Dovolite še, da vam povem, zakaj nam je tako pomembno, da to področje res dobro
               uredimo. V Sloveniji po nepotrebnem na letni ravni iz tujine pripeljemo eno milijardo
               850 milijonov tuje hrane in tujih surovin za hrano. Brez potrebe. Vsaj polovico od
               tega bi lahko pridelali v Sloveniji, brez potrebe 5 % slovenskega bruto domačega
               proizvoda podelimo tujcem.</p>
               <p>Tudi zato smo pred dobrim tednom začeli z akcijo ozaveščanja, da potrošnike po
               Sloveniji ozavestimo, da je njim v interesu, da posegajo po slovenski, torej po
               domači hrani, saj s tem pomagajo zlasti sami sebi. Zato ta afera, ki je sedaj
               nastala, mora biti afera, kjer pride do preloma. Mi moramo zakon tako narediti, da bo
               nadzor dodatno učinkovit in tukaj vas, spoštovane poslanke in poslanci, prosim tudi
               za podporo. Namreč, bolj učinkovit nadzor pomeni višje kazni in večja sledljivost
               pomeni tudi nekaj več administriranja. In vedno ko tehtamo, kako naj bo življenje
               lažje, se vedno skušamo odmakniti od kazni, se skušamo umakniti od administriranja,
               vendar vas prosim, da na tem konkretnem primeru pa nam dovolite, da peljemo boljšo
               sledljivost. Hvala.</p>
            </sp>
            <sp xml:id="SDZ6-Redna-16-2013-07-09.sp71">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za dopolnitev odgovora ima gospod Ribič.</p>
            </sp>
            <sp xml:id="SDZ6-Redna-16-2013-07-09.sp72">

               <speaker>JANEZ RIBIČ (PS SLS):</speaker>

               <p>Hvala za odgovor, spoštovani minister. Verjamem, da se bodo stvari razčistile in bo
               resnično prišlo do sprejetja takšnih ukrepov, ki bodo vsaj delno pomirili slovenske
               potrošnike. Ljudje so namreč resno zaskrbljeni nad delom inšpekcijskih organov,
               namesto katerih očitno delo opravljajo novinarji.</p>
               <p>Strinjam se z vami, da je zakonodaja potrebna osvežitve, saj je dokazovanje
               goljufanja pri navajanju porekla kmetijskih pridelkov pri trenutni ureditvi praktično
               nemogoče. Bojim se, da sprememba zakona o kmetijstvu verjetno ne bo dovolj in bo
               verjetno treba spremeniti še kakšen drug predpis. Zelenjava in sadje praviloma gresta
               v promet in do potrošnikov brez vstopanja v registrirane obrate, kot je to na primer
               pri živilih živilskega izvora, zato je posledično tudi nadzor slabši.</p>
               <p>Menim, da bi bil nadzor resnično učinkovit šele z vzpostavitvijo evidence oziroma
               katastra kultur, ki jih kmet dejansko goji. Tako bi inšpektor hitreje opazil
               odstopanja in lažje ukrepal. Nedolžni niso tudi organizatorji prodaje na tržnicah,
               saj imajo od tega ekonomsko korist, zato bi jih bilo treba zavezati, da tudi sami
               nosijo svoj del odgovornosti za kakovost prodaje na njihovih prodajnih prostorih.
               Zato me zanima:</p>
               <p>Ali boste v predlagane spremembe zakonodaje vključili tudi vzpostavitev evidence
               kultur, ki bi omogočale lažji in hitrejši nadzor nad prodajo pridelkov na tržnicah
               ter ali boste zaostrili kazni za kršitelje?</p>
               <p>Prosim za odgovor.</p>
            </sp>
            <sp xml:id="SDZ6-Redna-16-2013-07-09.sp73">

               <speaker>PREDSEDNIK JANKO VEBER:</speaker>

               <p>Želite dopolniti odgovor, minister?</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp74">

               <speaker>MAG. DEJAN ŽIDAN:</speaker>

               <p>Hvala za dodatno vprašanje.</p>
               <p>Točno tako, gospod poslanec, ravno o tem razmišljamo, da vpeljemo register in da
               povišamo tudi kazni. Skupaj pa se bomo dogovorili, kje je tista meja, da je kazen že
               odvračilna, hkrati pa da bo še vedno sorazmerna, da ne bo tukaj očitka, da skušamo
               delati škodo.</p>
               <p>Bi pa še nekaj povedal, če mi dovolite. V zadnjih treh dneh, sobota, nedelja,
               ponedeljek, pa dobivamo to, kar smo kot država, torej kar so naši uradni organi
               potrebovali, dobivamo kar dosti prijav – tokrat pa prijava, ime priimek in kje se
               dogaja kakšni prekršek. Če naši inšpektorji dobijo tovrstne prijave, ne samo
               govorice, da sistem ne deluje, potem pa lahko res učinkovito delujejo. In verjamem,
               da tudi tukaj se bo stvar pokazala, da da učinek.</p>
               <p>Bi pa rad povedal tole. Mi bomo nadzor okrepili, mi bomo sledljivost okrepili.
               Nadzor poteka tudi sedaj, tudi predpisi kako mora biti označeno, že sedaj veljajo. In
               tudi ko bomo okrepili, bomo še vedno z inšpekcijskim nadzorom lovili prekrške. To je
               borba, kjer se ne smemo predati, vendar je borba, ki bo permanentna. Hvala.</p>
            </sp>
            <sp xml:id="SDZ6-Redna-16-2013-07-09.sp75">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za razpravo ima gospod Ribič.</p>
            </sp>
            <sp xml:id="SDZ6-Redna-16-2013-07-09.sp76">

               <speaker>JANEZ RIBIČ (PS SLS):</speaker>

               <p>Ja, res veliko bi se dalo na tem področju še postoriti. Veliko hrane se doma pridela,
               še več pa bi se je lahko, če bi bilo poslovanje in potem prodaja bolj transparentna,
               da bi se kmetom izplačalo.</p>
               <p>Marsikdaj potarnajo, saj to se pa ne izplača, to se dobi tam bolj poceni. Ampak če
               imamo pred očmi domačo hrano, če imamo pred očmi domače pridelovalce, potem bi na nek
               način morali to stimulirati in podpirati. Tema je zelo aktualna, zato bi bilo dobro,
               da bi se o tej problematiki pogovarjali tudi tukaj v Državnem zboru opozicijski in
               koalicijski poslanci.</p>
               <p>Ne vidim nobenih razlik, kar se tega področja tiče, zato predlagam razpravo v
               Državnem zboru po poslovniku Državnega zbora oziroma ustreznem členu, ki nam to
               dopušča. Hvala.</p>
            </sp>
            <sp xml:id="SDZ6-Redna-16-2013-07-09.sp77">

               <speaker>PREDSEDNIK JANKO VEBER:</speaker>

               <p>Hvala. O vaši zahtevi bo Državni zbor odločal v četrtek, 11. julija, v okviru
               glasovanj.</p>
               <p>Gospod Dragutin Mate bo postavil vprašanje ministru za kmetijstvo in okolje, mag.
               Dejanu Židanu.</p>
            </sp>
            <sp xml:id="SDZ6-Redna-16-2013-07-09.sp78">

               <speaker>DRAGUTIN MATE (PS SDS):</speaker>

               <p>Hvala lepa, gospod predsednik, spoštovani gospod minister.</p>
               <p>V zadnjih dneh lahko ob robu javne razprave slišimo zelo različne trditve in
               predvsem različne izračune, kaj bo pomenila uvedba novih davkov za državljane
               Slovenije. Priča smo javnim predstavitvam po televiziji in tudi v pisanih medijih,
               kako drastično bi uvedba novih, višjih davkov prizadevala slovensko podeželje in še
               posebej ljudi, ki se preživljajo izključno z delom na kmetiji in s proizvodnjo hrane.
               V prejšnjem odgovoru oziroma vprašanju smo lahko slišali skrb za slovenske
               pridelovalce hrane in kako je treba zvišati samooskrbo oziroma poskrbeti, da bi lahko
               samooskrbo izpeljali v celoti, predvsem za kmetijske izdelke, in da bi bila hrana za
               nas bolj varna. Od vas se je dalo slišati v tem odgovoru, da smo v nekem prelomnem
               trenutku. Ja, res je, smo v prelomnem trenutku, prelomnem trenutku glede odločitev o
               davkih, o davkih ki bodo obremenili naše podeželje.</p>
               <p>V zvezi s tem me zanima:</p>
               <p>Ali ste kot minister imeli narejene natančne analize vpliva povišanja davkov na
               kmetijska zemljišča, gozdove, kmetijske objekte, na podlagi katerih ste pristali na
               takšen predlog?</p>
               <p>Če ste imeli takšen predlog, me zanima:</p>
               <p>Ali ga boste javno objavili?</p>
               <p>Če ga niste imeli, me zanima:</p>
               <p>Na podlagi česa ste pristali, da je takšen predlog sploh šel v javno razpravo?</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp79">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem ministru.</p>
            </sp>
            <sp xml:id="SDZ6-Redna-16-2013-07-09.sp80">

               <speaker>MAG. DEJAN ŽIDAN:</speaker>

               <p>Spoštovani poslanec, čeprav običajno nesramno ne odgovarjam, bi pa pričakoval, da kot
               bivši minister veste, kako vlada deluje. Pa dovolite, da vam razložim.</p>
               <p>Zakon, o katerem se pogovarjamo, ni zakon in ni osnutek vlade. Pogovarjamo se o
               osnutku enega od slovenskih ministrstev, in to ni Ministrstvo za kmetijstvo in
               okolje, ampak neko drugo ministrstvo. Res je, da je tisto ministrstvo, kar možno in
               ni prvikrat v tej državi, to se v vseh vladah dogaja, dalo nek svoj pogled na
               urejanje nečesa istočasno v javno obravnavo in v medresorsko obravnavo.</p>
               <p>Ministrstvo za kmetijstvo in okolje je v času medresorske obravnave podalo pa tudi
               svoje mnenje na osnutek zakona, ki pa ni osnutek vladnega zakona, to ni vladni
               osnutek. In dovolite, da vam naše mnenje tudi preberem, čeprav sem ga tudi že javno
               mnogokrat povedal. Predlog Zakona o davku na nepremičnine je pripravilo Ministrstvo
               za finance, ki je pripravilo tudi oceno prihodkov od davkov na nepremičnine glede na
               posamezno vrsto nepremičnin. Ministrstvo za kmetijstvo in okolje je osnutek zakona
               kot vsa ostala ministrstva prejelo in pripombe tudi v okviru medresorske razprave
               podalo, šestindvajsetega prejšnjega meseca. Ministrstvo za kmetijstvo in okolje se z
               uveljavitvijo davka na nepremičnine, ki se uporabljajo v kmetijstvu in gozdarstvu, ne
               strinja. Prav tako ministrstvo meni, da so predlagane davčne stopnje za kmetijska ter
               gozdna zemljišča in stavbe za kmetijsko rabo nepotrebne oziroma izrazito previsoke,
               glede na možno intenzivnost uporabe predmetnih nepremičnin v kmetijstvu in gozdarstvu
               v primerjavi z drugimi dejavnostmi. Kmetijstvo in gozdarstvo za upravljanje svoje
               dejavnosti potrebuje nepremičnine, kot so zemljišča in stavbe v zelo velikem obsegu,
               kar je Ministrstvo za kmetijstvo in okolje podkrepilo tudi z izračuni davka ki
               bremenijo posameznega zaposlenega v kmetijstvu in gozdarstvu v primerjavi z
               obremenitvijo na zaposlenega v Sloveniji.</p>
               <p>Poseben problem predstavlja obdavčitev varovanih gozdov. Ni možnega poseka gozdnih
               rezervatov, gozdovi s posebnim namenom brez ukrepanja, zaprti gozdovi, to so
               nedostopni gozdovi, kmetijskih stavb, ki so v registru kulturne dediščine, ter
               nepremičnin namenjenih kmetijstvu in gozdarstvu znotraj narodnega, regionalnih in
               krajinskih parkov, velja posebni varstveni režim in omejitve uporabe ter nepremičnin.
               Tovrstne nepremičnine, kmetijska ter gozdna zemljišča imajo omejeno rabo, zato se ne
               morejo izenačevati z ostalimi nepremičninami, saj je njihova funkcija v širšem javnem
               interesu: varovanje okolja, ohranjanje naravne in kulturne dediščine. Poleg tega
               gozdnih zemljišč ne uporabljajo le lastniki, pač pa se zagotavlja tudi splošna javna
               korist v obliki prostega prehoda čez gozdna zemljišča, čebelarstvo, nabiranje plodov,
               rekreacijo in tako naprej. In ministrstvo je te svoje pripombe oddalo v času, ki je
               temu namenjen.</p>
               <p>Jaz osebno pričakujem, da tudi zato, ker so vaši predhodniki v tem državnem zboru
               sprejeli soglasno resolucijo Zagotovimo si hrano za jutri. V tem trenutku potekajo
               tudi operativni programi, javna razprava z namenom, da leta 2020 pridelamo v tej
               državi več hrane, kakor jo imamo sedaj na razpolago, da bodo naši predlogi upoštevani
               Navedli smo tudi primer Luksemburga. Namreč v Luksemburgu je potekal zaključek
               kmetijskih pogajanj pred dvema tednoma, ki je zelo davčno urejena država, zna
               obremeniti nepremičnine, zna obremeniti premoženje in tudi Luksemburg je spoznal, da
               je obdavčitev kmetijskih površin v uporabi, gozdnih površin v uporabi, stavb, ki so v
               uporabi za proizvodnjo hrane, povsem nepotrebna in tega ni storil. Hvala.</p>
            </sp>
            <sp xml:id="SDZ6-Redna-16-2013-07-09.sp81">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za dopolnitev odgovora ima gospod Mate.</p>
            </sp>
            <sp xml:id="SDZ6-Redna-16-2013-07-09.sp82">

               <speaker>DRAGUTIN MATE (PS SDS):</speaker>

               <p>Hvala lepa, gospod minister.</p>
               <p>Zelo lep piarovski nastop, tako kot ste jih imeli v zadnjem tednu kar nekaj na
               različnih prireditvah po Sloveniji. Vse so krivi drugi. In prav imate, ni primerno
               poučevati ljudi o tem, kako kaj funkcionira, ker natančno vemo, kako funkcionira
               državna uprava in kako funkcionirajo ministrstva, zato si bom tudi jaz dovolil malce
               bolj grob odgovor oziroma dodatno vprašanje, ker ste tudi vi uporabili to sredstvo,
               drugače ga ne bi.</p>
               <p>Najprej ste nam zelo lepo prebrali tekst, ki ga je vaša piar služba poslala v
               javnost. Niste odgovorili ničesar. Niste povedali, s čim se ne strinjate, niste
               odgovorili, kakšni so vaši predlogi. Na koncu ste nekaj govorili o Luksemburgu, kjer
               ni davka na to.</p>
               <p>Zanima me:</p>
               <p>Ali ministrstvo stoji na stališču, da davek ne bo uveden, noben davek na dodatna
               kmetijska zemljišča, gozdove in kmetijske objekte, ki so v namenu pridelave hrane
               oziroma eksploatacije gozda?</p>
               <p>Povejte, jasno povejte, za kaj ste. Ne se skrivati. Ne se skrivati, ker to počnete.
               Zelo lepo poveste, ne poveste nam pa ničesar, ne nam in ne državljanom. Mi ne vemo,
               kaj boste naredili. Pišete, da se niste strinjali. S čim se niste strinjali?
               Natančno. Ali ste zahtevali nižji davek, kot je predviden oziroma predlagan, ali ste
               proti temu, da se uvede kakršenkoli davek. Vlada in ministrstva ne funkcionirajo
               tako, da nobeden ničesar ne ve, kaj drugi počne. Vi ste minister v tej vladi,
               prisegli ste v tem državnem zboru in vi osebno ste odgovorni za to. Da ne bo potem
               tako kot običajno, ko poslušamo na različnih sejah ali pa danes zjutraj recimo na
               enem odboru, "ni nam prav, da naši predlogi niso upoštevani, ampak, ker... /znak za
               konec razprave/ različne zadeve, smo ugotovili in se bomo s tem strinjali". To je
               politika, ki jo vi vodite. Mene pa konkretno zanima:</p>
               <p>S čim se ne strinjate?</p>
               <p>Ali ste proti temu, da se uvede kakršenkoli davek?</p>
            </sp>
            <sp xml:id="SDZ6-Redna-16-2013-07-09.sp83">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za dopolnilni odgovor dajem besedo ministru.</p>
            </sp>
            <sp xml:id="SDZ6-Redna-16-2013-07-09.sp84">

               <speaker>MAG. DEJAN ŽIDAN:</speaker>

               <p>Čeprav vsi uporabljamo štajersko narečje, se očitno med seboj ne razumemo. Ne vem,
               kako naj bolj jasno povem, da je ministrstvo povedalo, da se ne strinja z davkom na
               kmetijska zemljišča v uporabi, na gozd v uporabi, na stavbe v uporabi za kmetijsko
               oziroma prehransko proizvodnjo. Bolj tega, spoštovani poslanec, bolj jasno ne znam
               povedati. Lahko poskušam narisati, lahko poskušam napisati, ampak to je stališče, ki
               sem ga prebral. In zanimivo, to ni stališče piar službe. Veste, da stališč ministrom
               ne piše piar služba, ampak obstajajo direktorati, obstajajo strokovne službe znotraj
               ministrstev in ta pišejo stališča, ki jih mi posredujemo v medresorsko usklajevanje.
               Hvala.</p>
            </sp>
            <sp xml:id="SDZ6-Redna-16-2013-07-09.sp85">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo za razpravo ima gospod Mate.</p>
            </sp>
            <sp xml:id="SDZ6-Redna-16-2013-07-09.sp86">

               <speaker>DRAGUTIN MATE (PS SDS):</speaker>

               <p>Gospod predsednik, jaz bi v skladu z 246. členom želel predlagati, da Državni zbor
               opravi širno razpravo v zvezi s tem. In seveda zakaj? Jaz sem mislil, da politiko
               ministrstva vodi minister, ne pa direktorati pa uradniki. Minister je tisti, ki mora
               pri tako pomembnih odločitvah dati smernice, ne pa direktorati. In jaz sem govoril
               prej o tem, da je prebral piar spis, ki je bil poslan v javnost.</p>
               <p>Vesel sem seveda tega, da je bilo rečeno, da ne bo nobenega davka. Upam, da si ni
               treba risati, in da bodo državljani razumeli, da vi osebno in ministrstvo stoji na
               stališču, da ne bo nobenega davka na kmetijska zemljišča, ki so v uporabi, na
               gozdove, ki se eksploatirajo, in na objekte, ki jih kmetje uporabljajo v ta namen. To
               me na nek način pomirja, vendar vseeno menim, da bi se bilo dobro o tem res zelo
               temeljito pogovoriti, da potem, ko bo recimo ta davek vendarle sprejet, mogoče v
               nekem manjšem obsegu, boste pač dejali, "ja, vlada je tako odločila". Takrat bo na
               vas osebna odločitev, če se s tem ne strinjate, da boste potegnili tudi osebne
               poteze. Mislim, da nam bo ta razprava zelo koristila in upam, da potem, ko bomo imeli
               ta davek oziroma to davčno zakonodajo v parlamentu, ne bo skrivalnic o tem, kaj je
               kdo rekel, in da odločno nasprotuje, vsaj tako sem vas jaz razumel, in upam, da tudi
               slovenska javnost, da odločno nasprotujete vi osebno kot minister in kot ministrstvo
               davku na kmetijska zemljišča, ki so v uporabi, na gozdove, ki se eksploatirajo in
               seveda na kmetijske objekte, ki jih kmetje uporabljajo. Hvala.</p>
            </sp>
            <sp xml:id="SDZ6-Redna-16-2013-07-09.sp87">

               <speaker>PREDSEDNIK JANKO VEBER:</speaker>

               <p>Hvala tudi vam. O vaši zahtevi bo Državni zbor odločil v četrtek, 11. julija v
               okviru glasovanj.</p>
               <p>Mag. Matej Tonin, Nova Slovenija, bo postavil vprašanje ministru za izobraževanje,
               znanost in šport dr. Jerneju Pikalu.</p>
            </sp>
            <sp xml:id="SDZ6-Redna-16-2013-07-09.sp88">

               <speaker>MAG. MATEJ TONIN (PS NSi):</speaker>

               <p>Hvala.</p>
               <p>Spoštovani minister, v teh dneh se je na poslansko skupino Nove Slovenije obrnilo
               nekaj ogorčenih županov, ki so nas seznanili, da po koncu tega študijskega leta, ki
               se je končal junija, so jih obiskale ravnateljice in jih seznanile z naslednjim.
               Država nam je dejala, da v naslednjem šolskem letu ne bomo imeli več 200 tisoč evrov.
               Govorim za eno gimnazijo.</p>
               <p>Zanima me, spoštovani minister:</p>
               <p>Ali je bilo to znižanje po gimnazijah določeno selektivno ali generalno? Ali je
               prišlo do znižanja teh sredstev pri vseh gimnazijah ali zgolj pri nekaterih?</p>
               <p>Če je prišlo pri vseh gimnazijah, vas prosim, spoštovani minister, če nas lahko
               seznanite z zakonsko podlago, na podlagi katere ste izvršili to znižanje.</p>
               <p>Če pa je prišlo do selektivnega znižanja sredstev za posamezne gimnazije, me pa
               zanima:</p>
               <p>Kakšni so bili kriteriji, da ste nekaterim gimnazijam ta sredstva odvzeli, drugim pa
               ste jih pustili?</p>
               <p>Jaz sem bil nad to informacijo zelo začuden. Zakaj? Zaradi tega, ker nas je pred
               meseci dobronamerno obiskal tudi minister v naši poslanski skupini, kjer smo se
               pogovarjali o načrtih ministrstva za to in prihodnje leto in takrat je nedvoumno in
               jasno rekel, da v tem letu, torej v letu 2013, ne namerava spremeniti standardov in
               normativov. Če do teh sprememb standardov in normativov ni prišlo, potem težko vidim
               razloge, zakaj bi neki gimnaziji odvzeli 200 tisoč evrov. Za gimnazijo so to enormna
               sredstva. Ne govorimo o dveh, treh tisoč evrih, ampak o 200 tisoč evrov.</p>
               <p>Minister, prosil bi vas za pojasnila, ker očitno so bila tudi pojasnila s strani
               ministrstva zelo skopa, ker če bi bila natančna in obširna, potem bi tudi
               ravnateljica lahko pojasnila županu, zakaj se je to zgodilo, in bi župani vsaj
               poznali razloge, zakaj je do tega prišlo.</p>
            </sp>
            <sp xml:id="SDZ6-Redna-16-2013-07-09.sp89">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ6-Redna-16-2013-07-09.sp90">

               <speaker>DR. JERNEJ PIKALO:</speaker>

               <p>Hvala lepa, predsedujoči.</p>
               <p>Spoštovani poslanec, na žalost nič od tega ni tako tendencioznega, da bi bilo treba
               govoriti o znižanju ali čem takem podobnem. In drži tudi vse tisto, kar sem vam
               povedal v poslanski skupini. Ne, nismo spreminjali normativ in standardov in jih v
               tem letu tudi ne bomo. Je pa prišlo, in to pod prejšnjo ekipo, do spremembe
               metodologije. Ta metodologija je bila sprejeta 28. decembra prejšnjega leta in je
               začela veljati 1. januarja 2013. Torej še globoko za časa vaše vlade. O tem govorim.
               Če govorimo o eni gimnaziji ali o vseh gimnazijah ali vseh šolah, za vse srednje šole
               velja nova metodologija. In kot rečeno, ni začela veljati danes, ampak velja od 1.
               januarja. Res pa je, da smo od 1. januarja do 1. septembra imeli tako imenovano
               prehodno obdobje, kjer smo, in to še počnemo, vsem šolam, ki so zaradi tega
               prehodnega obdobja v težavah, zadevo dofinancirali, poskušali rešiti tam, kjer se
               zadeve rešiti da. Ne bi bilo prav, da bi pogoje financiranja spreminjali med letom.
               To, kar je naredila prejšnja vlada. Zato se trudimo od primera do primera, da zadevo
               rešujemo. Niso samo srednje šole v tem konkretnem paketu. Večji problem je vsaj pri
               nekaterih dijaških domovih. Govorimo o tistih srednjih šolah in dijaških domovih, ki
               imajo malo oziroma da ne bom rekel premalo dijakov. V tem je problem. Sicer je pa
               nova metodologija bila objavljena v Uradnem listu, št. 107/2012, z dne 28. 12. 2012,
               temelji – ker velja za srednje šole, programi v srednjih šolah so pa različni – na
               ceni vsakega izobraževalnega programa posebej, ampak vendarle tukaj potem znotraj
               tega se pa cena spreminja oziroma se cena izračunava na dijaka. Tako če rečeva čez
               prst, po vsem tem, kar sedaj počnemo, lahko vidimo, da imajo največje težave predvsem
               šole, kjer imajo manj kot 250 ali 300 dijakov. Tiste srednje šole, ki imajo manj, kot
               je to število, so v težavah, kot rečeno, zaradi spremenjene metodologije. V ničemer
               se pa niso spremenili normativi in standardi. Daleč od tega, kvečjemu poskušamo
               reševati tisto, kar prej ni bilo rešeno. Hvala lepa.</p>
            </sp>
            <sp xml:id="SDZ6-Redna-16-2013-07-09.sp91">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Zahtevo za dopolnitev odgovora ima mag. Tonin.</p>
            </sp>
            <sp xml:id="SDZ6-Redna-16-2013-07-09.sp92">

               <speaker>MAG. MATEJ TONIN (PS NSi):</speaker>

               <p>Minister, jaz se vam zahvaljujem za pojasnilo. Zdaj bodo zadeve definitivno bolj
               jasne.</p>
               <p>Me pa zanima še ena konkretna stvar:</p>
               <p>Ali drži, da je ministrstvo dalo navodilo ravnateljem, naj za manjkajoča sredstva
               zaprosijo občine in ali se vam zdi to normalno, glede na to, da so občinski proračuni
               sprejeti v začetku leta in da je sredi leta težko zagotoviti ta dodatna sredstva za
               obratovanje in delovanje šol?</p>
               <p>Zakaj vas to sprašujem? Zaradi tega, ker ste sami rekli, da ste zadeve reševali in
               jih poskušali ublažiti od začetka leta pa vse do začetka septembra.</p>
               <p>Ali ne bi veljalo razmisliti o postopnem zmanjševanju teh sredstev in šole na nek
               način na to zmanjšanje sredstev pripraviti?</p>
            </sp>
            <sp xml:id="SDZ6-Redna-16-2013-07-09.sp93">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želite dopolniti odgovor minister?</p>
               <p>Izvolite, minister.</p>
            </sp>
            <sp xml:id="SDZ6-Redna-16-2013-07-09.sp94">

               <speaker>DR. JERNEJ PIKALO:</speaker>

               <p>Hvala lepa tudi za to dopolnitev.</p>
               <p>Mi se zavedamo in, kot rečeno, rešujemo to zadevo eno po eno. Kolikor sem razumel
               prejšnjo ekipo, ki je to zadevo pripravila, je bilo to vmesno obdobje, obdobje
               prilagajanja ravno od 1. 1. 2013 do 1. 9. 2013. Zdaj od tukaj naprej, če denarja ni
               dovolj in če šole imajo malo dijakov, potem pa je naprej vprašanje racionalizacije
               mreže srednjih šol. Ustanovitelj jasno je Republika Slovenija in Republika Slovenija
               ima poleg ustanoviteljskih obveznosti svoje tudi ustanoviteljske dolžnosti. In temu
               primerno bomo reagirali povsod tam, kjer bodo soglašale na eni strani lokalna
               skupnost in na drugi strani tudi šole. Če bo potreben naslednji korak, potem je to
               vprašanje mreže šol. Hvala lepa.</p>
            </sp>
            <sp xml:id="SDZ6-Redna-16-2013-07-09.sp95">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednje vprašanje bo postavila mag. Majda Potrata, in sicer ministru za
               izobraževanje, znanost in šport dr. Jerneju Pikalu.</p>
            </sp>
            <sp xml:id="SDZ6-Redna-16-2013-07-09.sp96">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovana ministra, zlasti dr. Jernej Pikalo, ki
               mu naslavljam tako vprašanje.</p>
               <p>Kakšno je stališče ministrstva do reorganizacije mreže javnih srednjih šol v mandatu
               prejšnjega ministrstva, pristojnega za šolstvo? Kako bo ministrstvo ukrepalo v tistih
               primerih reorganizacije, v katerih vključitev ni bila oprta na strokovna izhodišča in
               je bila sprejeta navkljub izrecnemu nasprotovanju vseh relevantnih deležnikov?</p>
               <p>Spoštovani gospod minister, ugotavljam, da se moje vprašanje v določeni meri dotika
               vprašanja kolega Tonina. Se pa z oblikovanjem mreže srednjih šol ukvarjam že kar
               nekaj časa. V zadnjem letu, letu 2012 sem zastavila sama ali s kolegi tri vprašanja,
               in sicer je bilo prvo vprašanje postavljeno junija 2012 in sem spraševala po
               kriterijih, po katerih je bila predlagana reorganizacija mreže šol, kjer se je
               združevalo, razdruževalo, pripojevalo, ponekod s soglasjem deležnikov, še večkrat
               brez tega soglasja. Nato sem naslednje vprašanje zastavila 3. oktobra, kajti 2.
               avgusta 2012 je Vlada sprejela sklep o tem, da bo izpeljala reorganizacijo, zanimiv
               je datum, to je 2. avgust, že med počitnicami, in začela naj bi drugačna mreža šol
               funkcionirati 1. januarja 2013. Takrat smo Samo Bevk, Janko Veber in jaz naslovili na
               ministrstvo pobudo ,naj bi vendarle počakali z reorganizacijo, pretehtali, dosegli
               dogovor in videli, kje se to splača, da tako rečem, in kje ne.</p>
               <p>Gospod minister, jaz se zavedam, da je ob zmanjšani populaciji srednješolcev
               verjetno umestno marsikje racionalizirati delo. Ampak vendarle, če za to ne obstajajo
               tehtni razlogi, če za to ni niti analiz, niti soglasja, se mi zdi res utemeljeno
               postaviti vam takšno vprašanje, kaj bo pa zdajšnje ministrstvo naredilo, posebej še,
               če vidimo, da so bile tudi finančne posledice nepredvidljive, čeprav so bile
               predvidene, niso jih pa zaznali dovolj zgodaj. Hvala za odgovor.</p>
            </sp>
            <sp xml:id="SDZ6-Redna-16-2013-07-09.sp97">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp98">

               <speaker>DR. JERNEJ PIKALO:</speaker>

               <p>Hvala lepa, gospa podpredsednica. Hvala lepa tudi spoštovani poslanki za to
               vprašanje.</p>
               <p>Res se delno prekriva s tistim, kar je kolega Tonin rekel, ampak bom izkoristil to
               priložnost za to, da mogoče malo bolj na široko lahko razložim stališče ministrstva
               do tega vprašanja.</p>
               <p>Temeljna naloga, ki jo imamo kot ministrstvo, je ohranjati stabilno, na drugi strani
               pa seveda tudi vzdržno mrežo srednjih šol. In naša ideja je že od samega začetka,
               spomnili se boste na zaslišanju pred matičnim odborom, ta, da ne posegamo, sploh pa
               ne posegamo rokohitrsko v mrežo šol in da je ključna ideja zagotavljanje kakovostnega
               izobraževalnega procesa. Tako tudi peljemo ta proces, kajti, kot ste sami ugotovili
               in kot sem prej razložil tudi spoštovanemu kolegu Toninu, metodologija izračunavanja
               cen za srednje šole je pač začela veljati s 1. 1., in seveda ima to določene
               posledice za mrežo šol. Ampak moje stališče se od samega začetka ni nikakor
               spremenilo. Vztrajamo na tem, da tam, kjer je prišlo do združevanja na silo, kjer ni
               bilo resnih analiz in resnih dogovorov o tem, kjer je celo bilo močno nasprotovanje,
               tam bomo poskušali te napake popraviti in jih, lahko rečem, tudi že popravljamo. Tam,
               kjer pa vsi relevantni deležniki, kot ste se vi izrazili, izražajo strinjanje s tem,
               da se racionalizira ta mreža šol, tam pa seveda lahko nadaljujemo s tem procesom.
               Obenem jaz tudi vsakemu ravnatelju, s katerim se pogovarjam, vsakemu direktorju
               šolskega centra, s katerim govorim, jasno rečem, da tudi oni imajo določen del
               odgovornosti. In vsakega tudi vprašam, ali glede na demografske trende ali glede na
               trende vpisa, ki ga imajo z njihovo šolo, lahko pričakujemo, da bo ta šola vzdržna,
               da bo mogoče, da se bo vzdrževala. Moram reči, da po kar nekaj pogovorih z ravnatelji
               in z ostalimi deležniki je ponekod ta situacija, drugod pa ni.</p>
               <p>Tako da mi zelo občutljivo pristopamo k tej zadevi, zavedamo pa se, kot rečeno, da
               na eni strani imamo omejitve glede financiranja, na drugi strani pa želje dijakov,
               zaposlitvene možnosti, zaposlitvene trende in tako naprej. Gre za kompleksno
               vprašanje, ki ga ne moremo in tudi ne želimo zreducirati zgolj na vprašanje
               financiranja, kajti videli smo, da to ne pelje v primerne rezultate. Hvala lepa.</p>
            </sp>
            <sp xml:id="SDZ6-Redna-16-2013-07-09.sp99">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, mag. Potrata.</p>
            </sp>
            <sp xml:id="SDZ6-Redna-16-2013-07-09.sp100">

               <speaker>MAG. MAJDA POTRATA (PS SD):</speaker>

               <p>Hvala, gospod minister, za ta del odgovora in res opažam neke spremembe. Vidim tudi,
               da so bila vprašanja, ki smo jih zastavljali, ustrezno zastavljena in tudi dokazuje
               marsikaj, kar se zdaj dogaja, da je prav tam, kjer je želja ohraniti šolo z nekim
               renoméjem, z ustreznim vpisom, celo vrsto razlogov, med katerimi ni na zadnjem mestu
               tudi podpora denimo Štajerske gospodarske zbornice ali Podravja. Govorim seveda o
               Srednji elektro- računalniški šoli Mariboru in porabljam to priložnost, da znova
               opozorim na to, da sta dva učenca, dijaka te šole, in njun mentor so dosegli prvo
               mesto na svetovnem tekmovanju v robotiki. Takšno šolo utapljati v nekem centru, kjer
               je združena še s strojno pa potem z lesarsko, je res greh, da tako rečem. Zlasti če
               je na to toliko vezanega emocionalnega kapitala, zavesti privrženosti. In ta šola
               nima težav z vpisom. Hkrati pa poglejmo, mi v svojih dokumentih pišemo, kako bomo
               lesno industrijo dvignili, kako moramo lesarstvo spodbujati, pa bi lesarsko šolo kar
               k elektroniki in informatiki pridružili in strojništvu. Te stvari je treba delati z
               občutkom.</p>
               <p>In verjetno je še kakšna šola, saj v šolstvu se stvari spreminjajo. S spomnim, kako
               smo pred nekaj leti govorili, da je treba deregulirati poklice, danes slišim, da je
               treba nekatere poklice znova regulirati. In zanimanje za strokovne šole bomo
               spodbudili ravno, če bomo dobro prakso podpirali. Hvala.</p>
            </sp>
            <sp xml:id="SDZ6-Redna-16-2013-07-09.sp101">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister dr. Pikalo.</p>
            </sp>
            <sp xml:id="SDZ6-Redna-16-2013-07-09.sp102">

               <speaker>DR. JERNEJ PIKALO:</speaker>

               <p>Hvala lepa.</p>
               <p>Res je in prav imate, zanimanje bomo res vzbudili, če bomo imeli na eni strani
               primerno mrežo, in na drugi strani, če bodo vse naše poteze premišljene in usklajene
               z deležniki. Lahko rečem, kar sem tudi že v enem od prejšnjih poslanskih vprašanj
               navajal, da letos vpis kaže na povečan vpis na poklicne šole, kar je dobro, ker
               mislim, da imamo na tem področju manj. Kar se pa te določene šole tiče, pa verjetno
               veste, da sem ob zadnjem vladnem obisku v Mariboru obiskal to šolo, opravil razgovor
               naprej z učitelji, torej z učiteljskim zborom te srednje šole, potem pa tudi z
               ostalimi ravnatelji in pa direktorjem centra, ki je bil združen na po mojem mnenju
               neprimeren način. Na tem pogovoru smo si zelo jasno izmenjali stališča in mislim, da
               sem si tudi zelo dobro lahko oblikoval mnenje o tej združitvi in danes vem še bolj,
               kot sem vedel prej samo iz papirjev, da ni bila izpeljana elegantno in ni bila
               izpeljana tako, kot bi morala biti. Na teh zadevah danes delamo, tako da gremo v smer
               drugačne ureditve. Ampak ni samo to, je verjetno še kakšna srednja šola v Republiki
               Sloveniji, ki bo potrebna naše pozornosti.</p>
               <p>Kar se tiče teh dveh svetovnih prvakov, lahko obvestim ta zbor, da smo danes prav
               poseben sprejem naredili za njih. Res je fascinantno, če boste imeli kdaj čas, si ga
               vzemite in pojdite pogledat, kaj naši dijaki znajo narediti in kako uporabna je
               pravzaprav lahko ta zadeva, ko imate takega robotka 20 krat 20 centimetrov, ki je
               usposobljen za to, da išče preživele v potresih in se zna gibati na vse strani, z
               izjemnim "know howom" in moram reči tudi že na tej točki izjemnim raziskovalnim
               potencialom. Hvala lepa.</p>
            </sp>
            <sp xml:id="SDZ6-Redna-16-2013-07-09.sp103">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednja bo postavila poslansko vprašanje gospa Romana Tomc ministru za finance dr.
               Urošu Čuferju, ki je danes odsoten.</p>
            </sp>
            <sp xml:id="SDZ6-Redna-16-2013-07-09.sp104">

               <speaker>ROMANA TOMC (PS SDS):</speaker>

               <p>Hvala lepa, spoštovana podpredsednica, za besedo.</p>
               <p>Ja, minister je danes odsoten, tako kot številni drugi ministri in kot tudi vsi
               poslanci Pozitivne Slovenije. Očitno resnično zapravljamo tukaj čas in sprašujemo
               nekaj, za kar želi dobiti odgovore Slovenija, vendar ta vlada je očitno presodila, da
               je to nepomembno in se tega ne udeležuje. Pozdravljam še zadnjega ministra, ki nas
               zapušča. Vladne klopi so popolnoma prazne, ampak vseeno.</p>
               <p>Poleg sprejetja pokojninske zakonodaje in delovnopravne zakonodaje, obeh reform,
               Zakona o Slovenskem državnem holdingu, zakona, ki bi omogočal sanacijo bank, je bil
               ZUJF, zloglasni ZUJF eden izmed tistih ukrepov Janševe vlade, ki so močno zaznamovali
               lansko leto. Ampak njegovo sprejetje je bilo razlog, da se je po nekaj letih lahko
               sploh začelo govoriti o zmanjšanju proračunskega primanjkljaja in da smo lahko
               sprejeli proračun. Nismo ga sprejemali z navdušenjem, to je jasno. Zelo težko je
               bilo, ker smo se zavedali, da bo imel ta zakon negativne posledice za ljudi. Zato smo
               se trudili, da bi te ukrepe uveljavili selektivno, da bi manj obremenili tiste, ki so
               najšibkejši, in da bi poiskali rezerve tam, kjer je še nekaj manevrskega prostora. In
               ZUJF je dajal rezultate, še več jih daje letos. Se pa spomnite, spoštovane kolegice
               in kolegi, in če bi bil minister tukaj, bi seveda to vprašala njega, s kakšnimi
               besedami in kakšnim ogorčenjem je bilo pospremljeno sprejemanje ZUJF-a. Slišali smo,
               da uničujemo socialno državo, da bomo povzročili nepopravljivo škodo, da bomo zatrli
               šolstvo, da znanosti ne bo več. Poglejte, kaj so govorili naši kolegi: "Številke v
               super zakonu, ZUJF, v rebalansu letošnjega in po novem proračunu za leti 2012 in 2013
               jasno kažejo, da misli ta vlada sistematično uničiti pamet." Druga poslanka je rekla:
               "S tem zakonom smo dosegli dno." In tako naprej. Skratka, danes, spoštovani kolegi in
               kolegice, ki vas ni tukaj, in spoštovani minister, ki vas ni tukaj, ste v položaju,
               da popravite vse te krivice, o katerih ste tako zelo glasno govorili. Obtožbe z vaše
               strani so bile jasne in zelo nedvoumne.</p>
               <p>Kje ste danes, da boste ta zakon spremenili, da boste popravili vse krivice?</p>
               <p>Zato je bilo moje vprašanje ministru – Kdaj boste predlagali spremembe zakona in
               zakaj jih ne boste predlagali? –, podredno vprašanje.</p>
               <p>Ali niste nekaj govorili, drugo pa delate?</p>
            </sp>
            <sp xml:id="SDZ6-Redna-16-2013-07-09.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želite pisni odgovor ali ustni odgovor, spoštovana gospa Tomčeva? / oglašanje iz
               dvorane/ Hvala lepa. V skladu z vašim postavljenim vprašanjem boste prejeli pisni
               odgovor v roku tridesetih dni. Naj vas pa obvestim, da smo prejeli v Državni zbor, 5.
               julija, obvestilo s strani generalne sekretarke vlade gospe Tanje Šarabon, da bo pri
               prvi točki dnevnega reda, Vprašanja poslank in poslancev, mag. Stanko Stepišnik,
               minister za gospodarji razvoj in tehnologijo, odsoten zaradi službene poti v Bruslju
               9. julija 2013. Torej danes. Se opravičujem, ker sem povedala za Stepišnika, želim
               vam povedati za dr. Uroša Čuferja, ministra za finance, ki je odsoten zaradi udeležbe
               na Svetu Evropske unije za ekonomske in finančne zadeve 9. julija 2013 v Bruslju.
               Zaradi tega je danes dr. Uroš Čufer, ki mu postavljate vprašanje, odsoten. Med
               poslanci Pozitivne Slovenije pa sem danes v dvorani ta trenutek jaz prisotna, ostali
               pa niso kar tako odsotni, temveč so na usklajevanjih.</p>
               <p>Prehajamo k naslednjemu vprašanju.</p>
            </sp>
            <sp xml:id="SDZ6-Redna-16-2013-07-09.sp106">

               <speaker>ROMANA TOMC (PS SDS):</speaker>

               <p>Da ne bi zvenelo, jaz, spoštovana kolegica podpredsednica, vseeno oporekam temu, da
               me tako podučite, piše, da je minister odsoten, vem, da je odsoten, in to upoštevam,
               kljub temu sem mu zastavila vprašanje.</p>
               <p>Ampak dovolite, da vseeno ugotovim, da je edino, zdaj očitno prihajajo ministri, ker
               se vseeno čutijo, da bi bilo pa prav, da pokažejo to spoštovanje v tem državnemu
               zboru, da vsaj kdo sedi tukaj. Vi seveda ste iz Pozitivne Slovenije, ta trenutek
               vodite sejo, ampak poglejte te klopi. Te klopi so popolnoma prazne. Očitno nikogar,
               ki je bil poln besed, kako lačni otroci sedijo v naših šolskih klopeh, kako v srce
               segajoče so bile te besede. Kaj pa danes? Še koga slučajno to zanima? Niti pod razno.
               In to se mi ne zdi prav in oporekam proti temu, da me poučujete na ta način, vem, kaj
               pomeni, če se minister opraviči. In spoštujem to, če danes minister za finance ni
               mogel biti z nami, lahko pa morda bi bili kakšni drugi. Hvala lepa.</p>
            </sp>
            <sp xml:id="SDZ6-Redna-16-2013-07-09.sp107">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospa kolegica podpredsednica Romana Tomc, vendar mislim, da sem vam z
               odgovorom povedala, da so kolegice in kolegi s Pozitivne Slovenije na usklajevanju in
               prepričana sem, da jim to ne zamerite, čeprav ste to javno poudarili. Pri vodenju
               seje tudi v prejšnjem mandatu, prejšnje vlade je velikokrat sedel samo eden od
               ministrov, tisti, ki mu je bilo postavljeno vprašanje in nismo nikomur to zamerili in
               tudi ne bi rada, da tudi vi to zamerite, čeprav ste nekoliko bolj polemično
               nastopili.</p>
               <p>Prehajamo k naslednjemu poslanskemu vprašanju. Mag. Marko Pogačnik bo postavil
               poslansko vprašanje ministroma, ministru za finance dr. Urošu Čuferju ter ministru za
               gospodarski razvoj in tehnologijo mag. Stanku Stepišniku. Kot sem že prej prebrala,
               sta se oba opravičila zaradi odsotnosti in službene poti v Bruslju. Zato prosim tudi,
               če izrazite, kako želite potem odgovor.</p>
               <p>Izvolite, mag. Pogačnik.</p>
            </sp>
            <sp xml:id="SDZ6-Redna-16-2013-07-09.sp108">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Verjetno opravičilo za ministra za finance in pa ministra za gospodarski razvoj in
               tehnologijo je utemeljeno. Odnos koalicije do sedanjega stanja v Sloveniji se pa kaže
               tudi zdaj s prazno dvorano. Koalicijskih poslancev ni. Gre pa verjetno za pomembna
               vprašanja ministrov. Predvsem je zaskrbljujoče tudi tisti ministri, ki imajo
               upravičeno pot v tujino, predvidevam pa, da večina ministrov je tukaj, ampak jih ni v
               Državnemu zboru.</p>
               <p>Včeraj je Oli Rehn dejal: "Sloveniji se izteka čas." Glede na stanje v dvorani bi pa
               rekel, da se mogoče izteka čas tudi vladi Alenke Bratušek. Vprašanje, ki je, je
               povezano s projektom in pogodbo, ki jo je Slovenija podpisala konec leta 2012, in
               sicer z Evropsko investicijsko banko v višini 500 milijonov evrov. Omeniti je treba,
               da gre za zelo ugoden kredit, ki ga Slovenija lahko črpa za dobo 25 let, s
               sedemletnim moratorijem in z zelo nizko obrestno mero. Ta kredit je cenejši, kot če
               bi se Slovenija zadolževala na trgu približno za 260 milijonov evrov. Vprašanje, ki
               ga zastavljam zdaj ministru za finance in ministru za gospodarstvo, gre predvsem v
               tej smeri, da je od podpisa te pogodbe minilo že več kot 6 mesecev.</p>
               <p>Zanima me:</p>
               <p>Kako daleč je s črpanjem teh sredstev, ki so za Slovenijo zelo ugodna, ki so
               namenjeni projektom strukturnih skladov, projektom regionalnega razvoja in
               infrastrukture?</p>
               <p>Imam občutek, da se je na ta kredit rahlo pozabilo ali pa je ta vlada nesposobna
               pripraviti projekte, da bi se ta namenski kredit lahko črpal. Predvsem je tudi
               zaskrbljujoče, da se v rebalansu proračuna, ki ga bomo obravnavali jutri, vse te
               investicije znižujejo. Znižuje se črpanje evropskih sredstev, na mizi pa imamo
               pogodbo v višini 500 milijonov evrov po zelo ugodni ceni in nedvomno tudi besede
               podpredsednika Evropske investicijske banke gospoda Toneta Ropa v intervjuju temu
               sledijo, ta vlada je nesposobna pripraviti projekte, nepripravljena na črpanje teh
               sredstev in s tem se ... / znak za konec razprave/... gospodarstvo in obremenjujejo
               predvsem davkoplačevalci.</p>
            </sp>
            <sp xml:id="SDZ6-Redna-16-2013-07-09.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želite na naslednji seji ustni ali pisni odgovor.</p>
            </sp>
            <sp xml:id="SDZ6-Redna-16-2013-07-09.sp110">

               <speaker>MAG. MARKO POGAČNIK (PS SDS):</speaker>

               <p>Glede na parlamentarne počitnice in glede na resnost tega projekta in črpanje teh
               evropskih sredstev, jaz pričakujem od obeh ministrov pisni odgovor.</p>
            </sp>
            <sp xml:id="SDZ6-Redna-16-2013-07-09.sp111">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, mag. Marko Pogačnik. Dobili boste pisni odgovor.</p>
               <p>Vidim, da je tudi iz vaše poslanske skupine od 26 poslancev zdaj prisotnih 6. Toliko
               tudi glede na prejšnji vaš očitek.</p>
               <p>Mag. Katarina Hočevar bo postavila poslansko vprašanje ministru za gospodarski
               razvoj in tehnologijo mag. Stanku Stepišniku, ki je odsoten zaradi službene poti v
               Bruslju.</p>
               <p>Izvolite, mag. Pogačnik.</p>
            </sp>
            <sp xml:id="SDZ6-Redna-16-2013-07-09.sp112">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča!</p>
               <p>Jaz predlagam, da spoštujete Poslovnik Državnega zbora in da opravljate predvsem
               vaše delo, to pomeni vodenje seje, ne pa komentiranje drugih zadev, ker jaz mislim,
               da to ni pristojnost predsednika ali predsedujočega Državnega zbora. Ko pa boste v
               poslanskih klopeh, boste pa verjetno lahko svojo razpravo tudi imeli. Zato jaz
               predlagam, da se posvetite delu, vodenju te seje, ne pa da vsakih 5 minut, po vsaki
               naši zadevi zadevo komentirate.</p>
            </sp>
            <sp xml:id="SDZ6-Redna-16-2013-07-09.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, mag. Pogačnik. Bom upoštevala vaš predlog, vendar imam tudi jaz v skladu
               s Poslovnikom Državnega zbora pristojnost, če ocenim, da kateri od poslank ali
               poslancev je žaljiv do drugih poslank in poslancev, imam možnost, da tudi to povem.
               Zatorej nikar ne bodite jezni, prosim.</p>
               <p>Izvolite, gospa Tomc, imate mogoče proceduralno? Izvolite.</p>
            </sp>
            <sp xml:id="SDZ6-Redna-16-2013-07-09.sp114">

               <speaker>ROMANA TOMC (PS SDS):</speaker>

               <p>Ja, oprostite spoštovana podpredsednica, ampak želela bi izvedeti, ker ste se
               odzvali, rekli ste, da se lahko odzovete v primeru, če je kdo od poslank oziroma
               poslancev žaljiv. In ste se odzvali. Glede na to, da sem jaz razpravljala, prosim
               pojasnite, ali sem bila jaz žaljiva ali moj kolega mag. Marko Pogačnik. Na kaj ste se
               odzvali? Na katero žalitev?</p>
            </sp>
            <sp xml:id="SDZ6-Redna-16-2013-07-09.sp115">

               <speaker>PODPREDSEDNICA RENATA BRUNSKOLE:</speaker>

               <p>Boste prebrali magnetogram seje in boste zelo dobro vedeli, kako ste vi in kako je
               kolega Pogačnik razpravljal. Nadaljujemo.</p>
               <p>Izvolite, mag. Katarina Hočevar.</p>
            </sp>
            <sp xml:id="SDZ6-Redna-16-2013-07-09.sp116">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovana podpredsednica, vse prisotne prav lepo pozdravljam!</p>
               <p>Sama sem v zadnjem obdobju zasledila tri poročila različnih nadzornih organov, ki so
               ugotavljala iste kršitve, in sicer kršitve zakonodaje v povezavi z dvema medsebojno
               statusno in personalno povezanima pravnima osebama, gre za Zvezo potrošnikov
               Slovenije in Mednarodnim institutom za potrošniške raziskave. Vsa tri poročila so
               ugotovila kršitev zakonodaje v zvezi z Evropskim potrošniškim centrom, potrošniško
               revijo VIP in registra potrošniških organizacij. Govorim o notranji reviziji
               Ministrstva za gospodarski razvoj, govorim o Komisiji za preprečevanje korupcije, obe
               poročili sta bili izdani že v februarju letošnjega leta, v juniju oziroma prejšnji
               mesec pa je tudi Urad za nadzor proračuna izdal obvestilo o inšpekcijskih
               ugotovitvah.</p>
               <p>Zato spoštovanega ministra sprašujem, glede na to, da je vsaj od prvih dveh poročil
               minilo že več kot štiri mesece:</p>
               <p>Kaj ste v zvezi s tem ukrenili oziroma katere upravljalne oziroma popravljalne
               ukrepe je vaše ministrstvo oziroma vi sami izvedli?</p>
               <p>Ker Komisija za preprečevanje korupcije govori celo o odpravi sistemskih
               korupcijskih tveganj, me na podlagi tega zanima:</p>
               <p>Ali imata Zveza potrošnikov Slovenije in Mednarodni institut za potrošniške
               raziskave še vedno status potrošniške organizacije?</p>
               <p>Ali je ministrstvo zoper ti dve instituciji glede na ugotovitve iz poročil, ki sem
               jih prej navedla, morebiti sprožilo premoženjski zahtevek v zvezi z revijo VIP in
               sofinanciranjem Evropskega potrošniškega centra?</p>
               <p>Ali je minister sprožil disciplinske oziroma kazenske postopke zoper odgovorne v teh
               dveh organizacijah?</p>
               <p>Ne nazadnje me zanima:</p>
               <p>Ali minister meni, da sta ti dve organizaciji glede na ugotovljene kršitve v bodoče
               sploh še lahko prejemnici javnih sredstev?</p>
               <p>Predlagam oziroma prosim, če mi minister ustno odgovori na naslednji seji Državnega
               zbora. Hvala.</p>
            </sp>
            <sp xml:id="SDZ6-Redna-16-2013-07-09.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Minister mag. Stanko Stepišnik vam bo v skladu z vašo zahtevo podal ustni odgovor na
               naslednji seji.</p>
               <p>Prihajamo k naslednjemu poslanskemu vprašanju.</p>
               <p>Gospod Ivan Grill bo postavil vprašanje ministrici za delo, družino, socialne zadeve
               in enake možnosti dr. Anji Kopač Mrak.</p>
            </sp>
            <sp xml:id="SDZ6-Redna-16-2013-07-09.sp118">

               <speaker>IVAN GRILL (PS SDS):</speaker>

               <p>Hvala lepa za besedo. Spoštovana gospa ministrica!</p>
               <p>Že prej ste poslanskemu kolegu nekaj te tematike obrazložili, ampak tistega
               odgovora, ki ga pa jaz pričakujem, pa niste navedli in upam, da ga boste sedaj. Gre
               se predvsem za sistemsko reševanje problema naših starostnikov, to je tistih, ki že
               dosegajo in presegajo starost preko 80 let in bi bilo treba ravno za to kategorijo
               ljudi, ki tudi v Sloveniji iz leta v leto narašča, zagotoviti na sistemski način
               njihovo oskrbo. Prepričan sem, da je edini način, da se to sistemsko uredi, sprejetje
               ustrezne zakonodaje, in to bi bil zakon o dolgotrajni oskrbi. Kot mi je znano, je
               predhodna vlada, ki ste jo potem nasledili, imela v načrtu, da bi se ta zakon skušal
               v roku enega mandata, ki se je predčasno iztekel, ta zakon pripraviti in tudi
               urediti. Glede na to, da ste sedaj vi nasledili to področje, me zanima:</p>
               <p>Kakšno je vaše stališče do tega vprašanja?</p>
               <p>Ali ta projekt, ki je bil že zastavljen, nadaljujete oziroma želite ta koncept v
               enaki meri ohraniti ali ga boste spremenili?</p>
               <p>Ugotovitev, ki ste jo že mojemu predhodniku navedli, da je pomanjkanje sredstev eden
               izmed glavnih razlogov, da se ta zakon ne sprejme, mislim, da ne sme biti ključna.</p>
               <p>Ne nazadnje je res, da lahko takšen zakon ali pa izvajanje tega zakona potrebuje
               dodatna sredstva, vendar ste tudi sami ugotovili, da bi se s primerno organizacijo
               oskrbe naših starostnikov lahko porodila priložnost za številna nova delovna mesta,
               ki bi imela lahko še več pozitivnih učinkov, ne samo stroške.</p>
               <p>Zato vas bi prosil, če bi lahko ne samo meni, ampak to je zanimanje številnih naših
               starostnikov, ne nazadnje tudi upokojencev, ki so me prosili, da to vprašanje tudi
               vam postavim, odgovorite:</p>
               <p>Kakšna je usoda in bodočnost ljudi, ki bodo potrebovali takšno oskrbo?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-16-2013-07-09.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospa ministrica.</p>
            </sp>
            <sp xml:id="SDZ6-Redna-16-2013-07-09.sp120">

               <speaker>DR. ANJA KOPAČ MRAK:</speaker>

               <p>Hvala za vprašanje, gospod poslanec.</p>
               <p>Tako kot sem že malo prej odgovarjala, bi želela morda takoj na začetku poudariti,
               da je dejansko moj predhodnik Vizjak nameraval to urediti, tako kot je tudi
               nameravala že Pahorjeva vlada. Tako kot sem že prej rekla, ima zakon že zelo dolgo
               brado in si res želim, da bomo sedaj pa zmogli to, da bomo zakon pripravili na način,
               da bo finančno vzdržen, zaradi tega ker razlog, da ni mogoče zagotoviti dodatnih
               finančnih sredstev, ne morejo biti več tisti razlog, da ne pripravimo zakona. Morda
               bo zakon malce manj radodaren s pravicami, vendar bi vseeno želela kot pristojna
               ministrica za to področje vsaj pripraviti zakon, ki bo dajal neke temelje, da bo
               morda v prihodnje bolje, da se ne bo še kateri koli moj naslednik ali moja naslednica
               s tem istim vprašanjem ukvarjal.</p>
               <p>Zdi se mi, da je dejansko treba sprejeti v naši državi zakon o dolgotrajni oskrbi in
               negi oziroma zavarovanju za dolgotrajno nego in oskrbo, da vzpostavimo zavarovalni
               princip, ki bo na neki medgeneracijski solidarnosti zagotavljal možnost finančno
               mnogo bolj stabilnega sistema in tudi iz tega črpanje pravic na starost. Vemo, da je
               Slovenija s staranjem prebivalstva, tako kot je bilo tudi danes že povedano,
               starajoča se družba, ki bo imela glede na preračune in pričakovanja visok delež
               starostnikov, ne samo tistih nad 65 let, tistih nad 80, in je treba, da se pravočasno
               odzovemo na spremenjene potrebe, ker to bo bistveno drugače vplivalo na sistem
               socialne zaščite, na zdravstveni sistem, na pokojninski sistem in seveda tudi na
               nujnost vzpostavitve zavarovanja za dolgotrajno oskrbo.</p>
               <p>O tem se skupaj z ministrom za zdravje pogovarjava. Mi imamo zakon pripravljen, je
               več različnih možnosti. Moramo se odločiti za tisto, ki bo najbolj racionalna v danem
               trenutku, ker vseeno smo na žalost v taki gospodarski in finančni situaciji, kot smo.
               Verjetno vsi v tem hramu veste, kakšna je ta situacija. Ko razpravljamo o rebalansu,
               se govori o tem, da smo premalo posegli v odhodke proračuna in tukaj bo treba biti
               racionalen in narediti sistem, ki bo finančno vzdržen.</p>
               <p>Se pa strinjam, da je nujno potreben in do konca letošnjega leta je tudi v planu
               Vlade, da ga tudi Vlada do konca leta obravnava. Moj načrt je, da s predlogom zakona
               pridemo ob koncu leta, in mislim, da potem v naslednjem letu tudi v Državni zbor.
               Hvala.</p>
            </sp>
            <sp xml:id="SDZ6-Redna-16-2013-07-09.sp121">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo k naslednjemu poslanskemu vprašanju.</p>
               <p>Gospod Ivan Hršak bo postavil poslansko vprašanje ministroma oziroma ministru za
               finance dr. Urošu Čuferju, ki je danes odsoten, ter ministrici za delo, družino,
               socialne zadeve in enake možnosti dr. Anji Kopač Mrak.</p>
            </sp>
            <sp xml:id="SDZ6-Redna-16-2013-07-09.sp122">

               <speaker>IVAN HRŠAK (PS DeSUS):</speaker>

               <p>Hvala za besedo, gospa podpredsednica. Spoštovana gospa ministrica, spoštovani
               gospod minister, ki je danes odsoten!</p>
               <p>Splošno znano dejstvo je, da imamo v pokojninski blagajni že dlje časa probleme
               glede zagotavljanja zadostnih denarnih sredstev za redno mesečno izplačevanje
               zasluženih pokojnin našim upokojenkam in upokojencem. Del manjkajočih prepotrebnih
               denarnih sredstev mora tako zagotavljati država iz proračuna. Zaradi tega redno
               poslušamo, kako je Vlada dobra, saj zagotavlja prepotreben manjkajoči denar v
               proračunu, sicer pokojnin sploh ne bi bilo mogoče v celoti izplačati. Pa je Vlada res
               tako dobra, ali je "keč" pravzaprav nekje drugje? Da! Dejanski problem je res nekje
               drugje že ves čas od osamosvojitve naprej. Takrat je bilo denarnih sredstev dovolj;
               kaj dovolj, celo višek denarnih sredstev je ostajal po rednem mesečnem izplačevanju
               pokojnin! Če bi bila država dober gospodar, bi ta višek denarnih sredstev sproti
               pametno nalagala in ga plemenitila, pa teh problemov danes ne bi imeli kljub znanemu
               dejstvu, da danes za enega upokojenca dela samo še 1,4 delavca, takoj po
               osamosvojitvi pa so delali nekje 4 delavci za enega upokojenca. Ker tega viška država
               v preteklosti ni plemenitila, ampak ga je celo jemala iz pokojninske blagajne, mene
               in celotno slovensko javnost, predvsem pa slovenske upokojenke in upokojence
               konkretno zanima sledeče.</p>
               <p>Prosim za podatke oziroma analizo za vsako posamezno slovensko vlado z navedbo
               njenega premierja od osamosvojitve dalje:</p>
               <p>Koliko denarnih sredstev je vzela vlada iz pokojninske blagajne v posameznem
               mandatu?</p>
               <p>Prav tako prosim za točno in jasno navedbo:</p>
               <p>Za kakšen namen, projekt ga je porabila?</p>
               <p>Verjamem, da si slovenska javnost zasluži, da končno izve, kako slabo se je v času
               samostojne Slovenije gospodarilo z denarnimi sredstvi iz pokojninske blagajne, ki so
               bila namenjena edino in samo za izplačilo pokojnin in za noben drug namen. Vse drugo,
               kar se je dogajalo s temi denarnimi sredstvi, je bilo, milo rečeno, nedopustno.</p>
               <p>Obema se seveda že vnaprej najlepše zahvaljujem za konkretni odgovor. Ministru
               Čuferju bi pa želel, da mi na naslednji seji tudi on odgovori. Hvala.</p>
            </sp>
            <sp xml:id="SDZ6-Redna-16-2013-07-09.sp123">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospa ministrica.</p>
            </sp>
            <sp xml:id="SDZ6-Redna-16-2013-07-09.sp124">

               <speaker>DR. ANJA KOPAČ MRAK:</speaker>

               <p>Hvala za vprašanje.</p>
               <p>To vprašanje se nanaša na vprašanje o izčrpavanju pokojninske blagajne in bi želela
               uvodoma pojasniti, da v bistvu je naš sistem "pay as you go" sistem oziroma temelji
               na medgeneracijski solidarnosti, torej da se vplačila takoj porabijo za
               izplačila.</p>
               <p>Po uradnih podatkih Zavoda za pokojninsko in invalidsko zavarovanje Slovenije od
               leta 1990 naprej je mogoče ugotoviti, da pobrani prispevki za pokojninsko in
               invalidsko zavarovanje v večjem delu omenjenega obdobja niso zadoščali za
               izplačevanje vseh pravic iz tega zavarovanja. Leta 1990 je Skupnost PIZ, torej
               Skupnost pokojninskega in invalidskega zavarovanja, poslovno leto zaključila s
               primanjkljajem v višini 442,7 milijonov dinarjev. Ker je bilo v sredstvih rezervnega
               sklada na razpolago le 5,3 milijone dinarjev, je bil primanjkljaj prenesen v leto
               1991. Leta 1991 je Skupnost PIZ zaključila poslovno leto s presežkom v višini 6 tisoč
               391 milijonov slovenskih tolarjev. Omenjeni presežek se je porabil delno za
               financiranje investicij v računalniško opremo zavoda, v pretežnem delu pa je bil
               presežek razporejen v rezervni sklad za ohranjanje likvidnosti ter kritje tekoče
               izgube – 6.243 tisoč milijonov slovenskih tolarjev je bilo preneseno. V letu 1992 je
               zavod poslovno leto zaključil z izgubo v višini 3 tisoč 157 milijonov slovenskih
               tolarjev. To je po zakonu pokril iz obvezne rezerve rezervni sklad. Zavod je leta
               1993 poslovno leto zaključil s presežkom, in sicer v višini 5 tisoč 379 milijonov
               SIT, ki se je prenesel med prihodke za leto 1994, saj je bil za zadnje leto ponovno
               predviden primanjkljaj. V letu 1994 je zavod prikazal primanjkljaj v višini en tisoč
               155 milijonov tolarjev, ki ga je pokril iz prenesenih sredstev predhodnega poslovnega
               leta. V letu 1994 so sredstva rezervnega sklada znašala 10 tisoč 247 milijonov, ki so
               bila naložene v zadolžnice Ministrstva za finance ter obveznice Republike Slovenije.
               V letu 1995 je zavod v zaključnem računu ponovno izkazal primanjkljaj v višini 12
               tisoč 358 milijonov SIT, ki je bil pokrit s celotnimi sredstvi obveznega rezervnega
               sklada, ob tem pa je še vedno izkazoval en tisoč 623 milijonov SIT nekritega
               primanjkljaja, ki ga je prenesel v leto 1996. Od leta 1996 je dejansko bilo z Zakonom
               o izvrševanju proračuna Republike Slovenije za leto 1996 zapisano, da država
               izplačuje sprotni primanjkljaj iz državnega proračuna, to je bilo tudi uzakonjeno s
               ZPIZ-1 in tudi ZPIZ-2.</p>
               <p>Imamo tudi tabele, kakšni so od leta 1996 deleži sofinanciranja blagajne v blagajno
               ZPIZ. Na primer, če pogledamo leto 1996, je bilo to v milijonih tolarjih 254,5
               milijonov tolarjev, potem je bilo na primer 2001 443 milijonov, ves čas je naraščal,
               razen 2007 in 2008 je bilo na primer malce manj, govorimo pa že o znesku 644,6
               milijona, 666,2 milijona, 2011 pa gre nad milijardo. Hkrati pa je tudi od leta 1999
               naprej v pokojninsko blagajno redne letne prilive zagotavljala Kapitalska družba.
               Tudi tukaj imam te podatke. Približno v zadnjih letih: leta 2010 je bilo 100 tisoč
               evrov, zadnja leta je 50 tisoč evrov.</p>
               <p>Iz zgoraj navedenega lahko zaključimo, da so se sredstva pokojninske blagajne v
               omenjenem obdobju od leta 1990 do danes uporabljale izključno za izplačevanje pravic
               iz pokojninskega in invalidskega zavarovanja ter so bile v tem smislu porabljena
               strogo namensko. Te številke vam z veseljem tudi pošljem, ker je potrebno, da je
               odgovor izčrpen, z veliko številk, tako da vam z veseljem tudi te številke pošljem po
               elektronski pošti.</p>
            </sp>
            <sp xml:id="SDZ6-Redna-16-2013-07-09.sp125">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Hršak.</p>
            </sp>
            <sp xml:id="SDZ6-Redna-16-2013-07-09.sp126">

               <speaker>IVAN HRŠAK (PS DeSUS):</speaker>

               <p>Hvala lepa, ministrici za odgovor.</p>
               <p>Želel bi, da mi te podatke pošlje v pisni obliki, da jih lahko v poslanski skupini
               proučimo. Hvala lepa.</p>
            </sp>
            <sp xml:id="SDZ6-Redna-16-2013-07-09.sp127">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Hršak, seznanila bi vas, da je ostalo še 42 sekund za odgovor ministra dr.
               Čuferja, če želite, da vam potem še ustno na kratko odgovori na naslednji seji.</p>
            </sp>
            <sp xml:id="SDZ6-Redna-16-2013-07-09.sp128">

               <speaker>IVAN HRŠAK (PS DeSUS):</speaker>

               <p>Hvala za besedo.</p>
               <p>To sem na začetku želel, da mi tudi gospod minister Čufer na naslednji seji ustno
               odgovori. Hvala lepa.</p>
            </sp>
            <sp xml:id="SDZ6-Redna-16-2013-07-09.sp129">

               <speaker>PODPREDSEDNICA RENATA BRUNSKOLE:</speaker>

               <p>V skladu s preostalim časom vam bo odgovoril.</p>
               <p>Prehajamo na naslednje poslansko vprašanje, ki ga bo postavila gospa Alenka Jeraj
               ministru za zdravje gospodu Tomažu Gantarju, ki je danes odsoten.</p>
            </sp>
            <sp xml:id="SDZ6-Redna-16-2013-07-09.sp130">

               <speaker>ALENKA JERAJ (PS SDS):</speaker>

               <p>Hvala lepa.</p>
               <p>V medijih smo lahko prebrali, da je ministrstvo za zdravje zdravnici Marti Macedoni
               Lukšič, ženi prvaka stranke Socialnih demokratov dr. Igorja Lukšiča, vendar podelilo
               koncesijo za obravnavo pacientov z avtizmom.</p>
               <p>Zdravnica je februarja letos poslala javno pismo staršem, kjer jih seznanila z
               odločitvijo, da zapušča Pediatrično kliniko Ljubljana in da bo svojo dejavnost
               nadaljevala v okviru Inštituta za avtizem na novi lokaciji v Mozirju. Kot razloge za
               odhod je navajala neustrezne prostorske pogoje za delo ter pomanjkanje podpore
               vodstva Univerzitetnega kliničnega centra. Pismo je posredovala staršem otrok
               avtistov in starši so tudi sprožili postopke pred informacijsko pooblaščenko. Danes v
               časopisu beremo, da je gospa informacijska pooblaščenka naložila gospe Lukšičevi
               globo 830 evrov in opomin, ker je zlorabila podatke iz UKC Ljubljana in elektronskih
               naslovov staršev ne bi smela uporabljati.</p>
               <p>V nadaljevanju je ministrstvo najprej zahtevek zavrnilo oziroma koncesija ni bila
               dana. Kasneje se je na pisanje Macedoni Lukšičeve odzvala tudi Vesna Melanšek iz
               Centra društva za avtizem Šempeter, kjer izraža strah, da bo denar, namenjen osebam z
               avtizmom, spet odšel v roke nekoga, ki ne dela za avtizem, ampak avtizem dela zanj.
               Potem je gospa Macedoni Lukšičeva Ministrstvo za zdravje zaprosila za pridobitev
               koncesije za program avtizma, tako za otroke kot za odrasle, junija 2012.</p>
               <p>V Poslanski skupini SDS se ob tem sprašujemo, kako se je potem ta omenjena prošnja
               za koncesijo znašla na vrhu prioritet na Ministrstvu za zdravje. Iz medijev smo prav
               tako prebrali, da je Zavod za zdravstveno zavarovanje Slovenije v zvezi s podelitvijo
               omenjene koncesije podal negativno mnenje, saj po njegovem mnenju ta koncesija ni
               potrebna, ker na tem področju čakalnih dob ni. Direktor zavoda je tudi opozoril, da
               ni prvič, da je Ministrstvo za zdravje podelilo koncesijo v nasprotju z njihovim
               mnenjem. Ob tem je tudi pojasnil, da drobljenje tovrstnih programov prinaša dodatna
               tveganja, saj bo kljub temu da ostaja program v Univerzitetnem kliničnem centru
               Ljubljana v nespremenjenem obsegu, del pacientov sledil zdravniku.</p>
               <p>Kot je znano je Macedoni Lukšičeva pridobila koncesijo za 0,6 zdravniške ekipe, ki
               bo v letu 2013 davkoplačevalce stalo okoli 36 tisoč evrov.</p>
               <p>Včeraj smo na televiziji lahko poslušali tudi prispevek, da je gospod Lukšič oziroma
               Ministrstvo za socialo na pobudo gospoda Lukšiča izzvalo pritisk na Jurija
               Maleševića, investitorja te stavbe v Mozirju.</p>
               <p>Glede na to ministra sprašujem:</p>
               <p>Kako je lahko podelil omenjeno koncesijo, glede na to, da ima tudi negativno mnenje
               Zavoda za zdravstveno zavarovanje?</p>
            </sp>
            <sp xml:id="SDZ6-Redna-16-2013-07-09.sp131">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vam bo gospod minister odgovoril na naslednji seji.</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp132">

               <speaker>ALENKA JERAJ (PS SDS):</speaker>

               <p>Glede na to, da bo naslednja seja konec septembra, bom ministru postavila vprašanje
               pisno.</p>
            </sp>
            <sp xml:id="SDZ6-Redna-16-2013-07-09.sp133">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Jeraj, gospod minister vam bo odgovoril pisno.</p>
               <p>Gospod Ljubo Žnidar bo postavil poslansko vprašanje ministru za notranje zadeve in
               javno upravo dr. Gregorju Virantu.</p>
            </sp>
            <sp xml:id="SDZ6-Redna-16-2013-07-09.sp134">

               <speaker>LJUBO ŽNIDAR (PS SDS):</speaker>

               <p>Spoštovana podpredsednica, spoštovani ministri, kolegi in kolegice!</p>
               <p>Moje vprašanje se nanaša kar na dva resorna ministrstva, tako na ministrstvo za
               gospodarstvo, razvoj in tehnologijo in tudi na ministrstvo za notranje zadeve.</p>
               <p>Poznam, da je ministrstvo za gospodarstvo tisto primarno ministrstvo, ki pokriva
               investicijske projekte, to se pravi za črpanje evropskih sredstev. Predvsem gre tu v
               največji meri za investicije na osnovi okoljske kohezijske politike, ki jih vodijo
               občine. V sedanjem vladnem sklicu pa spadajo občine oziroma lokalna samouprava v
               okrilje ministrstva za notranje zadeve in župani se s težavami najprej obrnejo na
               svojega resornega ministra, to se pravi na vas.</p>
               <p>V zvezi s tem bi rad slišal vaše mnenje:</p>
               <p>Kakšno je vaše mnenje glede predlaganega zmanjšanja investicijskih sredstev za
               občine, ki je v predlogu rebalansa proračuna za leto 2013 kar v višini dobrih 70
               milijonov? Sedaj se prerazporeja 3 milijone nazaj na to postavko.</p>
               <p>Kako bo to zmanjšanje vplivalo na že podpisane sklepe občin?</p>
               <p>Če je podatek, da dobimo tudi to informacijo:</p>
               <p>Kaj to pomeni za že podpisane sklepe? Ali bodo občine lahko realizirale že podpisane
               sklepe ali bo dejansko prišlo tudi do spremembe že podpisanih dogovorov s stališča
               investiranj v te evropske kohezijske projekte?</p>
            </sp>
            <sp xml:id="SDZ6-Redna-16-2013-07-09.sp135">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite dr. Gregor Virant, gospod minister.</p>
            </sp>
            <sp xml:id="SDZ6-Redna-16-2013-07-09.sp136">

               <speaker>DR. GREGOR VIRANT:</speaker>

               <p>Hvala, gospa podpredsednica. Spoštovani gospod Žnidar!</p>
               <p>Verjetno bi res dobili natančnejše odgovore na to vprašanje, če bi odgovarjal
               minister za gospodarski razvoj in tehnologijo, ki ga pa danes tudi ni, tako da vam
               danes ne bi mogel odgovarjati. Je pa tudi res, da se župani pogosto obračajo na nas
               kot na ministrstvo, ki je pristojno za lokalno samoupravo, tudi ko gre za kake
               težave, ki sodijo v drug resor. Tako sem se natančno pozanimal, pridobil podatke in
               vam lahko poskušam odgovoriti.</p>
               <p>Na ministrstvu za gospodarski razvoj in tehnologijo zatrjujejo, da se z letošnjim
               rebalansom ne posega v sredstva, namenjena za sofinanciranje investicij v lokalno
               javno infrastrukturo po 21. in 23. členu Zakona o financiranju občin. Res je, da se
               ministrstvu za gospodarstvo kot celoti zmanjšuje proračun, mislim, da za nekaj več
               kot 60 milijonov, vendar gre za sofinanciranje drugih projektov, ne investicij na
               ravni občin. Ne občinskih investicij.</p>
               <p>Zato na ministrstvu zagotavljajo, da bodo vsi investicijski projekti, ki se
               sofinancirajo s strani MGRT tudi realizirani brez spremembe in da rebalans v to ne bo
               posegal. Poudarjajo tudi, da je večji del teh sredstev namenjen za sofinanciranje kot
               lastna udeležba Slovenije pri projektih, ki so sofinancirani iz EU sredstev in je to
               še dodaten razlog, da se ta sredstva ne zmanjšujejo v rebalansu.</p>
            </sp>
            <sp xml:id="SDZ6-Redna-16-2013-07-09.sp137">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod minister. Torej boste prejeli še dodatni pisni odgovor, gospo
               Žnidar, kot vam je zatrdil gospod minister. Ali želite še dopolnitev? Verjetno ne.</p>
               <p>Prehajamo k naslednjemu vprašanju, ki ga bo postavil gospod Andrej Čuš ministrici za
               delo, družino, socialne zadeve in enake možnosti dr. Anji Kopač Mrak.</p>
            </sp>
            <sp xml:id="SDZ6-Redna-16-2013-07-09.sp138">

               <speaker>ANDREJ ČUŠ (PS SDS):</speaker>

               <p>Hvala za besedo. Še enkrat lep pozdrav, predvsem gospe ministrici.</p>
               <p>Tokrat bi se rad predvsem osredotočil na področje izvajanja Zakona o štipendiranju
               in predvsem na kršitve le-tega. Sicer so predstavniki študentov, tako Študentske
               organizacije Slovenije in predvsem Zveze študentskih klubov Slovenije, s prvimi
               izdanimi odločbami za dodelitev Zoisove štipendije začeli opozarjati na kršitev
               štipendijske zakonodaje. Neupoštevanje zakonskih rokov je najbolj vidno pri podajanju
               odgovorov na pritožbe, saj je čakalna doba za odgovor na pritožbo pri nekaterih
               študentih dosegla že kar obdobje 9 mesecev. Javni sklad za razvoj kadrov in
               štipendije pa prav tako grobo krši zakonodajo z zamujanjem ob izdajanju odločb o
               dodelitvi Zoisove štipendije. Zakonski rok je jasno določen, in sicer 2 meseca od
               popolnosti vloge. V tem primeru gredo kršitve štipenditorja že do te mere, da ne le
               zamujajo z izdajo odločb o dodelitvi, ampak, kot že prej rečeno, tudi pritožbe
               oziroma rok za pritožbo presega 8 mesecev. Sami vemo, kakšna je socialna situacija
               med študenti in glede na to, da marsikateri ne izvedo precej mesecev, kdaj, če bodo
               sploh, dobili štipendijo, potem ne dobijo odgovorov na pritožbo ... Če malo računam –
               8 mesecev je že konec študijskega leta, pa še ni rešena pritožba glede prejemanja
               Zoisove štipendije.</p>
               <p>Zato me zanima:</p>
               <p>Kaj bo ministrstvo postorilo v prihodnje, da se skrajšajo ti čakalni roki, ker so
               res neživljenjski in otežujejo načrtovanje prihodnosti marsikateremu mlademu
               posamezniku?</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp139">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospa ministrica.</p>
            </sp>
            <sp xml:id="SDZ6-Redna-16-2013-07-09.sp140">

               <speaker>DR. ANJA KOPAČ MRAK:</speaker>

               <p>Hvala za vprašanje.</p>
               <p>Strinjam se, da so zamude, ki se pojavljajo, tako na Skladu kot tudi na Ministrstvu
               v zvezi s pritožbami na nek način lahko razumljive z vidika razpoložljivih kadrovskih
               zmožnosti Ministrstva in Sklada, vendar za tiste, ki jim pravica gre ali pričakujejo
               pravico, pa seveda neupravičene. Zato smo mi tudi ob sodelovanju vseh ostalih
               resorjev, za kar se jim na tem mestu zahvaljujem, uspeli, da bo Vlada v tem tednu
               obravnavala predlog rešitev, s čim bomo zagotovili prerazporeditev določenega števila
               zaposlenih z drugih resorjev na naše resorje zaradi tega, da bomo lahko to, kar se
               nam je zgodilo tudi s socialno zakonodajo in tudi s povečanim številom vlog, ki jih
               imamo za Zoisovo štipendijo, za druge oblike pravic, ki jih Ministrstvo kot
               drugostopenjski organ lahko servisirali, tako da bi zagotovili ljudem oziroma
               državljanom in državljankam, da jim v skladu s tem inštrukcijskim rokom tudi
               odgovorimo.</p>
               <p>Vsekakor pa je treba tudi tukaj poudariti, da so številne vloge tudi na žalost
               nepopolne, da o nepopolnih vlogah potem Sklad ne more odločati in če mora Sklad
               večkrat posameznike prositi za dopolnitev te vloge, seveda tudi nastajajo določeni
               zamiki. Tako je tukaj več ravni, je pa tudi vprašanje, na kakšen način, kakšni so
               zahtevani podatki. Torej, tudi mi bomo storili vse, da državljanom in državljankam
               čim bolj pomagamo, da popolno izpolnijo vloge, da je čim manj teh ovir. Vsekakor bomo
               storili vse, da bodo ti zaostanki čim manjši.</p>
            </sp>
            <sp xml:id="SDZ6-Redna-16-2013-07-09.sp141">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Čuš.</p>
            </sp>
            <sp xml:id="SDZ6-Redna-16-2013-07-09.sp142">

               <speaker>ANDREJ ČUŠ (PS SDS):</speaker>

               <p>Pred kratkim je prišlo tudi do določenih sprememb na področju prijave začasnega
               bivališča.</p>
               <p>Morda načrtujete kakšne spremembe tudi na tem področju?</p>
            </sp>
            <sp xml:id="SDZ6-Redna-16-2013-07-09.sp143">

               <speaker>PODPREDSEDNICA RENATA BRUNSKOLE:</speaker>

               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp144">

               <speaker>DR. ANJA KOPAČ MRAK:</speaker>

               <p>Zakon o prijavi bivališča ni v pristojnosti Ministrstva za delo. Zakon tam pač
               pravi, na kakšen način je treba prijaviti začasno bivališče. Za te spremembe bi
               morali ministra, ki je prej odgovarjal, povprašati. Trenutna verzija pravi, da je
               treba to prijaviti v treh dneh od nastanitve. V zvezi s tem ste me že prej spraševali
               glede dodatka pri štipendijah. V lanskem letu je bilo veliko nezadovoljstva med
               študenti, ker ta navodila niso bila dovolj zgodaj dovolj jasna, da je treba za
               dodatek glede bivanja urediti to nastanitev, začasno bivanje, pred samo vložitvijo
               vloge, zato so bili študentje zelo nezadovoljni, da se je po njihovem mnenju to v
               zadnjem trenutku spremenilo, čeprav seveda ni res; zakonodaja velja že dlje časa in
               je zelo jasna.</p>
               <p>Mi smo storili tako, da je to letos pravočasno. V pozivu za oddajo vloge za Zoisove
               štipendije smo dali tudi jasna navodila študentkam in študentom, kako. V lanskem letu
               je pa bila stvar pod našim ministrom izpeljana tako, kot je bila, dejstvo pa je, da
               je treba odkrito povedati, da je potem tudi ministrstvo že decembra, takoj ko so
               prišle pobude za spremembo, da so nejasnosti, dalo tudi obrazložitev in da niso
               zaželeni šumi v komunikacijah med tistimi, ki prijavljajo, in med tistimi, ki potem
               odločajo o teh pravicah.</p>
            </sp>
            <sp xml:id="SDZ6-Redna-16-2013-07-09.sp145">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo k naslednjemu poslanskemu vprašanju. Gospod Robert Hrovat bo postavil
               poslansko vprašanje ministru za obrambo gospodu Romanu Jakiču.</p>
            </sp>
            <sp xml:id="SDZ6-Redna-16-2013-07-09.sp146">

               <speaker>ROBERT HROVAT (PS SDS):</speaker>

               <p>Hvala lepa za besedo. Spoštovani minister!</p>
               <p>Najprej morda nekaj splošnih dejstev. Gasilske organizacije, bodisi prostovoljne
               bodisi poklicne, opravljajo naloge gašenja in reševanja ob požarih, druge, zlasti
               preventivne naloge varstva pred požarom, nekatere naloge zaščite in reševanja ljudi
               ter premoženja ob naravnih in drugih nesrečah ter še nekatere druge storitve.
               Trinajst poklicnih gasilskih enot in enaindvajset prostovoljnih, tako imenovanih
               gasilskih enot širšega pomena, pa opravljajo naloge posredovanja ob nesrečah na
               cestah in nesrečah, kjer se pojavljajo nevarne snovi. V Sloveniji imamo poklicne
               gasilske enote, prostovoljne gasilke enote v gasilskih društvih ter gasilske enote v
               gospodarskih družbah, zavodih in drugih organizacijah, ki opravljajo naloge poklicno
               ali pa prostovoljno. Slovensko gasilstvo ima dolgoletno tradicijo in v svetu je naše
               gasilstvo zelo cenjeno.</p>
               <p>Gospod minister, v začetku leta 2008 je bila kot notranja organizacijska enota
               Izobraževalnega centra za zaščito in reševanje ustanovljena gasilska šola, ki uspešno
               deluje že kar nekaj let. Že leta 2005 smo v Zakon o gasilstvu v 31. člen zapisali, da
               se ustanovi tudi višja gasilska šola. Strokovni svet Republike Slovenije za poklicno
               in strokovno izobraževanje je na januarski seji leta 2010 sprejel sklep o
               visokošolskem študijskem programu gasilstva. Takratna ministrica je sklep sprejela in
               od takrat naprej so tekle aktivnosti za dejansko vzpostavitev višje šole za gasilce.
               Gre za naziv strokovne izobrazbe inženir gasilstva in gre predvsem za poveljujoči
               kader. Cilji študijskega programa so, da se izobrazijo inženirji s širokimi in
               strokovnim, tehničnim in praktičnim uporabnim znanjem za področje gasilstva in
               oblikovanje samozavesti in odločnosti za pravilne odločitve pri reševanju strokovne
               problematike. Glede na razmere na področju zaščite in reševanja gre za najpomembnejši
               del vodilnega kadra ob posredovanjih. Vsako nadaljnje zavlačevanje bi lahko imelo
               negativne posledice za cel sistem zaščite in reševanja. Ne nazadnje, tudi sama
               zahtevnost področja sili k tovrstnemu urejanju izobraževanja.</p>
               <p>Pomanjkanja drugega nivoja kadrov, torej poveljujočih, je že ta trenutek kritično,
               zato vas sprašujem, spoštovani minister:</p>
               <p>Kateri bodo vaši nadaljnji koraki v zvezi z ustanovitvijo višje gasilske šole in
               kdaj gasilci lahko pričakujemo oziroma pričakujejo začetek tovrstnega
               izobraževanja?</p>
               <p>Hvala lepa.</p>
            </sp>
            <sp xml:id="SDZ6-Redna-16-2013-07-09.sp147">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp148">

               <speaker>ROMAN JAKIČ:</speaker>

               <p>Hvala, gospa podpredsednica. Spoštovani kolega Horvat, najlepša hvala za vprašanje
               in tudi pohvale, ki ste jih namenili našim gasilcem.</p>
               <p>Res je, visokošolski študij programa gasilstvo je javno veljaven študijski program,
               ki traja dve leti in vsebuje sto dvajset kreditov. Program tudi omogoča pridobitev
               šeste stopnje izobrazbe in je namenjen nadaljnjemu usposabljanju poklicnih gasilcev,
               saj je med pogoji, ki jih mora izpolnjevati kandidat, poleg splošne ali poklicne
               mature, tudi opravljena šola za poklicne gasilce. Višješolski študij programa
               gasilstvo ima podlago v dveh zakonih oziroma Zakonu o gasilstvu in Zakonu o višjem
               strokovnem izobraževanju. Program je izdelan po metodologiji priprave visokošolskih
               študijskih programov, pri čemer je ministrstvo sodelovalo s Centrom Republike
               Slovenije za poklicno izobraževanje in Ministrstvom za šolstvo in šport, Sektorjem za
               visoko šolstvo. Kot ste sami dejali, je visokošolski študijski program podpisala
               takratna ministrica za obrambo v začetku leta 2010 in na tej podlagi je bil predvsem
               v letu 2010 in 2011 izvedenih vrsto aktivnosti za začetek delovanja te višje gasilske
               šole. Se pravi, bil je sprejet študijski program, sprejeta odločitev, da se šola
               ustanovi v okviru Izobraževalnega centra za zaščito in reševanje in stekle so vse
               priprave, da bi do tega prišlo. Dejstvo pa je, da je v letu 2012, ko bi bilo treba
               zadeve konkretizirati in šolo v praksi v resnici vzpostaviti, prišlo do določenih
               zastojev predvsem zaradi kadrovske popolnitve, finančnih in prostorskih pogojev,
               čeprav so se izvajali določeni postopki, s katerim naj bi zagotovili kadrovsko
               popolnitev in uredili prostorske pogoje.</p>
               <p>Ocenjujem, da je navedene aktivnosti mogoče izvesti na način, da bi lahko šola
               začela delovati leta 2014; seveda, če bo dovolj interesa med samimi poklicnimi
               gasilci, kar nameravamo pred tem ponovno preveriti.</p>
            </sp>
            <sp xml:id="SDZ6-Redna-16-2013-07-09.sp149">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod Hrovat, dopolnitev odgovora.</p>
            </sp>
            <sp xml:id="SDZ6-Redna-16-2013-07-09.sp150">

               <speaker>ROBERT HROVAT (PS SDS):</speaker>

               <p>Hvala lepa, gospod minister, za korekten odgovor.</p>
               <p>Mene je spodbudila k postavitvi tega vprašanja predvsem obrazložitev v rebalansu
               proračuna, kjer ste zapisali, da zaradi nepopolnitve sistemiziranih delovnih mest v
               oddelku Višja gasilska šola in zaradi zmanjšanja finančnih sredstev za adaptacijo
               objektov ne bo zagotovljenih pogojev za pričetek delovanja Višje gasilske šole in s
               tem je posledično vprašljiv vpis v študijskem letu 2013/2014. To je bil pravzaprav
               povod, da sem vas vprašal, ker sem vsakokratnemu ministru ali pa ministrici za
               obrambo postavljal ta vprašanja, ker se mi zdi, da ravno poveljujočega kadra v
               slovenskem gasilstvu primanjkuje. Že osem let ni bilo niti enega izobraževanja za to
               področje in vsi vemo, da je to izredno občutljivo in strokovno področje, ki ga je
               treba obvladovati.</p>
               <p>Razumel sem razloge, ki ste jih našteli, in tudi sedaj jih razumem, kot sem razumel
               vse tiste razloge, ki so se že od leta 2005 vrstili od vsakega ministra, vendar pa
               apeliram na vas, da kolikor je v vaši moči, da zagotovite čim prej ta drugi nivo
               poveljevanja, ker tega kadra dejansko kritično primanjkuje. Hvala lepa.</p>
            </sp>
            <sp xml:id="SDZ6-Redna-16-2013-07-09.sp151">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp152">

               <speaker>ROMAN JAKIČ:</speaker>

               <p>Kolega Hrovat, res je, prav imate.</p>
               <p>Rebalans se nanaša na letošnje leto, rekel pa sem, da 2014 pričakujem, da bi se to
               naredilo, ker v bistvu za dejanski začetek delovanja te šole je treba zagotoviti, kot
               sem rekel, kadrovske in finančne pogoje. Ocenjeni stroški tega izvajanja programa za
               prvi letnik, seveda brez zagotovitve samih prostorov, so po ceniku Izobraževalnega
               centra za zaščito in reševanje okoli 18 tisoč 500 evrov. Majhen denar, ampak poleg
               tega je še nekaj odprtih vprašanj. Lahko jih konkretiziram samo toliko, da boste
               seznanjeni.</p>
               <p>Prvič, prostora, namenjene delovanju Višje gasilske šole, trenutno uporablja ITF,
               ustanova za krepitev človekove varnosti, za katero se v sodelovanju s kolegom
               Erjavcev z Ministrstva za zunanje zadeve iščejo nadomestni prostori. Prilagoditi je
               treba visokošolski študijski program gasilstva tudi za izvajanje izrednega študija.
               Kot veste, so večinoma ti ljudje zaposleni in, bi se lahko vpisali v ta študij zgolj
               kot v študij ob delu. Pripraviti je treba akt o ustanovitvi šole in posredovati v
               sprejem Vladi, izvesti postopke izbire predavateljev in ga posredovati v imenovanje
               komisiji za imenovanje predavateljev višjih šol, pripraviti razpis za vpis v
               študijsko leto ko bodo izpolnjeni vsi ti pogoji, urediti prostore Višje gasilske
               šole, dobiti pozitivno mnenje ustreznosti tega objekta, urediti dokumentacijo,
               organizacijo študija prvega letnika, izvesti vpis študentov in imenovati ravnatelje.</p>
               <p>Predvidevam, da če ne bo dodatnih zapletov, bi to lahko naredili in bi v študijskem
               letu 2014–2015 to realizirali. Še enkrat povem, da bo treba najprej preveriti, ali je
               res interes in če je – tukaj se strinjam, da je treba skrbeti tudi za ta poveljujoči
               del gasilstva in ga izobraževati –, bomo to definitivno tudi storili.</p>
            </sp>
            <sp xml:id="SDZ6-Redna-16-2013-07-09.sp153">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednje poslansko vprašanje bo postavil gospod Tomaž Lisec ministru za
               infrastrukturo in prostor gospodu Samu Omerzelu.</p>
            </sp>
            <sp xml:id="SDZ6-Redna-16-2013-07-09.sp154">

               <speaker>TOMAŽ LISEC (PS SDS):</speaker>

               <p>Hvala, spoštovana podpredsednica, spoštovani minister in ostali ministrski
               kolegi!</p>
               <p>Minister, postavljam vam isto vprašanje kot na junijski seji, to je pač vprašanje
               glede energetske sanacije stavb v lasti lokalnih skupnosti. To sem vam napovedal že
               takrat, kajti na mnogo vprašanj je bil edini konkreten odgovor le ta, da je na drugi
               razpis prišlo 220 vlog. Zato, minister, upam, da boste danes bolj konkretni in
               vsebinski.</p>
               <p>Morda za ponazoritev. Septembra 2012 je bivši minister Černač objavil javni razpis –
               ogromno zanimanja, prijavljenih skoraj 200 projektov v 125 občinah, skupna vrednost
               preko sto milijonov, odobrenih je bilo potem 100 projektov, zato se je potem minister
               Černač v začetku marca letošnjega leta odločil za objavo tako imenovanega drugega
               razpisa, ker je bilo na voljo skoraj 6 milijonov evrov in takrat se je predvidevalo,
               da bi se odobrilo med 130 in 150 projektov. Potem je prišlo do menjave vlade, po
               prvomajskih počitnicah pa se je tudi iztekel rok tega drugega javnega razpisa, ampak
               do današnjega dne na spletni strani vašega ministrstva niti v pregledu medijskih
               objav ni nič novega.</p>
               <p>Zakaj govorim o tem vprašanju in se mi zdi zelo pomembno? Zato, ker je ravno ta
               vladna večina v času, ko je bila še v opoziciji, govorila o tem, kako je treba
               povečati vlaganja v infrastrukturo, kako je treba pomagati gradbeništvu, kako je
               treba črpati evropska sredstva. Ampak sedaj, ko imate možnost kaj storiti, ne delate
               na tem področju nič, pač v skladu s paradigmo te vlade: dejanja so diametralno
               nasprotna besedam oziroma na tem področju dejanj v zadnjih treh mesecih sploh ni.</p>
               <p>Zato, spoštovani minister, dovolite, da vam ponovno postavim nekaj vprašanj in, kot
               sem že rekel, upam, da boste danes bolj konkretni in vsebinski.</p>
               <p>Kakšno je novo stanje na tem področju?</p>
               <p>Koliko odločb je bilo izdanih oziroma podpisanih pogodb iz tega drugega razpisa?</p>
               <p>Če pogodbe še vedno niso podpisane:</p>
               <p>Kdaj lahko občine pričakujejo, da bodo imele možnost podpisati pogodbo?</p>
               <p>Še enkrat me zanima:</p>
               <p>Kakšen je finančni vidik razpisa, torej skupna vrednost prispelih vlog in vrednost
               izbranih projektov?</p>
               <p>Ali se morda obeta še kakšen razpis?</p>
               <p>Zanimanja s strani občin je ogromno, da bi se zadeve na tem področju celo pospešila,
               ne pa tako, kot imajo nekateri občutek, da se jih skriva, in kakor sem rekel, vi pa
               od marca nekaj mečkate.</p>
               <p>Mnogo županov se je obrnilo tudi name osebno. Imajo neke sume, da se zadaj dogaja
               neka druga zgodba oziroma gre v neko paradigmo te vlade, ki ostro reže na področju
               podeželja. Pravijo celo, da se bodo verjetno marsikateri projekti zavrnili in bo tako
               ostal nek denar, ki bo po mnenju nekaterih šel za sanacijo oziroma reševanje večjih
               objektov oziroma projektov predvsem v Ljubljani – lahko omenim primer Stožice –
               oziroma v ostalih večjih mestih, ki so vladi naklonjena.</p>
               <p>Ker mi zmanjkuje časa, pa me zanima v tej fazi že nekaj odgovorov. Hvala.</p>
            </sp>
            <sp xml:id="SDZ6-Redna-16-2013-07-09.sp155">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp156">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovane poslanke in poslanci, lep
               pozdrav, spoštovani gospod Lisec, hvala za vprašanje na isto temo kot
               prejšnjikrat.</p>
               <p>Mislim, da sem vam že prejšnjikrat poskušal ponazoriti, kako pomembna tema je,
               koliko poudarka ji dajemo in bom še enkrat ponovil tudi številke, ki sem jih
               prejšnjikrat navedel in so bile zelo eksaktne. Tokrat bom šel še bolj v detajle in
               vam res tabelarično prestavil, tudi tole tabelo vam lahko pošljemo, tako da boste
               imeli pismeni material, da mi ne boste očitali, da ne dobite eksaktnih podatkov.</p>
               <p>Se bom pa vrnil malo na koncept energetske učinkovitosti in sanacije stavb. Že
               prejšnjikrat v odgovoru sem jasno ponazoril, da je to segment, ki ga kot minister –
               in naše ministrstvo – izredno podpiram; ne samo zaradi tega, ker osebno verjamem v to
               zgodbo, ampak tudi zaradi tega, ker dejansko celotna Evropa se izredno usmerja na to
               področje, izredno veliko sredstev se za to področje namenja in sam osebno verjamem,
               da je to bodočnost tako v Evropi kot tudi za Slovenijo. Tudi sem jasno poudaril, sem
               izreden podpornik ne samo pasivne energetske učinkovitosti, ampak tudi aktivne, na
               katerem področju vidim izredno priložnost tudi za slovenska podjetja. Ta lahko s
               svojimi tehnologijami, svojimi prispevki ne samo na domačem trgu, ampak tudi na tujih
               trgih na tem področju zelo veliko dosežejo.</p>
               <p>Ta vaša namigovanja v smeri, da se zadaj peljejo neke zgodbe, se mi zdijo totalno
               nekorektna in res neresna brez kakšne koli osnove. Tudi namigovanje v smeri, kdo je
               odgovoren in komu gre predpisati kakšne medalje za te razpise, se mi zdijo neresne in
               nerealne, nekorektne, če želite.</p>
               <p>Tisto, kar je dejstvo, je, da se je razpis za energetsko sanacijo izpeljal v času
               našega mandata. Tisto, kar je dejstvo, da je res razpis bil prej objavljen, ampak kar
               nekaj razpisov smo imeli prej objavljenih, ki niso doživeli epiloga. Torej, tisto,
               kar je ključnega pomena: razpis pripeljati do konca, podpisati pogodbe in dela oddati
               in potem tudi sredstva črpati, predvsem na področju evropskih sredstev. Tukaj si upam
               trditi, da smo izredno uspešni in da nam ta črpanja zelo izredno uspešno
               potekajo.</p>
               <p>Pa vam bom konkretno za konkretne razpise točne številke prebral. Imeli smo dva
               razpisa. Javni razpis za sofinanciranje operacij za energetsko sanacijo, prvi, je bil
               v vrednosti 50 milijonov 565 tisoč 215, in sicer tukaj smo prejeli oziroma podpisali
               108 pogodb in v tem trenutku imamo za izplačilo v vrednosti 753 tisoč 657 tisoč
               evrov. Na drugem razpisu smo imeli prvo in drugo odpiranje; na prvem odpiranju smo
               prejeli 165 vlog, na drugem odpiranju 46 vlog, torej skupaj 221 vlog, od tega je bilo
               10 vlog, od katerih so vlagatelji naknadno odstopili.</p>
               <p>Za prvo odpiranje imamo v letu 2013 planiranih 8,4 milijona evrov, v letu 2014 18,2
               milijona evrov in v letu 2015 5,5 milijona evrov sredstev, skupaj 32,5 milijona evrov
               sredstev. Na drugem odpiranju, kamor je prispelo 46 vlog, imamo za leto 2013
               planiranih dva milijona evrov, za 2014 7,7 milijona evrov in za leto 2015 1,3
               milijona evrov.</p>
               <p>Torej, kar se tiče vseh razpisov, moram poudariti, da smo temu dali izredno
               pozornost. Menimo, da je energetska sanacija izrednega pomena, še posebej, ker
               govorimo o osnovnih šolah in vrtcih, in na ministrstvu tako jaz kot cela ekipa, ki se
               s tem ukvarja, smo temu dali poseben poudarek in se trudimo, da bi sredstva bila v
               maksimalni višini počrpana in da ta energetska sanacija uspe. Hvala.</p>
            </sp>
            <sp xml:id="SDZ6-Redna-16-2013-07-09.sp157">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite dopolnitev odgovora, gospod Lisec.</p>
            </sp>
            <sp xml:id="SDZ6-Redna-16-2013-07-09.sp158">

               <speaker>TOMAŽ LISEC (PS SDS):</speaker>

               <p>Hvala za malo bolj vsebinski odgovor kot zadnjič.</p>
               <p>Sam podpiram to, da podpirate, ampak vedno veste, besede so eno, dejanja pa drugo.
               Težko se strinjam, da ste vi nosilec bili tudi delovanja bivšega ministra Černača,
               kajti prvi razpis je bil septembra 2012 in po mojih vedenjih vas takrat še ni bilo
               kje blizu ministrskega mesta. Razpis, tudi drugi, je minister Černač pripravil v
               marcu, tako da v bistvu samo nadaljujete njegovo delo, na žalost bolj počasi. Že prej
               sem rekel, da se je po prvomajskih počitnicah iztekel rok drugega javnega razpisa,
               pogodb pa še ni.</p>
               <p>Mene zanimajo pogodbe:</p>
               <p>Kdaj občina lahko pričakuje pogodbe? To je po mojem tudi zelo konkretno
               vprašanje.</p>
               <p>Poglejte, minister, vedno v tej vladi govorite o investicijah, o gradbeništvu, o
               evropskih sredstvih ... Tukaj je naloga enostavna, lahko bi se septembra verjetno
               srečali s tretjim razpisom. Malo spremenite podatke, morda bi lahko v ta razpis dali
               energetsko sanacijo gasilskih domov, športnih ali pa kulturnih objektov, ampak kako
               bomo septembra kaj drugega delali, če verjetno še tega drugega razpisa ne bomo
               dokončali, ki bi moral biti že po 1. maju dokončan in občine bi morale imeti že
               pogodbe. Verjetno se bo kakšna manjša občina s kakšnim manjšim projektom že letos v
               počitniškem času srečala s tem, da bi lahko sanirali oziroma energetsko obnovili
               kakšno šolo ali pa kakšen vrtec.</p>
               <p>Saj pravim, mislim, da bi lahko bile lokalne skupnosti, pa tudi gradbeništvo zelo
               hvaležno, če bi malo pohiteli, ampak pohiteli z dejanji, ne pa s kitenjem s perjem
               drugega.</p>
               <p>Zato vas ponovno sprašujem:</p>
               <p>Kdaj lahko občine pričakujejo podpis pogodb s strani ministrstva?</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp159">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp160">

               <speaker>SAMO OMERZEL:</speaker>

               <p>Hvala za dodatna vprašanja, izzive, če hočete.</p>
               <p>Gospod Lisec, res vas prosim, da pozorno poslušate, ko odgovarjam. Rekel sem, 108
               pogodb, torej, govorim o 108 podpisanih pogodbah, vi pa očitate, da pogodbe niso
               podpisane. Še enkrat, 108 podpisanih pogodb.</p>
               <p>Ko govorite o razpisih, ki jih je pripravil gospod Černač – super, jaz to izredno
               podpiram in se strinjam, da je res te razpise on pripravil. Toda tisto, kar sem
               poudaril, v zadnjih treh letih, kot sem videl, je bilo na ministrstvu kup razpisov
               pripravljenih, ki niso doživeli epiloga, ki niso bili pripeljani do faze, da se
               podpišejo pogodbe, da se realizirajo in da se ta sredstva črpajo. O tem sem govoril,
               ne o tem, kdo je pripravljal razpise.</p>
               <p>Kar se tiče bodočnosti, pa vsekakor z novo finančno perspektivo na tem področju
               računamo, da bomo uspeli veliko sredstev dobiti in da bomo na tem področju veliko
               pozornosti in aktivnosti namenili ravno energetski sanaciji, da bomo v naslednjih
               letih uspeli iz evropskih sredstev še dodatna področja, na stavbah in aktivni
               energetski učinkovitosti, izpeljati.</p>
            </sp>
            <sp xml:id="SDZ6-Redna-16-2013-07-09.sp161">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Lisec.</p>
            </sp>
            <sp xml:id="SDZ6-Redna-16-2013-07-09.sp162">

               <speaker>TOMAŽ LISEC (PS SDS):</speaker>

               <p>Ker se očitno z ministrom nisva razumela ali pa mogoče nekdo noče nekoga razumeti.
               Vi ste govorili o 108 projektih – ja, ampak to je bil prvi razpis, minister, jaz sem
               vas pa spraševal, kaj je s tem drugim razpisom, ki je bil marca objavljen.
               Pričakovalo se je, da bodo po 1. maju zadeve šle v realizacijo. Občine – mislim, da
               ste rekli za 202 občini, ki so se prijavile na ta razpis – pa sprašujejo oziroma
               čakajo, kdo bo sploh izbran, kako bo izbran, koliko bo dobil in kdaj bo lahko začel
               delati, to jih zanima. In tisti, ki so bili v prvem razpisu izbrani, s katerimi so
               pogodbe podpisane z vaše strani, imajo to skrb odveč, vendar mene zanima drugi
               razpis.</p>
               <p>Zato predlagam, da se na naslednji seji opravi razpravo. Že takrat sem vam obljubil,
               če ne bom dobil nekih konkretnih zavez, kdaj bo do tega prišlo, ker sem bil zadnjič
               in danes zelo eksakten: če pogodbe še vedno niso podpisane, kdaj lahko pričakujemo,
               da bodo občine imele možnost – tiste seveda, ki bodo izbrane – podpisati pogodbe. Ker
               tega odgovora nisem dobil, spoštovana podpredsednica, predlagam, da se na naslednji
               seji opravi razpravo o odgovoru ministra. Morda se pa takrat odpre tudi vprašanje,
               kaj kdo na vašem ministrstvu počne. Minister, verjamem, da niste vi osebno odgovorni
               za čisto vse, vi ste le tisti vrh, ki bi moral vaše službe koordinirati, da bi
               delale. In, spoštovani minister, upam, da predstavniki vašega ministrstva ne bodo dva
               meseca na dopustu, ampak jim boste dali tudi med poletnim časom dovolj dela, da se
               lahko septembra srečamo in morda na septembrski seji opravimo kvalitetno debato glede
               problematike, ki se tiče mnogih slovenskih občin. Upam, da v tem času ne bo ta vlada
               prišla do tega, da bo želela te občine, ki smo jim hoteli v prejšnjem mandatu
               pomagati, celo ukiniti.</p>
               <p>Spoštovana podpredsednica, predlagam razpravo.</p>
            </sp>
            <sp xml:id="SDZ6-Redna-16-2013-07-09.sp163">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>O vaši zahtevi bo Državni zbor odločal v četrtek, 11. julija 2013, v okviru
               glasovanj.</p>
               <p>Prehajamo k naslednjemu poslanskemu vprašanju. Dr. Andreja Črnak Meglič bo postavila
               poslansko vprašanje ministru za zdravje gospodu Tomažu Gantarju, ki je danes
               odsoten.</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp164">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa, gospa podpredsednica. Kolegice in kolegi, gospodje ministri, lep
               pozdrav!</p>
               <p>Danes gospoda ministra ni, pa vendar se mi zdi vprašanje tako aktualno, da je prav,
               da ga postavim ustno.</p>
               <p>Težave v našem zdravstvu niso od danes, niso niti od včeraj. Že več kot 10 let vemo,
               da se srečujemo z resnimi sistemskimi problemi na tem področju, in od časa, ko je dr.
               Keber kot tedanji minister opravil res celovito analizo našega zdravstvenega sistema
               – ne boste verjeli –, je minilo že več kot 10 let. Od tedaj naprej praktično ni bilo
               zdravstvenega ministra, ki ne bi poskušal s tako imenovanimi spremembami sistemskih
               zakonov, pa vendar se do danes ni zgodilo ničesar. Tudi stanje, v katerem se nahajamo
               danes, je še slabše glede na zaznane sistemske primanjkljaje zaradi ekonomske krize.
               Dejstvo je, da je število brezposelnih naraslo že na 120 tisoč in seveda brezposelni
               ljudje ne vplačujejo v zdravstveno blagajno. Tako se škarje med potrebami in med
               sredstvi, ki jih imamo na razpolago, vsak dan bolj razpirajo. Tudi sam gospod
               minister je večkrat poudaril, da je zaradi razmer v zdravstvu nujno potrebno sprejeti
               ukrepe, ki bodo omili sedanjo finančno luknjo, v katero smo pravzaprav padli, in da
               to mora biti prvi ukrep, s katerimi bomo posegli na področje reševanje zdravstvenih
               zagat, temu pa naj bi sledile spremembe sistemskih zakonov.</p>
               <p>Tudi sam gospod minister je pripravil tako imenovani interventni zakon, ki seveda
               pomeni, da bi z njim odločilno posegli in vplivali na dogajanje v slovenskem
               zdravstvenem prostoru. Ta interventni zakon se je nanašal na to, da bi se na eni
               strani razširile prispevne osnove za plačevanje zdravstvenih prispevkov po principu
               vsak prihodek šteje, na drugi strani pa naj bi se izravnali tudi prispevki različnih
               kategorij zavarovancev. Znano je, da so razlike v prispevkih zavarovancev ogromne,
               1:10. Če zaposleni plačujemo približno 2 tisoč 400 evrov na leto, tisti, ki jih
               imenujemo ostale kategorije, med njimi so tudi družinski člani, zgolj 240. Zaradi
               tega je seveda nujno, da izvedemo vse te spremembe, pa vendar jih nismo dočakali.
               Zato, gospod minister, sprašujem:</p>
               <p>Kje je obtičal interventni zakon oziroma zakon o spremembah in dopolnitvah Zakona o
               zdravstvenem varstvu in zavarovanju?</p>
               <p>Ali in kdaj nameravate zakon vložiti, glede na to, da do jeseni seje več ne bomo
               imeli?</p>
               <p>Hvala lepa.</p>
            </sp>
            <sp xml:id="SDZ6-Redna-16-2013-07-09.sp165">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Torej želite ustni odgovor na naslednji seji, gospa dr. Andreja Črnak Meglič. Torej
               bo gospod minister Gantar odgovoril na naslednji seji ustno.</p>
               <p>Prehajamo k naslednjemu poslanskemu vprašanju. Gospa Sonja Ramšak bo postavila
               poslansko vprašanje ministru za obrambo gospodu Romanu Jakiču.</p>
            </sp>
            <sp xml:id="SDZ6-Redna-16-2013-07-09.sp166">

               <speaker>SONJA RAMŠAK (PS SDS):</speaker>

               <p>Hvala lepa za besedo, predsedujoča. Spoštovani ministri, spoštovane poslanke in
               poslanci!</p>
               <p>Spoštovani minister, poslanke in poslanci smo bili v začetku julija seznanjeni s
               strani reprezentativnega Sindikata vojske, obrambe in zaščite, da se v Slovenski
               vojski dogajajo čudne stvari, in sicer da prihaja do odpuščanja predvsem poklicnih
               pripadnic Slovenske vojske, med njimi tudi mater z majhnimi otroci in nosečnic.
               Navedeno odpuščanje naj bi se izvajalo kljub vašemu zagotovilu in zagotovilu
               načelnika Generalštaba Slovenske vojske, da do teh odpuščanj ne bo prišlo. V
               Slovenski vojski namreč naj bi prišlo do odpuščanj na način, da gre za prikrito
               odpuščanje, kar veva oba zelo dobro, da to pomeni, da se s poklicnimi pripadniki in
               pripadnicami ne podaljša pogodbe o zaposlitvi. Sindikat tako vam kot načelniku
               Generalštaba seveda očita tudi to, da na drugi strani ne izvajate odpuščanj
               častnikov, podčastnikov in vojaških uslužbencev, ampak da so tarča le poklicne
               vojakinje in vojaki. Nekateri vojaki naj bi celo opravljali po 100 ur in več viška
               delovne obveznosti in zato sindikat meni, da dejansko obstaja pomanjkanje poklicnih
               vojakinj in vojakov in da seveda prihaja do nespoštovanja delovne zakonodaje, kajti
               presežki ur niso poplačani v skladu z ustrezno zakonodajo.</p>
               <p>Zato vas, minister, sprašujem:</p>
               <p>Ali ste vi in načelnik Generalštaba Slovenske vojske že posredovali pisni odgovor na
               vprašanja, ki vam jih je postavil Sindikat vojske, obrambe in zaščite?</p>
               <p>Oziroma:</p>
               <p>Koliko pripadnic Slovenske vojske je bilo odpuščenih ali pa so jim bile prekinjene
               oziroma odpovedane pogodbe o zaposlitvi v letih 2010, 2011, 2012 in 2013, seveda z
               navedbo razloga prekinitve pogodbe o zaposlitvi?</p>
               <p>Hvala za vaš odgovor.</p>
            </sp>
            <sp xml:id="SDZ6-Redna-16-2013-07-09.sp167">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp168">

               <speaker>ROMAN JAKIČ:</speaker>

               <p>Podpredsednica, spoštovana kolegica Ramšakova, najlepša hvala za vprašanje.</p>
               <p>Tudi sam sem od Sindikata vojske, obrambe in zaščite 1. 7., tako kot predsednik
               republike, predsednica Vlade, Odbor za obrambo Državnega zbora in Varuhinja
               človekovih pravic prejel protest in zahtevo za pojasnitev glede domnevnega odpuščanja
               pripadnic Slovenske vojske. Iz pisma je bilo mogoče zaključiti, da naj bi šlo za
               diskriminatorno kadrovsko politiko. V pismu se navaja tudi tri konkretne primere
               pripadnic, katerim je bilo poslano obvestilo o prekinitvi pogodb. Ampak najprej naj
               izrazim spoštovanje in občudovanje do vseh pripadnic Slovenske vojske, vojakinj,
               podčastnic in častnic, ki svoje delo v Slovenski vojski opravljajo z veliko
               predanostjo in odgovornostjo ne samo doma, ampak tudi v misijah v tujini. Menim, da
               ne obstajajo nikakršni razlogi, da bi se kadrovska politika v Slovenski vojski
               izvajala diskriminatorno, zato sem, in to je del odgovora, Generalštabu Slovenske
               vojske naročil, da pripravi podrobnejša pojasnila v zvezi s primeri, ki jih navaja
               sam sindikat oziroma ste jih navedli tudi vi v vašem poslanskem vprašanju.</p>
               <p>Kot sami veste, so s kadrovskim načrtom Slovenske vojske določena temeljna izhodišča
               kadrovske politike ter načela za uveljavljanje kompetenčnega modela na področju
               zaposlovanja, štipendiranja, razporejanja, napredovanja in povišanja, službovanja v
               tujini, vojaškega izobraževanja in usposabljanja, podeljevanja priznanj,
               podaljševanja pogodb in odhodov iz Slovenske vojske. Kadrovska politika mora skozi
               pregledne kadrovske procese in postopke ter naloge upravljanja s kadri zagotoviti
               svoj razvoj organizacije in kariernih poti pripadnikov Slovenske vojske, izboljšati
               kadrovsko strukturo, seveda tudi zagotoviti ustrezno popolnjenost, zlasti vitalne
               zmogljivosti vojske.</p>
               <p>Kadrovska politika Slovenske vojske v letošnjem letu je usmerjena v proces
               preoblikovanja Slovenske vojske. O tem smo vas seznanili na pristojnem matičnem
               delovnem telesu in ob tem preoblikovanju tudi o uveljavljanju njihove nove strukture.
               Med ostalimi se s kadrovskim načrtom Slovenske vojske določa tudi politika
               podaljševanja pogodb tudi za leto 2013. S to politiko je določeno, da se pogodbe o
               zaposlitvi pripadnikom poleg izpolnjevanja pogojev, določenih v predpisih,
               podaljšujejo ob upoštevanju potreb službe in kriterijev službene ocene – se pravi, to
               sta dva pogoja – in pri podaljšanju pogodb se upošteva povprečje službenih ocen
               zadnjih treh let, pri čemer se pripadnikom, ki imajo povprečno službeno oceno zadnjih
               treh let – se pravi, to povprečje je "zadovoljivo" –, imajo povprečno oceno iz
               zadnjih treh let iz preverjanja gibalnih sposobnosti "zadovoljivo" – se pravi oboje
               "zadovoljivo" – pogodbe o zaposlitvi ne podaljšajo.</p>
               <p>Če mi dovolite še odgovor na vaše vprašanje, če ne bom dokončal sedaj, bom v drugi
               rundi. Od 1. 1. 2013 do 30. 6. 2013 je bila pogodba o zaposlitvi podaljšana 254
               pripadnicam in pripadnikom Slovenske vojske ter od 1. 1. 2013 do 5. 7. 2013 41
               pripadnicam in pripadnikom nismo podaljšali pogodb o zaposlitvi. Od tega je bilo 9
               pripadnic ter 32 pripadnikov Slovenske vojske. Glavni razlogi za nepodaljšanje so
               bili naslednji: varnostni zadržek, službene ocene glede na kriterij kadrovskega
               načrta za leto 2013, zdravniški razlogi, se pravi omejitve, lastna želja,
               neizpolnjevanje pogojev športnika – veste, da imamo 70 športnic in športnikov – ter
               vojak po 45 letu, kar nam po zakonu mora iti ...</p>
               <p>Glede podatkov, po katerih sprašujete, pa so naslednje: eno so odpovedi pogodbe o
               zaposlitvi s strani delodajalca, teh je bilo v letih 2010 do 2013 8 pripadnic. in
               sicer leta 2010 ena pripadnica, razlog je bil neizpolnjevanju pogojev, se pravi
               varnostni zadržek; 2011 dve pripadnici, en disciplinski ukrep, enkrat neopravičena
               odsotnost z dela; 2012 štiri pripadnice, ena negativna službena ocena v zadnjih dveh
               letih, dvakrat neopravljeno temeljno vojaško strokovno usposabljanje in enkrat
               neopravičena odsotnost z dela; v letu 2013 pa ena pripadnica neopravičena odsotnost
               ... / znak za konec razprave/ ... Če boste želeli, bom nadaljeval še v drugi rundi.
               Hvala.</p>
            </sp>
            <sp xml:id="SDZ6-Redna-16-2013-07-09.sp169">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospa Ramšak, dopolnitev odgovora.</p>
            </sp>
            <sp xml:id="SDZ6-Redna-16-2013-07-09.sp170">

               <speaker>SONJA RAMŠAK (PS SDS):</speaker>

               <p>Hvala lepa za besedo. Hvala za ta vaš prvi del odgovora.</p>
               <p>Tako bi rekla, da očitno glede na to, da se v zadnje pol leta srečujemo s kar nekaj
               pismi sindikatov, takšnih in drugačnih, o težavah v Slovenski vojski, na katere prav
               gotovo vpliva ta transformacija oziroma reorganizacija, kot ste vi dejali, Slovenske
               vojske, bi pri tem dodala to, da sem že večkrat opozorila, da vsakoletno ali vsako
               drugo leto se v Slovenski vojski izvaja reorganizacija tudi v okviru Ministrstva za
               obrambo, kar sigurno negativno vpliva tudi na organizacijsko in predvsem kadrovsko
               klimo v Ministrstvu za obrambo. Pa naj vas minister, to, kar sem dobila maloprej na
               svoj mail, seznanim še z besedami nekoga iz Slovenske vojske. Vem, da gre za osebo,
               ki dobro pozna razmere, zato mi dovolite, da samo preberem: "Z ljudmi se v
               transformaciji dela kot z bučami, prvo so popolnjevali 132. gorsko četo z ljudmi s
               Štajerske in Koroške, le-ta je bil do jutri nastanjen v Celju, zdaj pa si je nekdo
               izmislil in to četo preselil z jutrišnjim dnem v Ljubljano. Potem trobijo, da v duhu
               racionalizacije premeščajo ljudi bližje domu, zdaj pa se bodo s Koroške in iz
               Maribora vozili v Ljubljano." In vse to, gospod minister, seveda ni tisto, za kar naj
               bi se v Slovenski vojski zavzemali, to pa je v prvi vrsti za človeka in njegovo skrb
               za samega pripadnika oziroma pripadnico.</p>
               <p>Seveda pričakujem, da boste tudi v tej smeri podali še kakšen odgovor.</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp171">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp172">

               <speaker>ROMAN JAKIČ:</speaker>

               <p>Gospa Ramšakova, sami veste, da se – in to sem večkrat javno povedal – v
               reorganizacijo in zadnjo transformacijo Slovenske vojske nisem strokovno vtikal,
               prišel sem na ministrstvo 22. marca letošnjega leta, ko je bila ta transformacija v
               sklepni fazi. Sem pa povedal, da po postrojitvi 15. maja na dan Slovenske vojske, ko
               je bila formalno ta transformacija končana, da bomo zdaj zelo podrobno pogledali, ali
               je pri tej transformaciji prišlo do kakršnih koli deviacij ali problemov. Seveda bomo
               to, na kar opozarjate, vzeli zelo v poštev.</p>
               <p>Tovrstna pisma, ki jih vi dobivate, dobivam tudi jaz kot minister in vsakič sproti
               opozarjam načelnike Generalštaba in sam Generalštab, da pogleda, ali očitki iz teh
               pisem držijo ali ne.</p>
               <p>Glede na to, da ste postavljali vprašanja glede odpuščanja, pa bi kljub vsemu
               dopolnil še statistiko, ki govori o tem, da ni bilo podaljšano v letošnjem letu 12
               pripadnicam – oziroma od leta 2010 do 2013 – 12 pripadnicam Slovenske vojske; in
               sicer zaradi neopravljanja vojaškega strokovnega usposabljanja, zaradi zdravstvene
               omejitve, službene ocene, šestkrat zdravstvene omejitve in trikrat službene ocene v
               letu 2013. Na koncu moram kljub vsemu povedati, da sami veste, da je kadrovski načrt
               predvideval zmanjšanje števila pripadnikov in pripadnic Slovenske vojske s 7 tisoč
               400, kot jih imamo zdaj, na 7 tisoč 109 in da je pri tem rebalansu proračuna kljub
               vsemu bilo takrat moje izhodišče, kot ste rekli na koncu – človek. Zato smo zmanjšali
               samo za 1 % in v resnici obdržali večje število pripadnic in pripadnikov Slovenske
               vojske, kljub temu da bi po kadrovskem načrtu morali zmanjšati za skoraj 300, kar
               seveda ne pomeni, da to ne bo pod vprašajem naslednje leto, ampak kljub vsemu je
               dogovor, ki smo ga imeli, tudi dogovor, ki ga je sklenil minister Virant s socialnimi
               partnerji, da ne bo odpuščanj iz poslovnih razlogov. To smo upoštevali tudi v
               Slovenski vojski, ampak še enkrat poudarjam, da ne glede na navedeno, pogodbe o
               zaposlitvi ne bomo podaljševali vsem tistim pripadnikom in pripadnicam Slovenske
               vojske, ki ne bodo izpolnjevali kriterijev iz zakona ter aktov vodenja, poveljevanja
               v vojski, to pa so tisti kriteriji, o katerih sem prej govoril, zakaj je bila 9
               pripadnicam odpovedana, 8 pripadnicam od leta 2010 do 2013, odpovedana pogodba o
               zaposlitvi s strani delodajalca. Ampak, to niso samo pripadnice, kot sem rekel, so
               tudi pripadniki ... / znak za konec razprave/ ... 9 deklet in 42 fantov. Hvala.</p>
            </sp>
            <sp xml:id="SDZ6-Redna-16-2013-07-09.sp173">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Ramšak, verjetno imate zahtevo, Izvolite.</p>
            </sp>
            <sp xml:id="SDZ6-Redna-16-2013-07-09.sp174">

               <speaker>SONJA RAMŠAK (PS SDS):</speaker>

               <p>Ja, predsedujoča in gospod minister.</p>
               <p>Mislim, da se v Slovenski vojski dejansko dogajajo stvari, zaradi katerih je treba o
               njih opraviti širšo razpravo, pa ne mislim samo na kadrovske zadeve, ampak tudi o
               tem, kar ste omenili – proračunska sredstva. Vemo, da ste v ministrstvu skrčili
               proračunska sredstva za 22 milijonov evrov. Žal zadnjič niste bili na seji odbora in
               tako niste mogli slišati tudi naših razprav.</p>
               <p>Bom pa izkoristila tudi to priložnost, da nekako dam pobudo, da se sestanejo tako
               vsi reprezentativni sindikati, vodstvo ministrstva in tudi Odbor za obrambo in da se
               opravi tudi širša razprava v zvezi s problematiko v ministrstvu in v Slovenski
               vojski.</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp175">

               <speaker>PODPREDSEDNICA RENATA BRUNSKOLE:</speaker>

               <p>O vaši zahtevi bo Državni zbor odločil v četrtek, 11. julija 2013, v okviru
               glasovanj.</p>
               <p>Prehajamo k naslednjemu poslanskemu vprašanju, ki ga bo postavil gospod Jožef Horvat
               ministru za zunanje zadeve gospodu Karlu Erjavcu.</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp176">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospa podpredsednica. Spoštovani gospodje ministri, gospa
               generalna sekretarka Vlade! Spoštovani podpredsednik slovenske vlade in minister za
               zunanje zadeve, gospod Karl Erjavec!</p>
               <p>Odbor za zunanjo politiko je 3. julija letos soglašal, da v novi deklaraciji
               slovenske zunanje politike posebej izpostavimo izjemen pomen članstva Republike
               Slovenije v Evropski uniji. V osnutku dokumenta med drugim piše: "Krepitev naše
               dejavnosti v Evropski uniji in oblikovanje strateških partnerstev z državami
               integracije narekujeta, da postanemo prepoznavna država članica, ki s svojim
               delovanjem ustvarja ozračje aktivnega oblikovanja skupnih evropskih politik znotraj
               institucij EU, prispeva k vsebinskim zasnovam skupne evropske zunanje in varnostne
               politike, krepi pozitivni odnos do širitve EU z novimi članicami, ima aktiven odnos
               do vključevanja slovenskih državljanov v zaposlovalno politiko EU institucij,
               striktno zagotavlja slovenskim strokovnjakom zaposlovanje na najbolj odgovornih
               mestih v Evropski uniji. V razpravi o bodoči institucionalni organiziranosti Evropske
               unije bo Republika Slovenija aktivno sodelovala pod geslom Več Evropske unije, več
               Slovenije, saj je interes Slovenije takšna institucionalna organiziranost EU, ki bo
               ohranjala našo suverenost in zagotavljala Evropski uniji takšen gospodarski razvoj,
               ki bo integraciji in s tem tudi Sloveniji povrnil gospodarsko in monetarno
               stabilnost."</p>
               <p>Navedeni tekst, gospod minister, seveda iskreno pozdravljam, treba pa ga je čim prej
               in dosledno udejanjiti in permanentno udejanjati. Še posebej v temu času, ko ima
               Evropska unija težave in se v Sloveniji vse pogosteje, žal tudi med aktualnimi
               koalicijskimi politiki, pojavljajo izjave o mačehovski Evropi Krepi pa se
               jugonostalgija v funkciji vnašanja zlonamerne zmede med državljane, ki jim gotovo
               nikoli ne bo alternativa Evropski uniji, saj Jugoslavije ni več in Jugoslavije nikoli
               več ne bo.</p>
               <p>Gospod minister, glede na vašo izjemno cenjeno kilometrino v svetu ministrov gojim
               upanje do vas in zato vas sprašujem:</p>
               <p>Katere konkretne ukrepe nameravate predlagati slovenski vladi za krepitev evropske
               zavesti in evropskega duha v slovenskih institucijah in med državljani Republike
               Slovenije?</p>
               <p>Hvala za vaš prvi del odgovorov.</p>
            </sp>
            <sp xml:id="SDZ6-Redna-16-2013-07-09.sp177">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister, gospod Karl Erjavec.</p>
            </sp>
            <sp xml:id="SDZ6-Redna-16-2013-07-09.sp178">

               <speaker>KARL ERJAVEC:</speaker>

               <p>Hvala lepa, gospa podpredsednica, hvala za vprašanje gospodu poslancu.</p>
               <p>Moram reči, da mene ne skrbi, kar se tiče Evropske unije pa Slovenije, ker tudi vse
               ankete Evrobarometra kažejo, da Slovenci podpiramo Evropsko unijo, da se čutimo
               Evropejci in da smo tudi zelo dobro obveščeni o najpomembnejših zadevah, ki se
               dogajajo v okviru Evropske unije. Razumem pa to skrbi zaradi splošne situacije, ki pa
               ni posledica članstva v Evropski uniji, ampak je bolj posledica položaja posamezne
               članice.</p>
               <p>Mislim, da težave, s katerimi se Slovenija v tem trenutku sooča, mislim zlasti na
               gospodarske, finančne težave, seveda tudi vplivajo na pogled v Evropsko unijo in s
               temi težavami se srečujejo tudi nekatere druge države, kot so Grčija, Italija,
               Španija, kjer nekateri tudi dvomijo v Evropsko unijo. Prepričan sem, da moramo
               opraviti svojo domačo nalogo, opraviti strukturne reforme, sanirati banke in bo tudi
               med Slovenci še več optimizma, kar se tiče Evropske unije. Tudi ne vidim neke bojazni
               glede nekdanje države. Sami veste, da tudi nekdanje republike, ki so sedaj samostojne
               države, težijo k temu, da bi postale polnopravne članice Evropske unije. Pred kratkim
               je postala Hrvaška, Srbija je začela oziroma bo začela januarja 2014 pogajanja, tako
               da ni nobene bojazni, zlasti za tiste, ki se bojijo, da se bo vrnila Jugoslavija
               oziroma da nekateri v Sloveniji želijo uvoziti čim več Jugoslavije. Jugoslavije pač
               ni več in po tem strahu tudi po mojem ni potrebe.</p>
               <p>Opozoril bi zlasti na to, da bo drugo leto 10 let našega članstva v Evropski uniji.
               Mislim, da je treba to obletnico tudi izkoristiti za to, da bomo še bolj ozaveščali
               naše državljanke in državljane, zlasti pa mladino, kaj prinaša Evropska unija. Drugo
               leto so tudi parlamentarne volitve v Evropski parlament v maju. Mislim, da je to tudi
               odlična priložnost, da tudi politika promovira evropsko idejo, ki je rezultat druge
               svetovne vojne in stalnih vojn na evropskem kontinentu. Mislim, da potem ko je bila
               vzpostavljena ta evropska integracija, ki se danes imenuje Evropska unija, da je to
               najdaljše obdobje, ko živimo v miru. Izjema so samo dogodki v devetdesetih letih na
               Zahodnem Balkanu in tudi na našem ozemlju.</p>
               <p>Letos tudi praznujemo evropsko leto državljana. Moram reči, da tukaj potekajo
               določene iniciative. Mi bomo v letošnjem letu in v naslednjem letu imeli 11 okroglih
               miz. Recimo, v jeseni prav za mlade blejski strateški forum, ki je namenjen mladim,
               bomo imeli razpravo o prihodnost mladih v Evropski uniji. To bo zelo zanimiv panel
               tudi z mednarodno udeležbo, ker se mi zdi, da je zlasti za mlade pomembno utrditi to
               zavest, kakšne prednosti prinaša Evropska unija.</p>
               <p>Tudi na spletni strani Ministrstva za zunanje zadeve stalno obveščamo, informiramo
               javnost o tem, kaj se pravzaprav dogaja.</p>
               <p>Spoštovani poslanec, upam, da mi boste dali še dodatno vprašanje, da bom lahko
               zaključil svojo misel.</p>
            </sp>
            <sp xml:id="SDZ6-Redna-16-2013-07-09.sp179">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite gospod Jožef Horvat. Dopolnitev odgovora.</p>
            </sp>
            <sp xml:id="SDZ6-Redna-16-2013-07-09.sp180">

               <speaker>JOŽEF HORVAT (PS NSi):</speaker>

               <p>Seveda, z veseljem, gospod minister.</p>
               <p>Ravno zaradi tega, ker sem povedal, da gojim neko upanje in verjamem, da ste v Vladi
               tisti minister, celo podpredsednik slovenske vlade, morda pričakujem še več, ki
               spodbuja celotno vlado in slovensko politiko k temu, da krepimo evropski duh na
               slovenskih tleh.</p>
               <p>Čeprav ste minister za zunanje zadeve in kot tak torej najbolje razumete poslanstvo
               Evropske unije in članstvo Republike Slovenije v Evropski uniji, me zanima, gospod
               minister:</p>
               <p>Katere ukrepe boste v smislu več Evrope na slovenskih tleh in več Slovenije v Evropi
               predlagali Vladi v zvezi z nujnimi dopolnitvami – pravim nujnimi dopolnitvami po
               mojem prepričanju – vzgojno-izobraževalnih programov v slovenskih osnovnih in
               srednjih šolah?</p>
               <p>Institucije Evropske unije sam razumem – verjamem, da tako tudi vi – kot
               dobronamerne; tiste, ki želijo Sloveniji dobro. Tako ne jemljem tako tragično
               včerajšnjih izjav komisarja Rehna, da so razmere v Sloveniji resne, da se čas izteka,
               da vodja evroskupine Dijsselbloem čaka rezultate oktobra in da finančno ministrico
               Mario Fekter osebno zanima, kako gre Sloveniji. Ampak to so opozorila, ki so
               dobronamerna, da nas na nek način tudi morajo spodbujati, da odločno potegnemo
               ukrepe, ki bodo za slovenske državljane boljši. Seveda pa, govoril sem o zmedah, ki
               jih nekateri tudi politiki vnašajo med slovenske državljan: tako iz Državnega zbora,
               ko se govori o Evropi mačehi, ko se govori o Angeli Merkel, ki stiska Evropo in tudi
               Slovenijo, in jaz ne bi bil rad v kozi gospe Alenke Bratušek, ko se bo v petek
               pogovarjala s kanclerko Angelo Merkel in upam, da se ne bosta pogovarjali tudi o
               prepevanju znane pesmi v Stožicah. Vi ste moder mož in vas tam ni bilo, zato vas
               prosim, naredite vse, kar je v vaši moči, za več Evrope v Sloveniji.</p>
            </sp>
            <sp xml:id="SDZ6-Redna-16-2013-07-09.sp181">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp182">

               <speaker>KARL ERJAVEC:</speaker>

               <p>Hvala.</p>
               <p>Če želimo več Evrope v Sloveniji, bomo tudi morali sami več narediti. Vemo, kako je
               s črpanjem evropskih sredstev. Mislim, da nam tukaj Evropa ni mačeha. V naslednji
               finančni perspektivi za leto 2014–2020 je nekako predvideno 4 milijarde dodatnih
               sredstev, ki jih lahko koristimo, zato da bomo imeli večje blagostanje. Prepričan
               sem, kar se tiče Evropske unije, da je to edina perspektiva za Slovenijo kot majhno
               državo, ki je pa lahko zelo uspešna glede na svoje resurse. Tukaj mislim na človeški
               potencial, na naravne vire in tudi na geostrateški položaj in večkrat ponavljam, da
               velikokrat dobim tudi znotraj Evropske unije od kolegov ministrov vprašanja, kako je
               mogoče, da se je Slovenija znašla v takšne težave glede na potencial, ki ga ima
               Slovenija. Vi veste, da smo v letu 2008 uspešno izvedli predsedovanje Evropskemu
               svetu, ki je bilo ocenjeno kot zelo uspešno. Mislim, da bo teh nekaj temnih oblakov
               pač treba premagati. Seveda nas pa Evropska unija tudi sili k večji urejenosti, k
               temu, da spoštujemo predpise, regulative in če bomo to počeli, potem sem prepričan,
               da se nam obetajo boljši časi.</p>
               <p>Kar se tiče izobraževanja. Tukaj moram povedati, da potekajo že na osnovnih šolah,
               tudi na srednjih šolah določeni programi. Recimo, imamo tudi poseben priročnik za
               učitelje v zvezi z Evropsko unijo, tako da to izobraževanje poteka v teh šolah in
               imamo Evropo v šolah. Seveda je pa to vse premalo, zato se mora tudi politika
               angažirati v tem smislu, da daje pozitivna sporočila in da tudi izpolni pričakovanja,
               ki jih imajo tudi druge članice Evropske unije do Slovenije.</p>
               <p>Drugo leto, kot rečeno, imamo evropske volitve. Prve so bile 2004, druge 2009, ampak
               žal smo videli, da je bila zelo nizka volilna udeležba, kar je tudi splošen evropski
               trend, zato tudi vzporedno teče razprava pri ministrih za zunanje zadeve o
               prihodnosti Evropske unije, kakšno hočemo. Ali jo hočemo bolj povezano, ... / znak za
               konec razprave/</p>
               <p>Žal mi je, zmanjkalo je časa, ampak bo na Odboru za zunanjo politiko mogoče v okviru
               izhodišč za novo slovensko zunanjo strategijo se pogovoriti o teh stvareh.</p>
            </sp>
            <sp xml:id="SDZ6-Redna-16-2013-07-09.sp183">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo k naslednjemu poslanskemu vprašanju.</p>
               <p>Gospod Branko Kurnjek bo postavil vprašanje ministru za kulturo, dr. Urošu
               Grilcu.</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp184">

               <speaker>BRANKO KURNJEK (PS DL):</speaker>

               <p>Hvala za besedo, gospa podpredsednica. Prav lep pozdrav vsem skupaj. Spoštovani
               minister, dr. Grilc.</p>
               <p>Dejstvo je, da v Sloveniji še vedno nimamo urejenega sistema označevanja primernosti
               filmov za otroke v kinematografih, čeprav nas k temu posredno zavezuje Konvencija
               Sveta Evrope za zaščito otrok pred spolnimi zlorabami. Prav tako smo zavezani k
               spoštovanju Deklaracije Evropske komisije o zaščiti mladoletnikov.</p>
               <p>Zato me zanima:</p>
               <p>Ali ima ministrstvo za kulturo v načrtu zakonsko ureditev označevanja starostne
               primernosti filmov v kinematografih?</p>
               <p>S tem bi odpravili nezavidljiv položaj Slovenije, ki nas v odnosu do zaščite ter
               obveščenosti otrok, mladostnikov in njihovih skrbnikov uvršča med redke države v
               Evropi, ki so ureditev področja javno prikazovanih avdiovizualnih vsebin s tega
               stališča zanemarile. Želim poudariti, da cilj označevanja primernosti javno
               prikazovanih filmov oziroma širše javno dostopnih avdiovizualnih vsebin ni in ne bi
               smela biti kakršna koli oblika cenzure ali absolutna prepoved ogleda, temveč gre pri
               označevanju primernosti predvsem za vidik obveščenosti otrok in mladostnikov ter
               seveda napotek staršem in tudi njihovim skrbnikom. Gre v bistvu za pravico do
               obveščenosti. Le na podlagi obveščenosti se lahko nato ozaveščeni starši odločijo,
               ali svojemu otroku priporočijo ogled filma ali pa tega ne dovolijo. Ker sedaj te
               možnosti ni, to posledično pomeni, da se lahko tudi s samimi naslovi filmov s
               potencialnimi gledalci oziroma s starši ali skrbniki manipulira oziroma se jih lahko
               zavaja.</p>
               <p>Filme z neprimernimi vsebinami se sedaj lahko predvaja ob katerikoli uri, torej tudi
               ob popoldanskih urah, matinejah, kar omogoča samostojen ogled tudi mladostnikom in
               otrokom. Recimo, kot rešitev bi bilo morda smotrno razmisliti o sistemu označevanja,
               kot je že predpisan in uveljavljen za predvajanje vsebin na televiziji – ena od
               možnosti. Oznake o primernosti vsebin bi morale biti navedene ob vsakem pojavljanju
               naslova posameznega filma – najsi gre za oglase, sporede v kinematografih,
               napovedniki v tiskanih in elektronskih medijih, na nosilci avdio-vizualnih vsebin
               npr. DVD in podobno. Čeprav se sicer zavedam, da je namen posredovanja
               avdio-vizualnih vsebin v kinematografih, na televiziji, DVD in ostalih nosilcih
               zaslužek, pa bi z označevanjem filmskih vsebin lahko veliko naredili za otroke in
               njihov pravilen razvoj.</p>
               <p>Zato vas, gospod minister, še enkrat sprašujem:</p>
               <p>Ali lahko v doglednem času pričakujemo kakšen premik v smeri zaščite razvoja tistih,
               ki so prihodnost te družbe?</p>
               <p>Zdrave družbe brez zdravih posameznikov ... / znak za konec razprave/ ... Hvala
               lepa.</p>
            </sp>
            <sp xml:id="SDZ6-Redna-16-2013-07-09.sp185">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite dr. Uroš Grilc. Gospod minister, imate besedo.</p>
            </sp>
            <sp xml:id="SDZ6-Redna-16-2013-07-09.sp186">

               <speaker>DR. UROŠ GRILC:</speaker>

               <p>Spoštovani poslanci! Hvala lepa, pozdravljeni.</p>
               <p>Kot pravilno ugotavlja gospoda poslanec Branko Kurnjek, je javno prikazovanje
               avdio-vizualnih vsebin z vidika zaščite otrok in mladostnikov ustrezno rešeno v
               televizijskih programih in tudi drugih avdio-vizualnih medijskih storitvah na
               zahtevo, in sicer na podlagi Zakona o avdio-vizualnih medijskih storitvah. V okviru
               tega zakona je natančno razmejeno, katere vsebine ne smejo biti predvajanje in za
               katere vsebine je potrebno izbrati primeren čas predvajanja. V zakonu so še posebej
               opredeljeni ukrepi za dostop do avdio-vizualnih vsebin, ki bi lahko resno oškodovale
               telesnemu, duševnemu ali moralnemu razvoju otrok in mladoletnikov, in sicer v
               primerih, kadar je distribucija teh vsebin, torej tudi filmov, omogočena na način
               avdio-vizualnih medijskih storitev na zahtevo. Dejstvo je namreč, da so prav te
               medijske storitve na zahtevo poleg kinomatografske distribucije eden čedalje bolj
               priljubljenih načinov distribucije in ogleda filma oziroma programskih vsebin.</p>
               <p>S tega vidika menimo, da je ministrstvo v tem delu sprejelo ustrezne ukrepe za
               zaščito otrok in mladoletnikov pred javno predvajanimi vsebinami v televizijskih
               programih in avdio-vizualnih storitvah na zahtevo, ki niso primerne za določeno
               starostno stopnjo. To je še zlasti pomembno, ker so otroci, mladoletniki tem vsebinam
               izpostavljeni takoj, ko se usedejo pred televizijo oziroma ustrezno elektronsko
               napravo.</p>
               <p>V primeru kinematografsko prikazanih filmov pa je ta način drugačen, saj
               predpostavlja nakup vstopnice, ta pa spet namen, da si bo otrok v spremstvu starejše
               osebe ta ali oni film ogledal. Otroški in mladinski filmi v kinematografski
               distribuciji so v najavah prikazovalcev in distributerjev že opredeljeni tako
               vsebinsko kot žanrsko, v boljših kinematografih tudi glede na priporočljivo starostno
               stopnjo. Potencialni gledalci so tako do določene mere že seznanjeni s primernostjo
               filma za otroke in mladino, in sicer iz obvestil in najav distributerjev in
               prikazovalcev ter iz medijskih najav. Zelo pogost način distribucije in prikazovanja
               otroških in mladinskih filmov je tudi strukturiran program na način abonmajev v
               kinematografih in posebnih programskih sklopov, namenjenih otroškim in mladinskim
               filmom, ki predstavljajo eno izmed najbolj priljubljenih možnosti ogleda tovrstnih
               filmov, saj je velikokrat povezano s spremljevalnim pedagoškim programom. Tovrstne
               sklope poznajo številni prikazovalci, še zlasti prikazovalci v okviru Art kino mreže,
               ki združuje 25 kinematografov po demografsko zelo razvejanem območju Slovenije.</p>
               <p>Prav tako je mogoče tudi iz najav filmov v redni kinematografski distribuciji
               slediti povezavam na druge spletne strani, na katerih so znakovno označeni filmi
               glede na primerljivost za določena starostna obdobja že opredeljeni. V teh najavah je
               tako predstavljen žanr, denimo, grozljivka, akcijski film, drama, oznaka produkcije,
               za katero starostno stopnjo je film primeren, igralska zasedba in podobno. Sklepati o
               vsebini in primernosti filma le na podlagi naslova, je seveda premalo, kar velja za
               vsa filmska, pa tudi druga dela z različnih področij umetnosti. Vendar pa je vaše
               vprašanje zelo na mestu in ministrstvo se zaveda, da bo zaradi večje transparentnosti
               in nedvoumnosti ter glede na izkušnje nekaterih drugih držav treba uvesti sistem
               predhodne klasifikacije kinematografskih del, namenjene izključno zaščiti otrok kot
               posebej ranljive kategorije, in sicer kot priporočilo staršem oziroma starejšim pri
               izbiri filmov za otroke in mladostnike.</p>
               <p>V tem trenutku ministrstvo natančno proučuje različne sisteme označevanja in mogoče
               je dobro, če se na kratko dotaknem vsaj nekaterih ključnih. Eden izmed zanimivih je
               nedvomno ameriški sistem, kjer gre za obliko samoregulacije. Ne obstaja zakon, ki bi
               to določal, pač pa obstaja poseben organ, ki podeljuje oznake o primerni starostni
               stopnji gledalcev za posamezen film, sestavljajo ga predstavniki industrije,
               prikazovalci, starši, pedagogi in vsak film tudi ustrezno ovrednotijo. Na
               kinematografih je sicer odločitev, ali bodo nek film prikazovali ali ne. Skratka, ZDA
               ne poznajo nobenega zakona, ki bi to področje reguliral, pa vseeno večina
               kinematografov v predvajanje ne vzame filma, če ta ni bil ustrezno ocenjen oziroma
               označen po klasifikacijski lestvici. Ob tem pa je treba vedeti, da gre za neformalen
               sistem, ki je namenjen zaščiti otrok do 15. leta. Nekatere izmed evropskih držav
               imajo dosti bolj regulirane sisteme. Eden izmed njih, švedski, je poverjen posebnemu
               svetu ... / znak za konec razprave/ ...</p>
               <p>Bom pa še nekaj dodal, če dobim dodatno vprašanje. Hvala lepa.</p>
            </sp>
            <sp xml:id="SDZ6-Redna-16-2013-07-09.sp187">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Kurnjek.</p>
            </sp>
            <sp xml:id="SDZ6-Redna-16-2013-07-09.sp188">

               <speaker>BRANKO KURNJEK (PS DL):</speaker>

               <p>Hvala za besedo.</p>
               <p>Hvala za pojasnjeno. Veselijo me vaši zadnji stavki, da se ministrstvo na to
               tematiko odziva. Pravilno ste ugotovili, določeni naslovi lahko zavajajo tako starše
               kot tudi otroke. Sicer tu ne bi želel javno delati reklame za kakšne takšne filme
               oziroma javno predstavljati naslovov, ampak, recimo, lahko imate kakšno grozljivko –
               nedolgo nazaj se je vrtelo v kinematografih, kjer je bil nek popolnoma generičen
               izraz in nikakor ne bi mogli sklepati na samo vsebino. Ali pa, recimo, podoben film
               tudi z generičnim naslovom, kjer je vsebina govorila o nasilju nad otroki. In če si
               predstavljamo vizualno pred seboj otroka, ki gleda takšen film, vemo, kakšne
               posledice lahko to pomeni za otrokov razvoj. Še enkrat ponavljam, da si ne
               predstavljam, da bi se delalo neko prepoved ogleda v smislu "ne smeš", temveč gre tu
               resnično za ozaveščenost. Morda samo označevanje z določenimi znaki, seveda v vseh
               pojavnih oblikah, torej, v medijih, vseh tiskanjih, ob napovednikih, sporedih in
               podobno, bi to moralo biti obvezno, vendar pa sama regulacija obiska kinematografov
               je pa najverjetneje praktično neizvedljiva.</p>
               <p>Resnično upam, da boste na ministrstvu čim prej predstavili predlog zakona, ki bo te
               stvari urejal. Hvala lepa.</p>
            </sp>
            <sp xml:id="SDZ6-Redna-16-2013-07-09.sp189">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp190">

               <speaker>DR. UROŠ GRILC:</speaker>

               <p>Hvala lepa za dodaten izziv.</p>
               <p>Dva primera bi še navedel, kako je to v sosednjih državah urejeno, v evropskih
               državah. V Avstriji filme klasificira komisija avstrijskega zveznega ministrstva za
               šolstvo, umetnost in kulturo, ki izda starostno priporočilo za vsak posamezen film,
               in sicer opredeli njegovo primernost za mlajše od 6 let, 10, 12, 14 in 16 let. V
               Franciji mora dovoljenje za predvajanje filma, tukaj pa se govori dejansko o
               dovoljenju, v kinematografu pred začetkom predvajanja pridobiti operater. Dovoljenje,
               licenco izda minister za kulturo in medije, in sicer na podlagi priporočila svojega
               posvetovalnega telesa. Naj takoj povem, da se nam v tem primeru takšna ureditev, kjer
               bi minister izdajal dovoljenja, ne zdi primerna. Predvsem, ker je tudi moj kolega
               gospod Virant z menoj, vemo, da bi takšen način potegnil za seboj tudi obsežen
               uradniški aparat in s tem tudi določene javnofinančne konsekvence, ki si jih ne
               moremo privoščiti. Zato ministrstvo skupaj s Slovenskim filmskim centrom, javno
               agencijo, in tudi skupaj z distributerji prikazovalci proučuje način, kako oblikovati
               sistem, ki bi bil učinkovit, ki bi prinesel transparentne in uporabne rešitve, zlasti
               za starše. To tematiko mislimo urediti v zakonu o Slovenskem filmskem centru, ki bo v
               poslanske klopi prišel jeseni.</p>
               <p>Zelo se strinjam, da iščemo rešitev v smeri pravice do obveščenosti, da iščemo
               način, ki bo uspel to pravico udejanjati v smeri promocije kakovostne filmske
               produkcije in ki bo seveda gradil v smer razvoja filmske kulture. Ta je namreč zelo
               zelo pomembna. Je seveda tudi ena od tistih, ki je zelo dostopna, zato se nam zdi to
               vprašanje toliko bolj pomembno in se vam zahvaljujem za vprašanje.</p>
            </sp>
            <sp xml:id="SDZ6-Redna-16-2013-07-09.sp191">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednje poslansko vprašanje bo postavil gospod Jožef Jerovšek generalni sekretarki
               Vlade gospe Tanji Šarabon ter ministru za notranje zadeve in javno upravo dr.
               Gregorju Virantu.</p>
            </sp>
            <sp xml:id="SDZ6-Redna-16-2013-07-09.sp192">

               <speaker>JOŽEF JEROVŠEK (PS SDS):</speaker>

               <p>Hvala lepa. Spoštovana gospa generalna sekretarka, ministra!</p>
               <p>Moje vprašanje bi generalno moralo biti naslovljeno na gospo predsednico Vlade,
               kajti ona je direktna predstojnica Sove, vendar upam, da bom dobil odgovore. Gre za
               očitno zlorabo Sove v politične namene in s hudimi političnimi implikacijami. V
               časopisu Delo je bil 1. 7. objavljen članek Osvežitve na Sovi izpod peresa novinarja
               Karbe, ki je pisan kot nekako povzemanje o zaprti seji in povzemanje obiskov Komisije
               za nadzor obveščevalnih in varnostnih služb na Sovi. Sedaj se ne spominjam, da bi
               bili kdaj, že davno, pa sem bil predsednik, tako zlorabljeni obiski, da bi se tajne
               seje zlorabljale. V teh navedbah, vse te navedbe so v opreki z dejstvi ali pa vsaj
               močno prirejene. Zato je jasno, da so to načrtno plasirane informacije iz
               obveščevalnih služb z namenom politične intrige in diskreditacije določene politične
               opcije. Seveda gre za politično zlorabo. V članku se poroča o nadzoru dr. Andreja
               Kurnika s strani prejšnjega direktorja, tako piše, kar je tudi laž. Tisti, ki smo
               bili v mandatu 2000–2004 člani Komisije za nadzor obveščevalnih in varnostnih služb,
               seveda vemo, da ima ta zadeva uporaba teh metod dolgo brado in da so povsem drugačna
               dejstva v zvezi s prisluhi.</p>
               <p>Zato sprašujem:</p>
               <p>Ali je Vlada s plasiranjem informacij preko Sove, ki so povsem obratne od resnice,
               poskušala nahujskati in razkačiti del vstajniškega gibanja, ki ga vodi gospod Kurnik,
               proti sedanji opoziciji ali pa mogoče še širše ... / znak za konec razprave/ ... s
               tako imenovano vstajo?</p>
               <p>Zanima me:</p>
               <p>Kdo je odobril plasiranje insinuacij preko določenega novinarja?</p>
               <p>Ali Vlada podpira takšno zlorabo obveščevalnih služb oziroma uporabo udbovskih metod
               pri delu Sove?</p>
               <p>Dodatna vprašanja pa bom še potem postavil.</p>
               <p>Hvala lepa.</p>
            </sp>
            <sp xml:id="SDZ6-Redna-16-2013-07-09.sp193">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospod Jerovšek.</p>
               <p>Na vaša vprašanja bo odgovoril minister za notranje zadeve in javno upravo dr.
               Gregor Virant.</p>
            </sp>
            <sp xml:id="SDZ6-Redna-16-2013-07-09.sp194">

               <speaker>DR. GREGOR VIRANT:</speaker>

               <p>Hvala lepa.</p>
               <p>Ko se razpravlja o obveščevalno-varnostni agenciji, nekako izhajam iz principa, manj
               je več. Mislim, da ni dobro, da se o teh zadevah govori javno, ampak je bolje, da se
               razpravlja na sejah Komisije za nadzor obeščevalnih in varnostnih služb, ki so zaprte
               za javnost in tako naprej.</p>
               <p>Sam kot minister za notranje zadeve lahko samo rečem, da podpiram zakonito delovanje
               Sove, torej delovanje v okviru zakona, ki ureja njeno delovanje, in da v principu
               časopisnih člankov ne komentiram, ker mislim, da to ne spada v poslanstvo
               politike.</p>
            </sp>
            <sp xml:id="SDZ6-Redna-16-2013-07-09.sp195">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Jerovšek, želite dopolnitev odgovora?</p>
            </sp>
            <sp xml:id="SDZ6-Redna-16-2013-07-09.sp196">

               <speaker>JOŽEF JEROVŠEK (PS SDS):</speaker>

               <p>Ja. Prvič, protestiram zato, ker je predsednica Vlade predstojnica Sove in bi morala
               v tem primeru odgovarjati gospa generalna sekretarka.</p>
               <p>Vas, gospod minister, pa sem hotel vprašati, kajti te posebne metode se uporabljajo
               tudi na kriminalistični službi z odredbami:</p>
               <p>Ali je bila tudi kakšna inštrukcija ali kaj podobnega, da se tudi te službe
               zlorabijo v politične namene?</p>
               <p>Imam veliko izkušenj z nadzorom obveščevalnih služb, sem bil večkrat član, in kaj
               takšnega se ni zgodilo. Ta afera, ki je razkrita tu v časopisu – in ne nam očitati,
               da mi poskušamo in sprašujemo. Te zadeve, takšne zlorabe in takšne afere je treba
               začeti razčiščevati na javnem mestu. Kajti, ta zadeva, koga so službe uporabile za
               plasiranje teh dezinformacij, neresnic s političnimi nameni, pove marsikaj tudi o
               genezi afere Rode.</p>
               <p>Zanima me tudi, gospa generalna sekretarka:</p>
               <p>Kaj Vlada podpira tovrstne osvežitve v Sovi? Članek govori o osvežitvah v Sovi s
               ciljem uporabe udbovskih metod in tovrstne preobrazbe Sove.</p>
               <p>Zanima me tudi:</p>
               <p>Ali je Sova v skladu s peto točko 24. člena v članku omenjeno osebo obvestila o
               spremenjenem gradivu?</p>
            </sp>
            <sp xml:id="SDZ6-Redna-16-2013-07-09.sp197">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp198">

               <speaker>DR. GREGOR VIRANT:</speaker>

               <p>Ker se je ta drugi del vprašanja nanašal na morebitne zlorabe policije v politične
               namene, potem lahko z vso odgovornostjo zagotovim, da v času mojega mandata tega ni
               in ne bo, ampak da ima policija zelo jasno usmeritev, da funkcionira v vseh
               segmentih, zlasti ali pa tudi kriminalističnem, izključno profesionalno in popolnoma
               politično nevtralno; ali z drugimi besedami, da ni nobenih svetih krav in da nobeno
               delovanje policije ne sme biti v korist ali pristransko v korist ali v škodo katere
               koli politične opcije, ampak mora biti striktno profesionalno in nevtralno. To je,
               kar se policije tiče.</p>
               <p>Kar se Sove tiče, ste pravilno ugotovili, da je njena predstojnica, torej
               predstojnik Sove je seveda direktor. Direktor je direktno odgovoren predsednici
               Vlade, zato tudi dvomim, da lahko generalna sekretarka Vlade kakor koli odgovarja na
               vprašanja v zvezi s Sovo. Če bi se v zvezi z medijskimi zapisi pojavil kakršen koli
               sum, kakršni koli znaki, ki bi utemeljevali sum storitve kaznivega dejanja, bi
               policija odreagirala sama. Ni nobene potrebe, da ji dajemo za to kakršne koli
               inštrukcije, da ji jaz dajem kakršne koli inštrukcije. Policija spremlja te stvari in
               odreagira takrat, kadar je treba.</p>
               <p>Še enkrat pa bom rekel, mislim, da komentiranje časopisnih člankov ni naloga
               politike. Tudi jaz včasih težko verjamem, da lahko kakšen medij kaj takega zapiše,
               kar zapiše. Tudi ko sem sam, recimo, prizadet s kakšnimi takimi zapisi, ampak
               poglejte, to je pač naša služba, to moramo vzeti v zakup in medijem prepustiti, da
               opravljajo svoje delo, mi pa opravljajmo svoje delo.</p>
               <p>Še enkrat bom pa rekel, če bi pa se pokazal v kakšnem medijskem zapisu kakršen koli
               znak, da je bilo storjeno kaznivo dejanje, recimo z odtekanjem zaupnih informacij in
               podobno, bo pa policija seveda odreagirala.</p>
            </sp>
            <sp xml:id="SDZ6-Redna-16-2013-07-09.sp199">

               <speaker>PODPREDSEDNICA POLONCA KOMAR:</speaker>

               <p>Hvala.</p>
               <p>Izvolite, gospod Jerovšek, imate proceduralni predlog.</p>
            </sp>
            <sp xml:id="SDZ6-Redna-16-2013-07-09.sp200">

               <speaker>JOŽEF JEROVŠEK (PS SDS):</speaker>

               <p>Doslej sem bil prepričan, da imamo generalno sekretarko Vlade, ki lahko opravlja
               svoje delo. Dvakrat sem izrecno zahteval odgovore. Tega nisem dobil. In seveda je
               odvračanje od jedra afere, če pristojni niso pripravljeni odgovarjati. Tudi jaz se,
               gospod minister, z vami strinjam, da je zelo žalostno, da je tak članek s popolnoma
               izkrivljenimi dejstvi, z lažmi, z namenom politične diskreditacije določenih oseb
               določene politične opcije. Po mojem je ravno zato, da bi vstajniško gibanje naščuvali
               zoper sedanjo opozicijo, kajti omenjeni gospod je dolgoletni voditelj teh
               protestniških gibanj in zaradi tega je popolnoma nesprejemljivo, da tiščimo glavo v
               pesek. To, kar se je zgodilo, je tudi poskus diskreditacije Komisije za nadzor
               obveščevalnih in varnostnih služb. Bil sem štiri leta predsednik te komisije – ni
               prodrla ena novica s strani poslancev! V to sem tudi prepričan, kajti če že bi bilo,
               bi prej bila tista resnica, o čemer je tekla beseda na komisiji in na Sovi. Tukaj so
               pa popolnoma izkrivljena dejstva, podtaknjena komisiji na nek način. Toliko pa poznam
               zadeve in delovanje, da je to prišlo iz obveščevalnih služb, politična odgovornost je
               seveda na Vladi in to hudo afero moramo razčiščevati tudi v parlamentu. Lahko se
               izognemo vseh imen, lahko zapremo sejo, bom zahteval zaprtje seje, če bo treba, ampak
               seveda pa moramo to obravnavati v skladu z 246. členom Poslovnika in razčistiti,
               kajti to je hudo preveč, kar se je zgodilo. Na kakšen način so plasirane v javnost
               zlo pomembne informacije za državo, ki bi po mojem tudi morale ostati zaprte za
               javnost, vendar se je zavestno naredil konstrukt s povsem jasnimi političnimi
               implikacijami in nameni.</p>
               <p>Torej, o tem moramo razpravljati, če bo treba, bomo razpravljali tudi na zaprti
               seji. Hvala lepa.</p>
            </sp>
            <sp xml:id="SDZ6-Redna-16-2013-07-09.sp201">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>O vašem predlogu bo Državni zbor odločal v okviru glasovanj na naslednji seji.</p>
               <p>Sedaj pa nadaljujemo z vprašanji.</p>
               <p>Mag. Štefan Tisel bo zastavil vprašanje ministru za infrastrukturo in prostor,
               gospodu Samu Omerzelu.</p>
            </sp>
            <sp xml:id="SDZ6-Redna-16-2013-07-09.sp202">

               <speaker>MAG. ŠTEFAN TISEL (PS SDS):</speaker>

               <p>Vsem lep pozdrav! Spoštovana gospa podpredsednica, spoštovana ministrica, spoštovani
               ministri, generalna sekretarka, poslanke in poslanci!</p>
               <p>Približno 30 manjšim kamnolomom v Sloveniji grozi zaprtje s koncem leta 2013. Bil je
               vložen zakon oziroma novela Zakona o rudarstvu, ki pa je bila na prejšnji seji v
               juniju zavrnjena in je bil postopek ustavljen, ker je leta 2010 bil sprejet zakon, ki
               je manjšim kamnolomom oziroma vsem kamnolomom naložil nekako nove dolžnosti oziroma
               ponovno pridobitev koncesije za nadalje obratovanje in določen datum, julij 2012, ko
               se bodo zaprli kamnolomi, ki ne bodo imeli novih oziroma pogojev po novem.</p>
               <p>V lanskem letu je bil po nujnem postopku sprejeti zakon oziroma sprememba Zakona o
               rudarstvu, ki je ta datum podaljšala do konca leta 2013 in seveda smo zdaj spet blizu
               tega, kajti zakon, kot sem omenil, ki je to spremembo nekako predvideval, je bil
               zavrnjen. Tako gre za približno trideset kamnolomov, ki so v različnih okoljih v
               Sloveniji in so od njihove uporabe zelo odvisni krajani, tudi obrtniki, gradbinci in
               vsi; sicer se bo zadeva podražila, grozi tudi zaprtje dveh manjših kamnolomov in
               vloga monopola tudi na temu področju.</p>
               <p>Zato vas, gospod minister Samo Omerzel, minister za infrastrukturo in prostor,
               sprašujem:</p>
               <p>Kdaj nameravate vložiti spremembo Zakona o rudarstvu, od katerega je odvisno tudi
               nadaljnje delovanje številnih manjših kamnolomov?</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp203">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, imate besedo.</p>
            </sp>
            <sp xml:id="SDZ6-Redna-16-2013-07-09.sp204">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovani gospod poslanec, gospod Tisel,
               hvala za vprašanje.</p>
               <p>Res je, obstoječ zakon ima kar nekaj pomanjkljivosti in na Ministrstvu za
               infrastrukturo in prostor pripravljamo novelo zakona, ki bo odpravila ključne
               pomanjkljivosti, predvsem v temu segmentu, da bodo kamnolomi lahko nemoteno
               obratovali. Načrtovano je, da bo Vlada s predlagano obravnavo prišla v septembru.
               Hvala.</p>
            </sp>
            <sp xml:id="SDZ6-Redna-16-2013-07-09.sp205">

               <speaker>PODPREDSEDNICA POLONCA KOMAR:</speaker>

               <p>Želite dopolnitev odgovora?</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp206">

               <speaker>MAG. ŠTEFAN TISEL (PS SDS):</speaker>

               <p>Hvala lepa.</p>
               <p>Zahvaljujem se gospodu ministru za konstruktivni odgovor. Upam, da bo res tako in da
               bo do konca leta ta zakon sprejet, ker sicer bi pričakovali, da se to podaljšanje
               ponovi, kajti vemo, da gre za več segmentov, tako za prostorske načrte občin,
               nekateri so že pri kraju, drugi pa šele v startu in lahko traja več let, da bodo ti
               občinski prostorski načrti in podrobni prostorski načrti sprejeti, kar je pogoj spet
               za pridobitev koncesije.</p>
               <p>Vlada je leta 2009 tudi sprejela državni program gospodarjenja z mineralnimi snovmi,
               v katerem je predvidela, da se lahko izda koncesija za izkoriščanje mineralnih
               surovin samo v primeru, ko je na lokaciji zaloge najmanj za 30 tisoč kubičnih metrov
               proizvodnje na leto in najmanj surovine za petnajst let. Hkrati pa gre tudi za
               sanacijo starih kamnolomov, ki bi tudi ostali nekje na polovici sanacije, če ne bi
               tega prehodnega obdobja podaljšali.</p>
               <p>Še enkrat hvala za odgovor. Pričakujem, da če ne bo zakon v doglednemu času, se
               pravi do konca leta 2013, sprejet, da bi vsaj spet premostili to vsebino za
               nadaljnjih nekaj let, da bi lahko ti kamnolomi pridobili ustrezne pogoje za
               koncesijo. Hvala.</p>
            </sp>
            <sp xml:id="SDZ6-Redna-16-2013-07-09.sp207">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospod Tisel. Ne želite, minister, dopolniti? V redu, potem bom kar
               nadaljevali.</p>
               <p>Gospod Borut Ambrožič je naslednji, ki bo zastavil vprašanje, in sicer ministrici za
               delo, družino in socialne zadeve in enake možnosti dr. Anji Kopač Mrak.</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp208">

               <speaker>BORUT AMBROŽIČ (NeP):</speaker>

               <p>Hvala za besedo, predsedujoča. Pozdravljeni vsi prisotni!</p>
               <p>Gospa ministrica, dovolite, da v zvezi z vprašanjem navedem najprej nekaj zgovornih
               podatkov, ki se navezujejo na samo vprašanje. Po podatkih Statističnega urada
               Republike Slovenije je v letu 2013 število brezposelnih najvišje po letu 1993. V
               prvem četrtletju tega leta je znašalo 111 tisoč, meseca maja pa celo 118 tisoč 576
               registriranih brezposelnih. Žal je najvišja brezposelnost zavladala prav med mladimi
               oziroma med leti petnajst in štiriindvajset in je v prvem četrtletju leta 2013
               znašala 23,3 %.</p>
               <p>Kisla tolažba, v ciničnem smislu seveda, je tudi dejstvo, da je stopnja
               brezposelnosti v Evropski uniji oziroma evrodržavah najvišja doslej in je tudi v teh
               državah brez dela že 19,38 milijona ljudi brezposelnih.</p>
               <p>Moje vprašanje se zato navezuje na obveznost delodajalca, ki je po Zakonu o
               delovanjih razmerjih v roku 8 dni dolžan po podpisu pogodbe z izbranim kandidatom
               ostale neizbrane kandidate obvestiti o tem, da niso bili izbrani. Pustimo ob strani,
               da kandidat, ki je posredoval potencialnemu delodajalcu svojo ponudbo o sodelovanju
               in v roku do enega meseca ni vabljen na razgovor, lahko sklepa, da iz te moke ne bo
               nobenega kruha, saj je bolj v nebo vpijoče dejstvo obup in občutek manjvrednosti
               vsakega posameznika, ki ga doživlja ta čakajoči na odgovor delodajalca, pa naj bo ta
               pozitiven ali negativen. Sam zakon določa, da sta stranki pogodbe o zaposlitvi tako
               delavec na eni strani kot delodajalec na drugi strani. Vprašati pa se moramo, ali se
               delodajalci zavedajo svoje močnejše vloge, ki jo imajo do delavcev. Izkušnje na
               terenu in tudi podatki zaposlenih na zavodih za zaposlovanje, ki se soočajo s
               takšnimi obupanimi delavci ali iščočimi delavci, kažejo na alarmantno situacijo.</p>
               <p>Slovenija že tako velja za deželo z visoko stopnjo depresije, samomorov in podobno.
               Ali ni sedaj na državi, da poskrbi za odpravo travm in psihičnih težav, s katerimi se
               soočajo številni iščoči dela in iščoči odgovorov na svoje vloge? Eno rešitev ponuja
               tudi ZDR, ki niti ne navaja načina obvestila o neizbranosti, kar pomeni, da bi lahko
               čakajoči dobil odgovor tudi po elektronski pošti.</p>
               <p>Zato ministrico sprašujem:</p>
               <p>Ali ministrstvo razmišlja o strategiji?</p>
               <p>Ali ima izdelano strategijo v zvezi s kršitvami delodajalcev, ki neizbranih
               kandidatov ne obvestijo o neizbranosti za določeno delovno mesto?</p>
               <p>Ali razmišlja o razrešitvi tega družbenega oziroma delovnopravnega problema?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-16-2013-07-09.sp209">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospod Ambrožič.</p>
               <p>Dr. Anja Kopač Mrak, izvolite.</p>
            </sp>
            <sp xml:id="SDZ6-Redna-16-2013-07-09.sp210">

               <speaker>DR. ANJA KOPAČ MRAK:</speaker>

               <p>Hvala za besedo, gospa predsedujoča. Spoštovani poslanec, hvala za vprašanje. Tudi
               vsem ostalim prisotnim lep pozdrav z moje strani!</p>
               <p>To, da mladi ali kdor koli, ki se prijavlja na delovno mesto, ne dobi odgovora, je
               stresno. Že prejšnji Zakon o delovnih razmerjih je morda malce nejasno določal –
               namreč, določal je, da je v 8 dneh po zaključenem postopku izbire delodajalec dolžan
               pisno obvestiti neizbranega kandidata o tem, da ni bil izbran. Vendar je kasneje
               prišlo predvsem do vprašanja, ali je treba to interpretirati, da je po sklenitvi
               delovnega razmerja s tistim, ki je izbran, treba ta 8-dnevni rok upoštevati ali po
               zaključku postopka. To so bile dileme. Zdaj smo z novim sprejetim Zakonom o delovnih
               razmerjih to jasneje zapisali, predvsem smo pa želeli tudi prisluhniti delodajalcem,
               seveda, če imajo po 500, tisoč ali celo več vlog, kar se danes, na žalost,
               premnogokrat dogaja, da jim damo možnost, da s pomočjo informacijske tehnologije to
               svojo obveznost tudi izvedejo. Zato je zdaj predvideno, da morajo v 8 dneh obvestiti,
               lahko torej elektronsko, na naslov, za katerega je predhodno med iskalcem zaposlitve
               in morebitnim delodajalcem dogovorjeno. Če delodajalec neizbranega kandidata v 8 dneh
               po zaključenem postopku izbire ne obvesti o tem, da ni bil izbran, odgovarja za
               prekršek, za katerega inšpektor za delo izreče globo na podlagi 219. člena Zakona o
               delovnih razmerjih. Delodajalec se kaznuje z globo od 750 do 2 tisoč evrov, manjši
               delodajalec z globo od 200 do tisoč evrov, delodajalec posameznik z globo od 100 do
               800 evrov in odgovorna oseba delodajalca, pravne osebe ter odgovorne osebe v državnem
               organu ali samostojni lokalni skupnosti z globo od 100 do 800 evrov.</p>
               <p>Verjamem, da so jasne tudi prekrškovne norme, hkrati pa res tudi ta manjša
               birokratska ovira, da se lahko v sodobni družbi v 21. stoletju to naredi tudi preko
               elektronskega naslova, da bo to omogočilo, da bodo delodajalci to spoštovali in s tem
               neizbrani kandidati dobili, čeprav nezaželen odgovor, vseeno odgovor na svojo vlogo.
           </p>
            </sp>
            <sp xml:id="SDZ6-Redna-16-2013-07-09.sp211">

               <speaker>PODPREDSEDNICA POLONCA KOMAR:</speaker>

               <p>Hvala lepa ministrici.</p>
               <p>Želite dopolnitev odgovora? Izvolite.</p>
            </sp>
            <sp xml:id="SDZ6-Redna-16-2013-07-09.sp212">

               <speaker>BORUT AMBROŽIČ (NeP):</speaker>

               <p>Samo zahvala ministrici za pričakovan odgovor. Ta institut postavljanja poslanskih
               vprašanj je pravzaprav namenjen tudi dodatnemu osveščanju javnosti, predvsem pa,
               lahko bi rekli zaposlitveni javnosti, da ne bo več prihajalo do tega
               diskriminatornega položaja, ki so ga, žal, tudi v teh dneh marsikateri dolžni. Sedaj
               vedo ali pa tudi v bodoče, če se bodo na nas obračali, da se lahko obrnejo oziroma
               izkoristijo to pravico, ki jim zakon postavlja. Hvala lepa.</p>
            </sp>
            <sp xml:id="SDZ6-Redna-16-2013-07-09.sp213">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. S tem smo zaključili prvi krog poslanskih vprašanj.</p>
               <p>Nadaljujemo oziroma prehajamo na drugi krog vprašanj poslank in poslancev. Začeli
               bomo z vprašanjem gospoda Dragutina Mateja, in sicer ministrici za delo, družino,
               socialne zadeve in enake možnosti dr. Anji Kopač Mrak.</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp214">

               <speaker>DRAGUTIN MATE (PS SDS):</speaker>

               <p>Hvala lepa, gospa podpredsednica. Spoštovana ministrica!</p>
               <p>V Sloveniji imamo jasno zakonodajo glede izpolnjevanja pogojev za upokojevanje.
               Jasno sta določena tako pogoj starosti kot tudi pogoj števila delovnih let oziroma
               delovne dobe. Z nekaterimi zakonskimi spremembami v lanskem letu smo na nekaterih
               področjih vpeljali zakonske določbe, kjer je obvezno upokojevanje tistih javnih
               uslužbencev, ki izpolnjujejo kumulativno oba pogoja, se prav starosti in število let
               delovne dobe.</p>
               <p>Zanima me:</p>
               <p>Na kakšen način pristojne službe pregledujejo in priznavajo delovno dobo osebam, ki
               so v času prejšnje države delale v drugih republikah te države ali v zveznih organih
               takratne države?</p>
               <p>V zvezi s tem me še posebej zanima:</p>
               <p>Ali je vaše ministrstvo oziroma ali so vaše pristojne službe dale kakršen koli
               odgovor ali prijelo kakršno koli vprašanje s strani ZPIZ, se pravi pristojne službe,
               kako naj obračunava to delovno dobo glede na dopise, ki jih ZPIZ pošilja na različna
               ministrstva?</p>
               <p>Hvala za odgovor.</p>
            </sp>
            <sp xml:id="SDZ6-Redna-16-2013-07-09.sp215">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Ministrica, izvolite.</p>
            </sp>
            <sp xml:id="SDZ6-Redna-16-2013-07-09.sp216">

               <speaker>DR. ANJA KOPAČ MRAK:</speaker>

               <p>Hvala za vprašanje. Hvala za besedo, gospa podpredsednica.</p>
               <p>Če me sprašujete predvsem glede priznavanja delovne dobe tistih, ki so delali v
               preteklosti v drugih republikah skupne Socialistične federativne republike
               Jugoslavije, je treba tukaj poudariti, da je Slovenija s temi, zdaj skoraj z vsemi
               republikami, sklenila sporazume o socialnem zavarovanju. Tako je bil sporazum s
               Hrvaško sklenjen že leta 1997, z Makedonijo leta 2000, z Bosno in Hercegovino leto
               2008, s Srbijo leta 2010 in Črno goro leta 2010. Sporazumi, ki smo jih sklenili,
               sledijo splošnim in v Evropi uveljavljenim pravilom koordinacije sistemov socialne
               varnosti, med drugim temu, da se zavarovalne dobe, dopolnjene v različnih državah,
               seštevajo in tako upoštevajo pri ugotavljanju, ali so izpolnjeni pogoji za pridobitev
               pravice. Na podlagi seštetih dob zavarovanja pa nato vsaka država odmeri sorazmerni
               del dobe, ki je bil dopolnjen po njenih predpisih, in za ta del dobe tudi plačuje
               sorazmerni del pokojnine.</p>
               <p>V praksi to pomeni, da se med pristojnimi nosilci zavarovanja, na primer pri nas je
               to Zavod za pokojninsko in invalidsko zavarovanje, da so izdelani posebni obrazci, na
               podlagi katerih si države med seboj sporočajo dopolnjene dobe zavarovanja oziroma
               vključitve v nacionalni sistem. Na podlagi pridobljenih podatkov nato vsak nosilec
               zavarovanja izračuna sorazmerni del pokojnine, ki ga izplačuje direktno
               upravičencu.</p>
               <p>Pravica do pokojnine se pridobi ob izpolnitvi pogojev v vsaki posamični državi,
               skladno z njenimi nacionalnimi predpisi. Prav tako pa je treba opozoriti, da je
               višina pokojnine odvisna od veljavnih pravil v državi, ki pokojnino v celoti ali v
               sorazmernem delu izplačuje.</p>
               <p>V zvezi s pokojninami nekdanjih zveznih uslužbencev, pa je treba pojasniti, da se
               njihove pokojnine izplačujejo skladno s sporazumom, sklenjenim s tisto državo bivše
               republike SFRJ, v kateri je bil posameznik zaposlen. Pri tem je treba opozoriti tudi
               na dejstvo, da so bivši zvezni uslužbenci podvrženi načelu enake obravnave kot vsi
               ostali zavarovanci.</p>
               <p>Kar zadeva vaše drugo vprašanje, pa lahko pojasnim, da so pri pogajanjih za
               sklenitev sporazuma o socialnem zavarovanju in pri oblikovanju vsebin poleg
               strokovnih služb ministrstva sodelovali tudi predstavniki Zavoda za pokojninsko in
               invalidsko zavarovanje. Konkretno, da naj bi bila kakršna koli navodila posebna ali
               kar koli, pa vsaj jaz nimam te informacije, samo to, kar so mi pač dali, in verjamem,
               da ti postopki potekajo tako, kot morajo. Hvala.</p>
            </sp>
            <sp xml:id="SDZ6-Redna-16-2013-07-09.sp217">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Mate, želite dopolnitev?</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp218">

               <speaker>DRAGUTIN MATE(PS SDS):</speaker>

               <p>Hvala lepa še enkrat. Želel bi dodatno zastaviti vprašanje, seveda imam v mislih
               zelo konkreten primer.</p>
               <p>Zelo sem vesel, da ste našteli vse sporazume, ki so sprejeti, da ste opisali, kako
               poteka to z organi, ki so delovali na zveznem nivoju v obdobju bivše države, in
               seveda vesel sem, da zagovarjate načelo enake obravnave – te besede ste uporabili.
               Tega sem vesel predvsem zaradi tega, ker smo z ustavnim zakonom ob osamosvojitvi
               prevzeli te obveznosti in zagotovili vsem tem ljudem enake pravice in tudi
               dolžnosti.</p>
               <p>Težava nastane takrat, ko imamo v Zunanjem ministrstvu Republike Slovenije zaposlene
               osebe, takšnih oseb je 10, ena od teh oseb je stara 72 let in ima 46 let delovne
               dobe, ZPIZ pa je poslal pred kratkim, pred slabim mesecem dni dopis, s katerim je
               ministrstvo uradno obvestil, da oseba vsaj do 31. 12. letošnjega leta ne izpolnjuje
               pogojev za upokojitev. Hkrati pa seveda za nekatere druge uslužbence veljajo neka
               druga pravila. Iz vprašanja, ki sem ga postavil prejšnji mesec ministru za zunanje
               zadeve, je bilo zelo jasno razvidno, da imajo na ministrstvu zaposlenih deset takšnih
               oseb. Vsi so v najvišjem rangu, njihove plače bruto znašajo na letnem nivoju med 50
               in 60 tisoč evrov, letno to znaša okoli pol milijona oziroma okoli 600 tisoč evrov.
               To je v masi plač, ki jih ima zunanje ministrstvo in smo to lahko slišali na Odboru
               za zunanje zadeve pri rebalansu –, pri masi plač, ki jih ima zunanje ministrstvo na
               letnem nivoju nekaj malega čez 15 milijonov, to znese 4 % mase plač. Za deset oseb,
               ki bi jih morali upokojiti in za katere bi država imela bistveno nižji strošek.</p>
               <p>Kaj boste naredili?</p>
               <p>Na kakšen način boste reagirali in preverili, kako ZPIZ dejansko obračunava in
               obvešča pristojne institucije o izpolnjevanju pogojev za upokojevanje?</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp219">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospa ministrica.</p>
            </sp>
            <sp xml:id="SDZ6-Redna-16-2013-07-09.sp220">

               <speaker>DR. ANJA KOPAČ MRAK:</speaker>

               <p>Hvala.</p>
               <p>Konkretnih primerov seveda ne želim in ne morem tako komentirati, ker se moram prej
               pozanimati in pogledati. Pri nekaterih uslužbencih Ministrstva za zunanje zadeve
               nastopa problem, da dejansko tiste dobe, ki jim je bila priznana v Srbiji oziroma v
               tisti državi, ki so takrat delali, da ne vložijo vlogo za priznavanje te dobe.
               Namreč, to ni enako, ali je neprepoznavanje ali prepoznavanje te dobe. Torej, če so
               ti ljudje delali takrat v zvezni državi, ampak so bili plačani prispevki v srbsko
               blagajno, tukaj je razlika v tem, ali so bili napoteni in so tukaj nekatere različne
               interpretacije, na kakšen način bi država Slovenija morala poračunavati te
               obveznosti. Na podlagi sporazumov, ki so sklenjeni, so ti posamezniki obravnavani
               enako kot kdor koli drug. Tudi oni morajo imeti dano vlogo na srbski zavod, ker jim
               potem srbski zavod pošlje obvestilo o tem, koliko dobe imajo, da jo lahko naš zavod
               upošteva.</p>
               <p>Vsekakor bomo ta problem reševali. Če pravite, da je deset ljudi, da so velika
               sredstva, je treba najti rešitev. Morda lahko kasneje poročam tudi o reševanju, kako
               se bo rešilo. Vendar pa ne moremo pričakovati, da bo dejansko krila vsa ta sredstva
               blagajna ZPIZ. Če so izjeme, bo treba na nek način tudi vire za te izjeme zagotoviti.
           </p>
            </sp>
            <sp xml:id="SDZ6-Redna-16-2013-07-09.sp221">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Mate, proceduralen predlog.</p>
            </sp>
            <sp xml:id="SDZ6-Redna-16-2013-07-09.sp222">

               <speaker>DRAGUTIN MATE (PS SDS):</speaker>

               <p>V skladu z 246. členom Poslovnika bi predlagal, da opravimo o tem obširno razpravo.
               Ne nazadnje je tudi gospa ministrica na koncu dejala, da je treba razčistiti te
               zadeve, da je treba priti zadevi do dna. S tem se globoko strinjam. Je pa treba
               vedeti, za kaj pravzaprav gre. Gre za izigravanje predpisov in gre za postavljanje
               državljanov v neenak položaj. Nekateri uslužbenci, ki so večino svojega ali ves svoj
               delovni čas na Ministrstvu za zunanje zadeve delali v Republiki Sloveniji,
               izpolnjujejo oba pogoja in se jih avtomatično upokoji, ne glede na to, kje so .../
               nerazumljivo/ Osebno s tem nimam nobene težave. Drugi uslužbenci hodijo pa v službo
               na kavo in dobivajo visoko plačo zgolj zato, ker se postavimo v nek uradniški
               položaj, in tega ne pričakujem od ministrov, da niso nečesa dali, vsi pa vedo, koliko
               let so tam delali. Še več! Večina teh ljudi je v zvezne organe – oziroma vsi, ki so
               šli delat na Ministrstvo za zunanje zadeve takratne države, so bili tja delegirani s
               strani takratne Republike Slovenije. Ni bilo neko konkuriranje za delovna mesta, tam
               je obstajal nek ključ in ve se, koliko let so tam delali. to ni neznanka.</p>
               <p>Problem je velik, zato ker gre za veliko število ljudi, gre za velika sredstva in
               predvsem gre za načelo neenakosti pred zakonom, za ljudi, ki so zaposleni v istem
               organu. Omenjal nisem nobenega imena, povedal sem samo primer, ki nam ga je
               Ministrstvo za zunanje zadeve na proračunski seji OZP povedalo. Ne trdim, da so ti
               podatki do meseca natančni, zato ker smo takšen podatek dobili od zunanjega
               ministrstva in oni imajo težave, ti ljudje pa nočejo v pokoj. Zelo preprosto, zakaj?
               Saj je prav, da ljudje vedo – preprosto državljani, ki gredo v pokoj pa dobijo tristo
               ali pa petsto evrov penzije. Zato ker bi, če se upokojijo pod temi pogoji in ne bi
               imeli toliko delovne dobe samo v Republiki Sloveniji, dobili malo nižjo penzijo, ne
               vem, za sto evrov ali pa za dvesto evrov nižjo na tistih tisoč 500, ki bodo dobili.
               Zato nočejo tega narediti in država nič ne naredi, da bi to stanje spremenilo. To
               stanje ni od včeraj, to stanje se vleče praktično leto dni.</p>
               <p>Res me zanima:</p>
               <p>Kako bomo pri tem ukrepali?</p>
               <p>Zato bi želel, da o tem razpravljamo, da se najde rešitev, ker če bomo o tem
               razpravljali, bomo rešitev našli hitreje. Zelo preprosto! Če ne, bo to samo še eno od
               vprašanj, ki se bo pozabilo, dalo pod preprogo in zato ga jaz vlečem, začel sem ga na
               prejšnji seji, nadaljeval sem ga na tej in bom nadaljeval tudi na naslednjih sejah z
               vprašanji. Seveda bodo vedno bolj konkretna.</p>
               <p>Predlagam, da opravimo to razpravo in da najdemo takšne rešitve, da ljudje ne bodo
               mogli na stransko uho izigravati zakone in si s tem skušali zagotoviti višje
               pokojnine.</p>
            </sp>
            <sp xml:id="SDZ6-Redna-16-2013-07-09.sp223">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>O vašem predlogu bo Državni zbor odločal v četrtek, v okviru glasovanj.</p>
               <p>Naslednje poslansko vprašanje pa bo zastavila gospa Sonja Ramšak, in sicer ministru
               za zdravje gospodu Tomažu Gantarju, ki je za današnjo sejo opravičen.</p>
            </sp>
            <sp xml:id="SDZ6-Redna-16-2013-07-09.sp224">

               <speaker>SONJA RAMŠAK (PS SDS):</speaker>

               <p>Hvala, spoštovana podpredsednica. Spoštovana ministrica, spoštovani minister!</p>
               <p>Moje vprašanje je namenjeno ministru za zdravje. Komisija za preprečevanje korupcije
               je 7. maja na svojem spletne portalu objavila ugotovitve v zadevi suma koruptivnega
               ravnanja odgovornih oseb Univerzitetnega kliničnega centra Ljubljana pri izvajanj
               pediatričnega kardiokirurškega programa, iz katerih izhaja, da sta tako mag. Darinka
               Miklavčič kot nekdanja generalna direktorica in s tem odgovorna oseba UKC Ljubljana
               in mag. Simon Vrhunec kot generalni direktor in s tem odgovorna oseba UKC Ljubljana
               pri sklepanju pogodb o operacijah otrok na srcu v ljubljanskem kliničnem centru
               kršila dolžna ravnanja v skladu z Zakonom o integriteti in preprečevanju korupcije.
               Oba preiskovanca naj bi po mnenju KPK izraelskemu kirurgu Mishalyju v štirih letih
               nezakonito omogočila en milijon 246 tisoč 114,44 evrov zaslužka za 150 operativnih
               dni oziroma opravljenih 358 operacij v obdobju od oktobra 2007 do decembra 2011 s
               sklenitvijo avtorske namesto podjemne pogodbe, ob vedenju, da navedeni kirurg dr.
               Mishaly nima ustrezne licence.</p>
               <p>Notranja revizijska preiskava, ki je bila v UKC odrejena na zahtevo gospoda Vrhunca,
               je opozorila, da mora imeti navedeni kirurg ustrezno licenco, zaradi česar so bili
               operativni posegi ustavljeni za dobo treh mesecev. V temu času je dr. Mishaly
               pridobil ustrezno licenco, opravljena so bila tudi pogajanja o vrednosti operativnega
               posega in po besedah gospoda Vrhunca sklenjena zakonita pogodba, ki naj ji ne bi
               mogel nihče oporekati.</p>
               <p>Kot je izhajalo iz pogodbenih obveznosti, pa naj bi bila usposobljena tudi dva
               domača kirurga za opravljanje zahtevnih operativnih posegov. Žal je eden od
               usposobljenih kirurgov odšel v tujino, drugi pa že izvaja velik del programa
               samostojno in tudi po oceni dr. Mishalyja korektno. Vsi si prizadevamo za zakonitost
               delovanja vseh institucij in predvsem za transparentno porabo davkoplačevalskega
               denarja, vendar se ob reševanju človeških življenj, še zlasti otroških, postavlja
               vprašanje, ali je človeško življenje, še zlasti otroško, na prvem mestu ali pa so na
               prvem mestu drugi interesi.</p>
               <p>Spoštovani minister, sprašujem vas:</p>
               <p>Ali drži, da obstaja razlika med ceno operativnih posegov, ki so se izvajali v
               okviru pediatričnega kardiokirurškega progama s strani Mishalyja v UKC Ljubljana, in
               med ceno oziroma stroški takšnih posegov v tujini, bistvena razlika v korist domačega
               programa?</p>
               <p>Oziroma:</p>
               <p>Kakšna je razlika v vrednosti oziroma ceni teh posegov, če so opravljeni doma
               oziroma v tujini?</p>
               <p>In še:</p>
               <p>Ali se je kdor koli ali katera koli odgovorna oseba okoristila na račun teh
               pogodb?</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp225">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam za vprašanje. V skladu s poslovnikom boste dobili odgovor.</p>
               <p>Nadaljujemo z gospodom Andrejem Čušem, ki bo poslansko vprašanje zastavil ministru
               za infrastrukturo in prostor gospodu Samu Omerzelu.</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp226">

               <speaker>ANDREJ ČUŠ (PS SDS):</speaker>

               <p>Hvala za besedo. Spoštovani gospod minister, ni verjetno prvič, da se že danes
               pogovarjamo o tej problematiki avtocestnega odseka Draženci–Gruškovje.</p>
               <p>Zakaj sem se sploh odločil, da postavim to vprašanje? V bistvu moram reči, da sem z
               vašimi zadnjimi odgovori bil zadovoljen. Dobil sem občutek, da se zavedate
               problematike in da jo razumete ter tudi podpirate reševanje v tej smeri. V bistvu ste
               mi tudi že predložili neko konkretno časovnico aktivnosti.</p>
               <p>Dobil sem občutek, da bo iz tega se nekaj zgodilo, da bo šlo to naprej. V končni
               fazi sem dobil tudi občutek, da se zavedate stanja slabe osnove infrastrukture v
               spodnjem Podravju. Sem pa s terena v zadnjih dneh dobil nekaj takih dvomov ali
               negativnih signalov.</p>
               <p>Namreč, vlečni konj vlade Alenke Bratušek, gospod Mišič, je napovedal pospešitev
               izgradnje predora Markovec ter povezav proti Hrvaški.</p>
               <p>S terena sem dobil več pobud, da postavim to poslansko vprašanje:</p>
               <p>Ali se bodo črpana sredstva za gradnjo avtocestnega odseka Draženci–Gruškovje
               namenila tudi za izgradnjo predora Markovec ter bližnjih cestnih povezav proti
               Hrvaški?</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp227">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-16-2013-07-09.sp228">

               <speaker>SAMO OMERZEL:</speaker>

               <p>Spoštovana predsedujoča, hvala za besedo. Spoštovani gospod Čuš, hvala za vprašanje.</p>
               <p>Moram reči, da ste mi izredno simpatični, kako skrbite za ta odsek in prav je tako.
               Lepo, da nekdo skrbi, da naši projekti tečejo, in točno nadzira, ali gredo v tisto
               smer, kot smo obljubili, ali ne.</p>
               <p>Moram reči, da smo pri načrtovanju rebalansa proračuna še posebno pozornost namenili
               slovenskim cestam. Ta segment tako pri vzdrževanju kot pri investicijah smo nekako
               ocenili kot enega od izredno občutljivih in zato smo sredstva, predvsem pri cestah –
               pa tu govorim predvsem pri državnih cestah – na nek način sredstva povečali.</p>
               <p>Pri konkretnem primeru odseka Draženci–Gruškovje še vedno ostajamo na stališču, ki
               je bilo že predstavljeno. Torej projekt nikakor ni ogrožen in ni v nikakršni povezavi
               s predorom Markovec. Predor Markovec je v fazi izgradnje in dejansko za ta del
               sredstva zagotavlja koncesionar. Pri samem odseku Draženci–Gruškovje pa gre za
               namenska sredstva, pri katerih v predlaganem rebalansu proračuna ni nikakršnih
               sprememb.</p>
               <p>Tako so skrbi odveč in prioriteta na tem odseku ostaja, tako kot je bilo
               predstavljeno, mislim, da dvakrat ali trikrat pri vaših vprašanjih v preteklosti.</p>
            </sp>
            <sp xml:id="SDZ6-Redna-16-2013-07-09.sp229">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Zdaj prehajamo na zadnje poslansko vprašanje danes, in sicer bo gospod Borut
               Ambrožič zastavil vprašanje ministrici za delo, družino in socialne zadeve in enake
               možnosti dr. Anji Kopač.</p>
               <p>Izvolite.</p>
            </sp>
            <sp xml:id="SDZ6-Redna-16-2013-07-09.sp230">

               <speaker>BORUT AMBROŽIČ (NeP):</speaker>

               <p>Hvala ponovno za besedo, predsedujoča. Lep pozdrav ponovno tudi ministrici in vsem
               prisotnim!</p>
               <p>Moje vprašanje je sledeče:</p>
               <p>Ali je Ministrstvo za delo, družino, socialne zadeve in enake možnosti pripravljeno
               za pripravo in sprejem Nacionalne strategije družbene odgovornosti v Sloveniji, kot
               to narekujejo številni evropski dokumenti?</p>
               <p>V preteklih letih, lahko govorimo že kar srednjeročno nazaj, natančneje 2005 je
               takratno resorno ministrstvo bilo določeno kot koordinator za vzpostavitev delovne
               pripravljalne skupine, ki bi to pomembno novo obliko poslovanja poskušalo
               skoordinirati oziroma implementirati, če želite, v družbeno ali državno stvarnost,
               saj nam trenutne posledice globalizacije in vsega, kar se dogaja v zvezi s finančnim
               in sploh gospodarsko krizo v svetu in posledično tudi v Sloveniji, kažejo, da je
               preobrazba slovenske in tudi podjetniške družbe nujna.</p>
               <p>Zatorej, da ne bom še enkrat ponavljal vprašanja:</p>
               <p>Ali so dejavnosti na ministrstvu v teku, da se zadeva, ki je nekako zaspala že v
               letu 2005, ponovno obudi in spravi v življenje?</p>
               <p>Hvala lepa.</p>
            </sp>
            <sp xml:id="SDZ6-Redna-16-2013-07-09.sp231">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospa ministrica, izvolite.</p>
            </sp>
            <sp xml:id="SDZ6-Redna-16-2013-07-09.sp232">

               <speaker>DR. ANJA KOPAČ MRAK:</speaker>

               <p>Hvala za besedo, gospa predsedujoča. Hvala za vprašanje, to je danes moje deseto ...
               Zdaj pa na to konkretno vprašanje.</p>
               <p>Ministrstvo za delo, družino in socialne zadeve in zdaj tudi enake možnosti ni bilo
               nikoli zadolženo za pripravo nacionalne strategije, ker gre pri tem vsebinsko za
               dokument, ki presega delokrog vseh državnih organov in posega v delokrog vseh
               državnih organov in gospodarskih subjektov in tako vsekakor presega tudi pristojnosti
               našega ministrstva. Ministrstvo je bilo z vidika družbene odgovornosti kot orodja
               socialnega dialoga tisto ministrstvo, ki se je ob vstopu v Evropsko unijo udeleževalo
               sestankov delovne skupine pri Evropski komisiji za družbeno odgovornost podjetij.
               Delovna skupina je prav zaradi poudarka socialnega dialoga izvorno organizacijsko
               spadala pod Generalni direktorat za zaposlovanje, že nekaj let pa si zaradi
               močnejšega poudarka na podjetniških vsebinah organizacijske dolžnosti deli z
               Generalnim direktoratom za podjetništvo.</p>
               <p>Do prejšnjega mandata je na pobudo Ministrstva za delo, družino in socialne zadeve
               obstajala tudi medresorska delovna skupina za družbeno odgovornost podjetij, ta je od
               pričetka članstva v OECD in s tem obveznostjo, da pri MGRT, torej Ministrstvu za
               gospodarski razvoj in tehnologijo, deluje nacionalna kontaktna točka OECD za
               izvajanje smernic za mednacionalne družbe, izgubila na pomenu in dokončno prenehala
               obstajati ob pregledu in ukinitvi različnih delovnih teles vlade v prejšnjem
               mandatu.</p>
               <p>Tako imenovana nacionalna strategija, ki jo omenjate, ima podlage v poročilu
               Komisije z naslovom Obnovljena strategija EU 2011–2014 za družbeno odgovornost
               podjetij, ki je bila sprejeta oktobra 2011. Sporočilo pravno ni zavezujoče in tudi iz
               vsebine je razvidno, da Komisija države članice vabi, da oblikujejo ali prenovijo
               načrte ali nacionalne sezname prioritetnih aktivnosti za promocijo družbene
               odgovornosti, nikakor tako ne gre za pripravo nacionalnih strategij. Poleg tega se
               omenjeni dokument navezuje ne le na vsebino OECD smernic za večnacionalne družbe, pač
               pa tudi na smernice Združenih narodov. Za to področje je zadolženo Ministrstvo za
               zunanje zadeve in vključuje področje človekovih pravic v gospodarstvu v širšem pomenu
               in s katerim so bile pred kratkim nadgrajene tudi OECD smernice. Obstaja civilna
               pobuda pod okriljem Ekviliba, ki pripravlja osnutek prioritet, ki naj bi jih
               Slovenija izvajala za področje družbene odgovornosti.</p>
               <p>Verjamem, da je prav, da pri oblikovanju pobude pride od spodaj navzgor, torej, da s
               področja gospodarstva povedo, kakšne so njihove potrebe, kaj bi želeli od države, in
               da se na podlagi tega s strani civilne družbe in predvsem gospodarstva oblikujejo te
               pobude in potem se opredelimo različni resorji, ne samo ministrstvo za delo, do teh
               pobud. Vsekakor pa naše ministrstvo, ki je vodilno na področju socialnega
               podjetništva pri uvajanju te oblike v Sloveniji, zelo spodbuja to socialno
               podjetništvo in preko tega tudi na nek način družbeno odgovornost podjetij. Pri nas,
               torej z vidika pristojnosti Ministrstva za delo, gre predvsem v tem trenutku, da
               poudarjamo pomen socialnega podjetništva, možnosti inovativnih praks in predvsem bolj
               odgovornega ravnanja podjetij.</p>
               <p>Vsekakor se strinjam, da je družbeno odgovorno vedenje s strani gospodarskih
               subjektov več kot potrebno, dobrodošlo, vsekakor pa ne gre, da bi lahko z neko
               strategijo ali kakršno koli pobudo, sporočilom to dosegli. To je tudi stvar neke
               opredelitve vsakega posameznika, predvsem pa vodilnih v našem gospodarstvu in ne
               nazadnje tudi nas, potrošnikov, da sankcioniramo tam, kjer je mogoče, pač vedenje
               različnih gospodarskih subjektov, ki ne ravnajo v smeri družbeno odgovornega
               vedenja.</p>
               <p>Hvala.</p>
            </sp>
            <sp xml:id="SDZ6-Redna-16-2013-07-09.sp233">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospa ministrica.</p>
               <p>Želite dopolnitev odgovora?</p>
               <p>Izvolite, gospod Ambrožič.</p>
            </sp>
            <sp xml:id="SDZ6-Redna-16-2013-07-09.sp234">

               <speaker>BORUT AMBROŽIČ (NeP):</speaker>

               <p>Hvala za odgovor, gospa ministrica.</p>
               <p>V bistvu ste delno definirali tudi sam pojem družbene odgovornosti, ki pomeni
               prostovoljni pristop vseh deležnikov k zavezi po etičnem, okoljskem in tudi, če
               želite, HRM delovanju vsake institucije, posledično lahko tudi rečemo državne in
               javne uprave.</p>
               <p>Veseli me, da je vse navedeno nekako v sferi spremljanja s strani resornega
               ministrstva. Strinjam se, da to področje vsekakor spada tudi v del okrog Ministrstva
               za gospodarstvo, lahko bi celo razširili na vsa ministrstva v Republiki Sloveniji.
               Kljub temu pa smatram, da bi ravno ta element prostovoljnosti, ki je nezavezujoč s
               strani evropskih dokumentov, ki tako obliko delovanja ali poslovanja reklamirajo ali
               priporočajo, nek impulz, ki ga lahko državna uprava sama na podlagi ugotovitev
               civilne družbe, kot ste sami povedali, tudi oblikuje v neki obliki resolucije ali pa
               nacionalne strategije. To bi še dodatno motiviralo tiste, ki v tako obliko delovanja,
               v katero spada tudi socialno podjetništvo ali pa tudi nekatere formalne oblike, ki so
               iz take oblike razmišljanja nastale, kot na primer zakon o zelenem javnem naročanju
               in podobno, prepriča, da je takšna oblika poslovanja in delovanja, ki ne verjame v
               zakon džungle kot neoliberalistični pristop kapitalizma, boljša kot do sedaj.</p>
               <p>Hvala lepa.</p>
            </sp>
            <sp xml:id="SDZ6-Redna-16-2013-07-09.sp235">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Izvolite, gospa ministrica.</p>
            </sp>
            <sp xml:id="SDZ6-Redna-16-2013-07-09.sp236">

               <speaker>DR. ANJA KOPAČ MRAK:</speaker>

               <p>Hvala za dodatno vprašanje.</p>
               <p>Na primer, na ministrstvu je bil razvit v okviru programa Progress že pred leti
               certifikat Družini prijazno podjetje, ki se je uveljavil predvsem med gospodarskimi
               subjekti, mi smo ga pa želeli prenesti tudi v širšo javno upravo. Tudi naše
               ministrstvo je pridobilo osnovni certifikat še v času Pahorjeve vlade, pa je vmes
               nekaj bilo narobe, tako da zdaj ponovno izpolnjujemo zaveze, ki smo jih takrat dali,
               zato ker verjamem, da je potrebno tudi v javni oziroma državni upravi biti zgled, da
               se da z družbeno odgovornimi praksami delati bolje, da so ljudje bolj zadovoljni,
               predvsem pa je to mogoče, če nas nič ne stane.</p>
               <p>Vaša pobuda z vidika, da bi pregledali, kaj vse bi bilo kot priporočilno vedenje
               tako za javno upravo kot za širši privatni sektor, vsekakor ni nepomembno. Je pa
               dejstvo, da je treba v današnjem času predvsem razmišljati, kako, s kakšnimi načini
               lahko dosežemo, da se bodo ti subjekti tako vedli, predvsem pa je treba primer dobrih
               praks v družbi izpostavljati.</p>
               <p>Zdi se mi, da če sprejmemo neko strategijo, k temu ne bomo toliko prispevali, kakor
               če izpostavimo dobre prakse in širimo to, da je mogoče tudi na družbeno odgovoren
               način peljati uspešno podjetje, da so dejansko to podjetja, kjer so tako delavci
               zadovoljni kot tudi kupci in pa tudi ustvarjajo dobiček.</p>
               <p>Torej tudi na ta način z družbeno odgovornim vedenjem je moč ustvarjati dobiček, ki
               pa je mantra v neoliberalnem pojmovanju sveta.</p>
            </sp>
            <sp xml:id="SDZ6-Redna-16-2013-07-09.sp237">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>S tem smo zaključili današnja poslanska vprašanja. Hvala lepa ministrici, vsem, ki
               so vprašanja odgovarjali, vsem poslankam in poslancem želim prijeten dan še
               naprej.</p>
               <p>S tem tudi prekinjamo to točko dnevnega reda, nadaljevali pa jo bomo v četrtek, 11.
               julija, ko bo Državni zbor v okviru glasovanj odločal o predlaganih sklepih. Hvala. S
               tem prekinjam sejo. <stage>(SEJA JE BILA PREKINJENA 9. JULIJA 2013 OB 16.50.)</stage>
               </p>
            </sp>
         </div>
      </body>
   </text>
</TEI>
