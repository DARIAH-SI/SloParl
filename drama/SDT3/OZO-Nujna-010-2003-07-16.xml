<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT3-OZO-Nujna-010-2003-07-16">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za obrambo</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-24+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">2235ED2703F230A2C1256D64003B4740</idno>
               <idno type="custom" subtype="day">3D928F37F60569A5C1256D660038BD77</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=magdt&amp;uid=3D928F37F60569A5C1256D660038BD77</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT3-OZO-Nujna-010-2003-07-16.OZO" n="010">
               <name>Nujna</name>
               <date when="2003-07-16"/>
            </setting>
         </settingDesc>
         <particDesc>
            <listOrg>
               <org xml:id="SDT3-OZO-Nujna-010-2003-07-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT3-OZO-Nujna-010-2003-07-16.OZO">
                        <orgName key="OZO">Odbor za obrambo</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA OBRAMBO</stage>
            <stage type="session">10. nujna seja</stage>
            <stage type="date">(16. julij 2003)</stage>
            <stage type="chairman">Sejo je vodil Rudolf Petan, predsednik odbora.</stage>
            <stage type="time">Seja se je pričela ob 15.18 uri.</stage>


            <sp xml:id="SDT3-OZO-Nujna-010-2003-07-16.sp1">

               <speaker>PREDSEDNIK RUDOLF PETAN:</speaker>

               <p>... potem bom pa ponovil za magnetogram. Pričenjam 10. nujno sejo odbora državnega
               zbora Republike Slovenije za obrambo. Lep pozdrav vsem članom, ki ste prišli na sejo.
               Lep pozdrav tudi vabljenim, predvsem ministru za obrambo, ki se je kljub temu, da je
               imel že dogovorjene termine, tam nekako preuredil in je se prilagodil dogajanju v
               parlamentu. Lep pozdrav tudi gospodu Bogataju. Predstavnikom medijev.</p>
               <p>V skladu s poslovnikom naj vas obvestim, da so se opravičili: Dorijan Maršič, Jože
               Avšič, Miran Jerič, Silva Črnugelj, Valentin Pohorec in Igor Štemberger. V skladu s
               poslovnikom pa nadomeščajo: gospoda Cimpermana gospod Kelemina, gospoda Pukšiča
               gospod Jerovšek.</p>
               <p>Z vabilom ste dobili tudi dnevni red. Predlagam, da se dnevnega reda držimo.</p>
               <p>In predlagam, da takoj preidemo na to
                  <title>VSEBINSKO TOČKO</title>, ki je samo ena -
                  <title>URESNIČEVANJE RESOLUCIJE O STRATEGIJI NACIONALNE VARNOSTI REPUBLIKE SLOVENIJE
               IN SPLOŠNEGA DOLGOROČNEGA PROGRAMA RAZVOJA IN OPREMLJANJA SLOVENSKE VOJSKE V LUČI
               UKREPOV PROGRAMA ZA UČINKOVIT VSTOP V EVROPSKO UNIJO.</title>
               </p>
               <p>In sicer obrazložil bi tudi, zakaj je ta nujen sklic. Dejstvo je, da smo v
               Sloveniji, in se pravi tudi preko našega odbora, v parlamentu sprejeli, omenil bi
               predvsem dva dokumenta. Splošni, dolgoročni program razvoja in opreme slovenske
               vojske in pa resolucijo o strategiji nacionalne varnosti. Od nedelje, panekako velja
               tudi koalicijski dokument, ki ima naslov, program za učinkovit vstop v Evropsko
               unijo. In na strani 17 tega dokumenta, ki je bil razdeljen tudi, mislim, da
               novinarjem, je pod C.2.1 Prerazporeditev izdatkov. Točka, mislim, da je točka 2.E.I,
               to se pravi, da vlada bo proračun za leto 2004 oblikovala tako, da bo racionalizirala
               stroške zagotavljanja nacionalne varnosti. Ker je to zelo širok pojem, bi bilo dobro,
               da bi bili v odboru, člani odbora obveščeni, kaj v bistvu to pomeni. Ali to pomeni,
               ali to pomeni zastoj v profesionalizaciji, ali to pomeni zastoj pri razvoju in
               opremljanju slovenske vojske, ali pomeni sprememba tega, kar je opredeljeno v aktih,
               predvsem v teh dveh, ki sem jih naštel in so sprejeti in veljajo. Ali to pomeni
               obveznosti, za katere smo se opredelili pri vključevanju v Evropsko unijo, da pomeni
               to neke strukturne spremembe, ali to pomeni revidiranje teh dokumentov. Kajti, če to
               pomeni, da se tega ne bomo držali, to kar je zapisano v teh dveh dokumentih, potem je
               pač potrebno dokumente revidirati in spremeniti, ker če ne smo neverodostojni.
               Dejstvo je, da smo sprejeli določene obveze pri vključevanju v evroatlantske
               strukture in vsak odmik od tega pomeni, da moramo ponovno ovrednotiti te dokumente in
               jih spremeniti. To je verjetno možno, dovoljeno. Nič posebnega, vendar je to potrebno
               storiti. In zato, da ne bi prišlo, ker je pač sedaj poletje in je seveda dober teren
               za vse mogoča natolcevanja, takšna ali drugačna, ki lahko škodijo Sloveniji, sem
               smatral za svojo dolžnost, da smo ostali na odboru za obrambo obveščeni, kaj to
               pomeni in moram povedati, da sem želel tudi govoriti z ministrskim predsednikom
               gospodom Ropom, pogovarjal sem se s predstavnikom kabineta. In želel sem imeti
               kvalificiranega sogovornika, ki nam bo lahko raztolmačil kaj to pomeni, da ne bi
               prišlo potem mogoče do dvojnih tolmačenj ali pa različnih tolmačenj, in kot sem
               omenil bi lahko prišlo do škode. In očitno je to minister tisti, ki je dovolj
               verodostojen. No, seveda ni dvoma da ne bi bil, ampak vseeno, da ker je to zaenkrat
               še koalicijski program, ali dokument, bi naprosili ministra, da nam poda in nam
               razloži, kaj pomeni tisti stavek v tem dokumentu, ki bi naj od nedelje že veljal.
               Gospod minister imate besedo, in tako kot mislim, da je prav, da nam to razložite,
               vas prosimo, da nam podate te informacije. Izvolite.</p>
            </sp>
            <sp xml:id="SDT3-OZO-Nujna-010-2003-07-16.sp2">

               <speaker>DR. ANTON GRIZOLD:</speaker>

               <p>Hvala. Spoštovani gospod
               predsednik, hvala za besedo. Spoštovana gospa poslanka, spoštovani poslanci,
               predstavniki medijev. Ker ste mi že dali besedo, bi jaz vendarle izkoristil in
               informiral člane odbora za obrambo nekoliko širše in dal več informacij, kaj se
               dogaja, oziroma kateri procesi tečejo na področju nacionalne obrambe in seveda na
               koncu bom zelo konkretno govoril tudi o tistem delu tega delovnega gradiva, ki omenja
               ta stavek, ki ste ga vi omenili.</p>
            </sp>
            <sp xml:id="SDT3-OZO-Nujna-010-2003-07-16.sp3">

               <speaker>PREDSEDNIK RUDOLF PETAN:</speaker>

               <p>Izvolite, gospod.</p>
            </sp>
            <sp xml:id="SDT3-OZO-Nujna-010-2003-07-16.sp4">

               <speaker>DR. ANTON GRIZOLD:</speaker>

               <p>Hvala lepa. Torej, najprej naj rečem, da v okviru priprav za nadaljnje uresničevanje
               ključnih projektov programa dela vlade za letošnje in prihodnje leto, smo proučili
               tudi stanje na področju obrambe in seveda varstvo pred naravnimi in drugimi
               nesrečami. Posledica teh ocen, naših, je predlog programa za učinkovit vstop v
               Evropsko unijo, ki je po mojem vedenju še vedno delovno gradivo, na katerega v skladu
               z razpravami konec prejšnjega tedna, ministri dajemo predloge za dopolnitev in
               dokončno oblikovanje. Mislim, da je 17., je tisti datum, ko se bodo te pripombe,
               sugestije sprejemale, potem se bo pa dokument dokončno oblikoval. Če pa govorim,
               gospod predsednik, tako kot sem v uvodu omenil, o področju obrambe in varstva pred
               naravnimi in drugimi nesrečami, pa mi dovolite, da predstavim stanje, ki je v tem
               trenutku naslednje. Na področju obrambnega sistema se v glavnem uresničujejo vsi
               ključni projekti, ki smo jih zastavili. Kaj to pomeni? Nadaljuje se uveljavljanje
               nove strukture in organizacije slovenske vojske, v skladu z vsemi sprejetimi
               dokumenti, torej zmanjšuje se njena vojna sestava in pri uresničevanju letnega načrta
               preskok 2003 ni bistvenih zakasnitev. Nove formacije bodo v celoti izdelane do 30. 9.
               2003 in popolnjene do konca leta 2003. Nadalje, nadaljujejo se aktivnosti za
               polnopravno članstvo Slovenije v zvezi Nato. In sicer vse poteka v skladu s časovnico
               reform, ki smo jih, ki ga je vlada in tudi vaš odbor, kot veste, jo je sprejel marca
               letošnjega leta. Sedaj intenzivno proučujemo paket 57.-ih predlogov ciljev, ki smo
               jih dobili od Nata v juniju. In teh 57 predlogov ciljev naj bi predstavljalo
               prispevek Slovenije v sistem kolektivne obrambe. Nadaljuje se intenzivno uvajanje
               poklicne vojske. Doslej je bilo zaposlenih 467 delavcev, od tega 376 pripadnikov
               slovenske vojske. Ostalo so v glavnem nadomestne zaposlitve. Do konca leta bo dodatno
               zaposlenih še okoli 300 pripadnikov slovenske vojske, predvsem vojakov.
                  Opuščanje izvajanje vojaške
               dolžnosti teče v skladu z načrtom. Pripravljamo aktivnosti za letošnje pridobivanje
               prostovoljcev za rezervno sestavo in urejamo vse potrebne pogoje za prostovoljno
               služenje vojaškega roka. Upam si reči, da bomo še v tem mesecu imeli pripravljen
               predlog uredbe za prostovoljno služenje na vladi.</p>
               <p>Nadalje, načrtno poteka ključni projekt, ki ga imenuje Provoj, ki kompleksno
               obravnava, kot veste, uvajanje poklicne vojske s prostovoljno rezervo. Spomladi, kot
               sem vas tudi že obvestil, je začel z delom center za usposabljanje v Vipavi.</p>
               <p>Pri posodabljanju vojske je trenutno v realizaciji 77 različnih pogodb, 13 je
               sklenjenih letos, pripravlja pa se še vrsto pogodb na področju zvez, logistike,
               streliva in podobno.</p>
               <p>Na področju normativne dejavnosti smo v glavnem sprejeli vse najpomembnejše
               izvršilne predpise. Zaključujemo spremembo pravil službe v Slovenski vojski in še
               nekatere druge akte.</p>
               <p>Nadalje, v skladu z načrti teče tudi delovno področje varstva pred naravnimi in
               drugimi nesrečami. Uveljavljena je nova teritorialna organizacija uprave. Prvo
               polovico leta smo se zlasti angažirali pri vzpostavljanju sistema ocenjevanja škode
               po nesrečah. V teh dneh pa začenja tudi pilotski projekt, kot veste, ministrstva za
               zdravje, ministrstva za obrambo, policije, ministrstva za promet, za nudenje nujne
               medicinske pomoči s pomočjo helikopterjev.</p>
               <p>V okviru iskanja najoptimalnejših, najracionalnejših rešitev. Tako smo pri
               vzpostavljanju celovitega konsistentnega nacionalno-varnostnega sistema Slovenije in
               pri tem upoštevajoč tudi, da rebalans proračuna za 2003 upošteva vse ključne projekte
               ministrstva za obrambo, v zadnjem obdobju intenzivno razvili sodelovanje pri
               posameznih projektih z drugimi resorji. Gospod predsednik, sproti sem vas obveščal o
               teh konkretnih projektih, ki jih ima ministrstvo za obrambo, recimo, z ministrstvom
               za gospodarstvo, za promet in nekaterimi drugimi. Med temi bilateralnimi projekti je
               tudi sodelovanje ministrstva za obrambo in ministrstva za notranje zadeve. Del tega
               sodelovanja je omenjen tudi v obravnavanem predlogu programa za učinkovit vstop v
               Evropsko unijo, in sicer, tako kot ste povedali, na 17. strani, ki govori o
               racionalizaciji stroškov pri zagotavljanju nacionalne varnosti. S tem v zvezi je v
               programu besedilo, ki bo dočakalo še spremembe, saj govori o preusmeritvi <stage>(pač beseda
               "preusmeritvi")</stage>, znatnega števila zaposlenih v Slovenski vojski v policijske naloge
               za varovanje schengenske meje ter o skupni uporabi zrakoplovov, plovilin tako naprej.
               Da ne bi bilo nejasnosti, da se ne bi s tem besedilom razumelo, da se zaustavlja
               kakršnekoli reforme, izvajanje reform v Slovenski vojski in druge projekte, seveda bo
               doživelo popravek, poslal sem ga tudi že v urad predsednika vlade.</p>
               <p>Glede na dosedanje aktivnosti in proučevanje tega projekta, da tako rečem, torej
               sodelovanja vojske in policije v okviru projekta Schengen, je stališče našega
               ministrstva naslednje: možno je razviti sodelovanje med vojsko in policijo, po našem
               mnenju, zlasti tako, da bi razširili naloge vojske, in sicer tako, da bi vojska lahko
               sodelovala in nudila pomoč policiji pri globinskem varovanju meje. Analize -
               poudarjam, smo še v fazi analiz - ureditve v drugih državah, predvsem so za nas
               pomembne članice Evropske unije, kot sta, recimo, Francija, Italija, v ta namen
               uporabljajo, kot veste, paravojaške formacije, kot so recimo orožniki in
               karabinjerji. Medtem ko Grčija in Avstrija dopuščata sodelovanje vojske pri izvajanju
               te vrste nalog, torej globinskem varovanju mej. Glede na celovitost reforme, ki jo
               imamo v obrambnem sistemu, in tudi glede na dejstvo, da je problem zunanje meje
               Evropske unije vezan le na določeno časovno obdobje, se nam zdi povsem nesmotrno
               vzpostavljati novo oboroženo strukturo, kot so, recimo, orožniki, to je omenjeno, ali pa neke vrste
               karabinjerji. Smiselno pa je s spremembo, recimo, zakona o obrambi razširiti naloge
               vojske tako, da bi lahko sodelovala in nudila asistenco policiji na kopnem, morju,
               zraku, pri čemer, poudarjam, pripadniki vojske ne bi imeli policijskih pooblastil.
               Poudarjam, gospod predsednik, da iščemo takšne rešitve, ki so, bi rekel, v kontekstu
               kulturnih civilizacijskih norm. Predvsem, seveda, nas zanimajo članice Evropske
               unije, njihove rešitve, in da se izognemo dvema skrajnima pastema, da bi prišlo do
               militarizacije policije ali obratno, politizacije vojske. Tem skrajnostim oziroma
               negativnim pojavom se bomo pri oblikovanju teh rešitev absolutno izognili, ker vemo,
               za kaj gre.</p>
               <p>Ampak s stališčem, ki sem ga prej omenil, bi lahko omogočili naslednje: prvič,
               povečali skupne zmogljivosti za varovanje zunanje meje Evropske unije; nadalje,
               namensko bi uporabljali zračna in vodna plovila vojske pri, recimo, globinski zaščiti
               slovenskih meja; nadalje v tem kontekstu je možno najti prerazporeditve določenega
               števila vojaških oseb v policijo, ki jih seveda v vojski ni mogoče perspektivno
               razporediti; zagotavljali bi medsebojno sodelovanje, zagotavljali bi določeno
               infrastrukturo, ki je sedaj vojaška, bi jo naredili večnamensko, torej bi uporabljali
               tudi za varovanje meje.</p>
               <p>Skratka, ti razmisleki in te rešitve gredo v smer racionalizacije in učinkovitosti
               celotne nacionalno-varnostne strukture - torej povezati državne organe, institucije,
               racionalno, kot pač si jo lahko Slovenija kot sodobna država privošči. Pri tem pa nam
               izkušnje članic Evropske unije služijo za vzor, nikakor pa ne za to, da bi prenašali
               izkušnje.</p>
               <p>In še nekaj bi rad poudaril, gospod predsednik, ko bodo te rešitve dodelane oziroma
               ko bodo te analize dale nek rezultat, ko bomo model iskali, bomo iskali politično
               stališče oziroma stališče državnega zbora, tudi v prvi vrsti odbora za obrambo in
               sploh državnega zbora, da ne govorim pozicija, opozicija, pri tem seveda se mi zdi,
               da ta delitev ne sme igrati nobene vloge, kajti gre za državni interes "par
               exellance".</p>
               <p>Zdaj, če omenjene rešitve, ki so ta trenutek prisotne na ministrstvu za obrambo,
               ocenjujem z vidika sprejetih strateških in razvojnih dokumentov, ki ste jih vi tudi
               omenili, lahko rečem, da ima taka rešitev, ki jo mi zdaj vidimo, podlage v resoluciji
               o strategiji nacionalne varnosti, recimo, v točki 4.2, kjer govori o obrambi
               politiki, govori tudi o prožnejši organizacijski strukturi vojske, ki bo sposobna
               primernega odzivanja zavse oblike vojaškega ogrožanja, kot tudi uresničevanja
               sprejetih mednarodnih obveznosti. Podobno, seveda, če omenjam resolucijo o strategiji
               nacionalne varnosti, lahko omenim tudi točko 5.2, kjer je govora, da je vojska
               nosilec primarno vojaške obrambe, poleg teh temeljnih pa lahko opravlja tudi druge
               naloge, določene z zakonom. No, in druga podlaga je splošni dolgoročni program
               razvoja in opremljanja slovenske vojske, točka 3.2 kot osnovni cilj preoblikovanja
               vojske postavlja krepitev mirnodobnega dela zadelovanje v miru in kriznih razmerah v
               tem širšem strateškem in regionalnem okolju. Točka 3.3.2 tudi poudarja, da je
               temeljni namen oblikovanje sil za posredovanje v Sloveniji zagotoviti pripravljene
               sile za zaščito in podporo nacionalnih interesov v miru</p>
               <p>Torej dejstvo je, da splošni dolgoročni program razvoja in opremljanja slovenske
               vojske ta trenutek ni usklajen z najnovejšimi zakonskimi spremembami, to vemo vsi. In
               če spomnim vse prisotne, lani v aprilu, ko je vlada sprejela spremembe sistema
               popolnjevanja vojske,  je
               sprejela tudi odločitev, da se pripravi strateški pregled obrambe. In na njegovi
               podlagi, ko ga dokončamo, se pripravi dopolnitev splošnega dolgoročnega programa
               razvoja in opremljanja slovenske vojske od 2007-2015. Glede na sugestije zveze Nato
               smo to nalogo bili primorani prolongirati. Zakaj? Po končanem prvem in drugem krogu
               pristopnih pogovorov marca letos, ko je vlada sprejela časovnico za izvedbo reform v
               procesu vključevanja v Nato, smo jo Natu posredovali, kot veste, 24.3.2003, časovnico
               je potrdil tudi vaš odbor in odbor za zunanjo politiko. Torej, v 9. točki te
               časovnice in v delu o obrambnih vojaških zadevah je dopolnitev splošnega dolgoročnega
               načrta prestavljena, kot veste, do konca letošnjegaleta; tam so tudi navedeni
               razlogi. Ključni razlog je, da smo letos v juniju šele sprejeli teh 57 predlogov
               ciljev, ki jih mora Republika Slovenija zagotoviti za sistem kolektivne obrambe. Zato
               bo treba tudi te cilje vključiti v spremembe splošnega dolgoročnega programa.
               Predvidoma bomo v teh spremembah upoštevali tudi omenjeno, če se bo vlada tako
               odločila, omenjeno razširitev nalog vojske.</p>
               <p>Torej, kljub določenim nastavkom v že sprejetih političnih dokumentih brez spremembe
               zakona o obrambi vključevanja vojske v to tako imenovano globinsko varovanje meje
               seveda ni mogoče, tako kot sem prej povedal. In zato se zavedamo, da je potrebno za
               spremembe in dopolnitve zakona o obrambi dvotretjinsko soglasje, podpora, in ker gre,
               kot sem prej omenil, za državni interes "par exellance", bo nujna tudi taka širša
               politična razprava, ko pridemo do teh ključnih rešitev.</p>
               <p>Mi pa, kot veste, spoštovani gospod predsednik, pripravljamo dopolnitve zakona o
               obrambi, tudi iz razlogov, ki smo jih prej omenili. V obdobju, ko nismo dobili
               povabila za članstvo v Nato, in tudi v obdobju po obeh fazah pogovorov za zvezo Nato
               smo še oblikovali nekatere rešitve, ki jih moramo nujno vključiti v zakon o obrambi.
               To je ena stvar.</p>
               <p>Druga, ki sem jo pa tudi napovedal, je pa reševanje statusnih neskladij. Medtem smo
               veliko postorili. Deloma smo problem tudi že reševali v praksi, pa vendarle sistemska
               rešitev čaka v dopolnitvi zakona o obrambi.</p>
               <p>Spoštovani gospod predsednik, če zaključim. Ključni projekti v ministrstvu za
               obrambo, povezani z Natom in Evropsko unijo, predvsem pa s preoblikovanjem obrambnega
               sistema, se nadaljujejo, brez večjih zapletov in kasnitev. Predvideno sodelovanje, o
               čemer je govora bilo danes tukaj in o čemer je govora tudi v dokumentu, ki ste ga
               citirali, pa je pogojeno s spremembo zakonodaje in spremembo vseh operativnih
               dokumentov, ki pa, poudarjam, na ključne projekte ne sme in ne more vplivati. Hvala.
           </p>
            </sp>
            <sp xml:id="SDT3-OZO-Nujna-010-2003-07-16.sp5">

               <speaker>PREDSEDNIK RUDOLF PETAN:</speaker>

               <p>Hvala, gospod minister. Dovolite mi, preden bi dal vašo predstavitev v razpravo, da
               vam postavim dve relativno konkretni vprašanji.</p>
               <p>Prvo vprašanje se nanaša na splošni dolgoročni razvoja in opremljanja slovenske
               vojske, in sicer  točka 3.4 -
               dejavnosti v zvezi s preoblikovanjem slovenske vojske, to piše takoj v prvem
               odstavku: "10. motorizirani bataljon slovenske vojske bo dokončno oblikovan do konca
               leta 2002. Oblikovanje 20. motoriziranega bataljona se bo pričelo leta 2004." Pa me
               zanima konkretno, kako je, kakšno je sedaj stanje na tem področju. S tem, da bi
               mogoče najprej to, kakšno je stanje, potem pa kaj to pomeni v luči tega dokumenta, ki
               velja, recimo, od nedelje naprej.</p>
               <p>In drugo, čisto konkretno: ali ukrep varčevanja, če lahko tako rečem, ali
               racionalizacije lahko pripelje do zastoja profesionalizacije v slovenski vojski?</p>
               <p>To bi bili dve vprašanji. Nič me ne moti, če si vzamete čas, pa se še posvetujeta,
               tako da tu nič ne gori. Vemo, da vsak ne more...</p>
            </sp>
            <sp xml:id="SDT3-OZO-Nujna-010-2003-07-16.sp6">

               <speaker>DR. ANTON GRIZOLD:</speaker>

               <p>Ali lahko ponovite to drugo?</p>
            </sp>
            <sp xml:id="SDT3-OZO-Nujna-010-2003-07-16.sp7">

               <speaker>PREDSEDNIK RUDOLF PETAN:</speaker>

               <p>Drugo je vprašanje je: ali ta dikcija "racionalizacija, varčevanje" lahko pomeni, da
               bi prišlo do zastoja v profesionalizaciji v slovenski vojski? Izvolite, gospod
               minister.</p>
            </sp>
            <sp xml:id="SDT3-OZO-Nujna-010-2003-07-16.sp8">

               <speaker>DR. ANTON GRIZOLD:</speaker>

               <p>Hvala za vprašanje. Kar se tiče 10. bataljona, spoštovani gospod predsednik, naloga
               je opravljena, tako kot tam piše, 10. bataljon je postavljen. Seveda pa smo tam tudi
               napisali, eno je postavitev 10. bataljona, torej kadrovska zagotovitev, individualna
               in skupna oprema in infrastruktura, drugo pa je operabilnost, kdaj bo ta bataljon,
               kdaj ga lahko damo, recimo, kot bataljon v izvajanje nekih nalog. Deloma, kot veste,
               posamezni deli tega bataljona že v zadnjih dveh letih aktivno sodelujejo v Bosni in
               Hercegovini, tako da vsakih šest mesecev rotiramo, od lanskega leta pa tudi eno četo,
               kar se tega tiče. Mi gremo zdaj že hitreje, kot smo predvidevali, v popolnitev 20.
               bataljona. Upam, da bo prišel načelnik, da vam bo lahko postregel še s kakimi
               podatki, torej številčnimi, ta trenutek, kje smo. Nobenih večjih zastojev ali pa
               kakih večjih problemov ni. Seveda poskušamo zagotoviti vse. Ne samo, da smo postavili
               ta bataljon kadrovsko in ga zdaj zaključujemo tudi z opremljanjem, temveč ga tudi
               intenzivno usposabljamo.</p>
               <p>Kar se tiče racionalizacije vzdrževanja, mislim, da sem že prej povedal. Ta
               racionalizacija, vsaj v razpravah, v katerih jaz sodelujem, na vladi in tudi v okviru
               koalicije, ne pomeni in ne sme pomeniti zastoja v kateremkoli od teh ključnih
               projektov, bodisi Provoja, torej vzpostavljanja poklicne vojske s prostovoljno
               rezervo, bodisi, recimo, reorganizacije vojske in tako naprej. V tem duhu tudi
               pripravljamo, recimo, rebalans proračuna ali pa nek nov načrt proračuna za leto 2004
               in 2005 oziroma predlog proračuna ministrstva za obrambo 2004-2005 in v tem kontekstu
               bomo šli tudi v pogovore.</p>
            </sp>
            <sp xml:id="SDT3-OZO-Nujna-010-2003-07-16.sp9">

               <speaker>PREDSEDNIK RUDOLF PETAN:</speaker>

               <p>Dobro. Samo še podvprašanje v zvezi s to profesionalizacijo: ali bi to lahko pomenilo
               mogoče zastoj pri novih zaposlitvah? Recimo, bilo je planirano, imeli ste plan toliko
               novih zaposlitev v tem obdobju, toliko v tem - ali bi to lahko to pomenilo?</p>
            </sp>
            <sp xml:id="SDT3-OZO-Nujna-010-2003-07-16.sp10">

               <speaker>DR. ANTON GRIZOLD:</speaker>

               <p>No, racionalizacija na ravni celotne države lahko pomeni, da se mi, kot vsi resorji,
               recimo, pomenimo o intenzivnosti zaposlovanja. Torej, da ne bomo vse na začetku leta
               ali pa sredi leta zaposlili, mislim seveda na vojsko in policijo. Lahko bi to tudi
               pomenilo določeno manjše število, recimo, manj zaposlitev v enem letu, pa več v
               naslednjih letih. Vendar, gospod predsednik, mislim, da je to neka običajna
               fleksibilnost, recimo, programa vsake vlade. Podobno smo počeli že tudi v
               preteklosti. In zaenkrat, kot pravim, tisto, kar mi skrbimo s tega strokovnega vidika
               in tudi političnega, da ne prihaja do večjih težav pri uresničevanju naših načrtov.
               Zaenkrat lahko rečem, da se ti načrti, tako kot smo jih zapisali, kar se tiče 10.
               bataljona, kar se tiče zdaj tudi nadaljevanja popolnjevanja 20. in tako naprej, da se
               zadeve uresničujejo tako, kot smo načrtovali. In, seveda, vse to ne vpliva tudi na
               naš pomemben projekt, to je ukinjanje splošne vojaške obveznosti v miru.</p>
            </sp>
            <sp xml:id="SDT3-OZO-Nujna-010-2003-07-16.sp11">

               <speaker>PREDSEDNIK RUDOLF PETAN:</speaker>

               <p>Hvala lepa.  Da ne bi bilo to
               umišljeno, kot neko zasliševanje pač gre za informacije.</p>
               <p>Vi ste sam že omenil, da ni samo za goste, da sprejmemo ali se odločimo za
               profesionalizacijo, da zaposli recimo tudi nove vojake to mora biti tudi logistično
               podprto. Jaz prej namenoma tudi nisem bral, to kar je tudi zapisano že kar na drugi
               strani tega splošnega dolgoročnega progama opreme, ker navsezadnje piše tudi, pa bom
               sedaj prebral, ampak vi ste že dejansko odgovoril.</p>
               <p>Obramba države, sodelovanje v operacijah v podporo miru morebitno sodelovanje
               Republike Slovenije v kolektivni obrambi in izvajanje operacij izven ozemlja Nato
               zahteva večjo prožnost in večnamenskost zmogljivosti obrambnega sistema. Slovenska
               vojska mora biti za to sposobna izvajati premike na večje razdalje z ustrezno ognjeno
               močno in zaščito, imeti mora visoko kakovosten kader in opremo ter zadostno bojno in
               logistično podporo. O tem ste že vi sami v bistvu tudi odgovoril, tako da, mislimda,
               je dobro, da prej nisem bral, ampak sedaj je to samo dopolnitev tistega kar ste v
               bistvu že odgovoril. Sedaj pa oddajam te vaše odgovore v razpravo. Ali želi kdo od
               članov odbora, ali postaja kakšno vprašanje? Gospod Jerovšek.</p>
            </sp>
            <sp xml:id="SDT3-OZO-Nujna-010-2003-07-16.sp12">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Mislim, da je prav, da ste ažurno reagirali na ta
               dokument, kajti ta dokument ima v teh točkah, čeprav so drobne vrstice, ne omenite
               strateških in doktorinarnih dokumentov.</p>
               <p>Sedaj, ne vem pa, če mene občutek vara, čeprav je gospod minister dosti suvereno
               razložil, kaj se je do sedaj zgodilo v slovenski vojski, sem pa imel skozi občutek,
               kot da ste ta dokument, kot minister za obrambo dobil v roke šele po njenem nastanku
               in ste se tudi zavaroval s tem, da jeto delovno gradivo, čeprav je bilo predstavljeno
               na svetovnih konferencah in koalicijskem usklajevanju, kot novi katekizem.</p>
               <p>Vi ste podal tu tudi v pojasnilo, da seveda, če bi bilo mišljeno tako, kot je tu
               zapisano, potem si jaz, ne znam razlagati, da če bi bila vojska usmerjena v naloge
               varovanja schengenske meje, da bi lahko shajala brez policijskih pooblastil, kajti
               mejo je treba varovati aktivno, vi pa ste seveda pojasnili, da bi bile to naloge v
               globinskem varovanju, tako da, se je predsedniku vlade zelo čudno za moje pojme
               zapisalo, kajti to navaja na povsem druge stvari.  Meni je glavno vprašanje to ali se je to kar tako prek palca
               pisalo ali je bilo ministrstvo pripravljeno k pripravi, to je razmišljanjem kje se da
               racionalizirat, kako se racionalizira. Ali je bil ta papir zgolj v propagandne
               namene, kar iz nekaterih drugih poglavij, ki pa seveda niso stvar razprave na tem
               odboru, meni tako deluje. Jaz bi obžaloval tudi, da tu obstroirajo predstavniki,
               poslanci dveh strank ali pa vsaj ene stranke, ki ima več članov v tem odboru prav
               gotovo niso vsi zadržani v tem trenutku. Ne vem, to ignoranco si ne znam domišljati
               oziroma očitno ti poslanci smatrajo, da je ta dokument že dokončen in da o njem ni
               dovoljena več razprava. Hvala lepa.</p>
            </sp>
            <sp xml:id="SDT3-OZO-Nujna-010-2003-07-16.sp13">

               <speaker>PREDSEDNIK RUDOLF PETAN:</speaker>

               <p>Hvala, gospod Jerovšek. Gospod minister.</p>
            </sp>
            <sp xml:id="SDT3-OZO-Nujna-010-2003-07-16.sp14">

               <speaker>DR. ANTON GRIZOLD:</speaker>

               <p>Kar se tiče tega dokumenta s prej omenjenim naslovom, moj predlog je bil, da se
               naslov spremeni. Tako kot sem ga jaz razumel in moram takoj na začetku povedati pri
               tem smo sodelovali, vsi resorji, ampak seveda ta inačica o kateri sedaj govorim, da
               bo postala celovit program, do 17. pač dajemo pobude in sugestije. Ta inačica je bila
               na neki točki predstavljena, torej vsi pa smo sodelovali in ta inačica seveda po moji
               oceni ne vsebuje celovitega programa oziroma ne zajema vseh resorjev. Tako kot smo se
               pogovarjali to tudi ni bil namen na točki, recimo, koalicijskega usklajevanja, ampak
               je bolj izpostavljen finančno, ekonomski, socialni vidik, če hočete.Če se bomo sedaj
               odločili, moj predlog gre v tej smeri, bodo seveda v ta dokument vključeni vsi
               podsistemi, vključno z vojaško obrambnim, vključno z notranje varnostnim, s
               kulturnim, če hočete in vsemi in z nekaterimi drugimi. Torej, tako kot sem jaz
               razumel kot resorni minister pri nastajanju tega dokumenta in smo tudi v urad
               predsednika sporočili ključne naloge ministrstva v letu 2003 in 2004. Zato seveda jaz
               ta dokument razumem kot, recimo, program ključnih nalog in prioritet delovanja vlade
               konce letošnjega leta, skratka do konca mandata. V tem smislu smo mi tudi
               sodelovali.</p>
               <p>Naj še enkrat spomnim to kar sem prej na začetku govoril. Ministrstvo za obrambo od
               vsega začetka od kar sem prevzel ta resor poskušal delovati celostno. Mi sodelujemo
               z, lahko rečem, z vsemi ministrstvi, imamo konkretne programe. Še posebej pa z
               MNZ-jem. Tako, da te ideje, ki so tukaj notri niso od danes ali pa od včeraj, ampak
               so te ideje, recimo, stare eno leto in pol. Mi smo vmes, recimo, proučili, ne vem, en
               del proučevanja in analiz so izvedli na ministrstvu za notranje zadeve, na
               ministrstvu za promet in zveze. Proučili smo, recimo, kako rešujejo problem, če tako
               rečem, sodelovanja vojske in policije v miru pri varovanju meje nekatere članice
               Evropske unije. Prej sem naštel Avstrija ima v ustavi in seveda svojem zakonu
               zapisano to možnost. Italija ima posebno paravojaško formacijo, Francija podobno,
               Grčija ima poseben zakon, ki to omogoča in tako naprej. Skratka, praksa je znana, mi
               smo te analize izvedli, jaz tudi nekatere pogovore s svojimi kolegi iz teh držav.
               Tako, da se oblikuje nek, prepričan sem, bo oblikovan nek konsistentni predlog, ampak
               o tem bomo prav gotovo diskutirali tudi na tem odboru, pa na drugih, pa verjetno na
               drugih telesih državnega zbora.</p>
               <p>Še enkrat poudarjam ureditev varovanja meje s strani državnih organov je v članicah
               Evropske unije in seveda tudi drugih držav urejeno različno. In mi iščemo, seveda,
               optimalno rešitev. In še nekaj je. Od vsega začetka poskušamo in delamo
               konstruktivno, da, gospod Jerovšek to vas bo posebej zanimalo, da dejansko oblikujemo
               eno konsistentno nacionalno varnostno strukturo v tej državi. Govorim o racionalni in
               učinkoviti. In tukaj notri so tudi obveščevalne službe. Tu gre tudi za sodelovanje
               vojske in policije, seveda, v tistih kulturno, civilizacijskih okoliščinah, ki takšno
               sodelovanje v specifičnih oblikah omogočajo, da ne prihaja do nekih takih pojavov,
               kot sem jih prej omenil.</p>
               <p>In dokaz za to za kar se mi prizadevamo zelo konkretno je tudi večnamenskost, to kar
               večkrat govorimo, ne samo formacija, ampak tudi opreme, ki jo kupujemo. Jaz sem odbor
               že obvestil o nakupih večnamenske opreme, kot so recimo lansirni most, ki smo ga tudi
               javnosti predstavili, kot so večnamenski helikopterji, skratka mi kupujemo tudi za
               slovensko vojsko tam kjer je le mogoče večnamensko opremo, torej da lahko vojska
               sodeluje tudi v strukturah zaščite in sodelovanja in seveda upam tudi na racionalno
               in ustrezno na drugih področjih.</p>
               <p>Prepričan sem, da je tudi Slovenija tako kot druge države, ne samo članice Evropske
               unije, ampak tudi druge sodobne države, omejena s človeškimi, finančnimi in drugimi
               viri in da moramo biti zelo racionalni, poudarjam  strokovni, iščemo strokovne rešitve in seveda na koncu
               učinkoviti.</p>
            </sp>
            <sp xml:id="SDT3-OZO-Nujna-010-2003-07-16.sp15">

               <speaker>PREDSEDNIK RUDOLF PETAN:</speaker>

               <p>Hvala. Če sem prav razumel 17. je tisti datum ko .... <stage>/Nerazumljivo./</stage> To je jutri
               ali je to naslednji teden? Sem mogoče narobe slišal? Jutri. Hvala.</p>
               <p>Če lahko gospod Jerovšek še dopolni vprašanje. Potem pa gospod Božič.</p>
            </sp>
            <sp xml:id="SDT3-OZO-Nujna-010-2003-07-16.sp16">

               <speaker>JOŽEF JEROVŠEK:</speaker>

               <p>V okviru tega datuma 17. Jaz imam občutek, da potem kako je izgledalo, da je bil ta
               dokument pravzaprav nekako ...<stage>/Nerazumljivo./</stage> pravzaprav, torej vladi. Te prakse
               obstruiranosti si ne želim. Bi pa samo to drobno vprašanje. Če bi držalo tako kot je
               tu zapisano ali bi potem morali, da bi bila vojska vključena v naloge varovanja
               schengenske meje bi morala pridobiti tudi drugačna pooblastila, če bi imel predsednik
               vlade to v mislih! Me zanima ....</p>
            </sp>
            <sp xml:id="SDT3-OZO-Nujna-010-2003-07-16.sp17">

               <speaker>PREDSEDNIK RUDOLF PETAN:</speaker>

               <p>Gospod minister, izvolite.</p>
            </sp>
            <sp xml:id="SDT3-OZO-Nujna-010-2003-07-16.sp18">

               <speaker>DR. ANTON GRIZOLD:</speaker>

               <p>No, jaz sem rekel. Naš resor je samo del programa. Torej, jaz nisem ravno naj bolj
               poklicani, da bi govoril o celosti tega argumenta. Govorim o tem segmentu, ki se tiče
               seveda tudi nacionalne obrambe. Naš predlog sedaj v tej fazi, sem rekel, ministrstvo
               za obrambo je, da vojska ne bi imela policijskih pooblastil. Torej, gre za
               sodelovanje v ustreznih oblikah. Kako bomo mi to pravno rešili to sem rekel, to
               deluje, skratka se medresorska delovna skupina bo dokončno oblikovala ta predlog in
               jaz sem prepričan in vztrajal bom, da je strokoven, da je v skladu s sodobnim časom
               in seveda da bo učinkovit za Slovenijo. Torej, in racionalen in učinkovit.</p>
            </sp>
            <sp xml:id="SDT3-OZO-Nujna-010-2003-07-16.sp19">

               <speaker>PREDSEDNIK RUDOLF PETAN:</speaker>

               <p>Hvala. Saj smo razumeli. Ideja gre v to smer, vzori so. Kako bi pa to izgledalo tudi
               pravno, to bi se pa še obdelalo. Tako samo razumeli, če ... Gospod Božič. 
               </p>
            </sp>
            <sp xml:id="SDT3-OZO-Nujna-010-2003-07-16.sp20">

               <speaker>IVAN BOŽIČ:</speaker>

               <p>Hvala lepa, predsednik. Torej, zdaj se mi zdi, da smo malo vse skupaj že zamešali
               prva dva akta sigurno, govorimo o obeh hkrati.</p>
            </sp>
            <sp xml:id="SDT3-OZO-Nujna-010-2003-07-16.sp21">

               <speaker>PREDSEDNIK RUDOLF PETAN:</speaker>

               <p>So še tudi drugi dokumenti, ki smo jih mi sprejeli pa tudi se nanaša, pa jih nismo
               omenili, ampak ta dva sta najpomembnejša.</p>
            </sp>
            <sp xml:id="SDT3-OZO-Nujna-010-2003-07-16.sp22">

               <speaker>IVAN BOŽIČ:</speaker>

               <p>Vseeno jaz nisem še slišal sedaj poante za današnjo nujno sejo, predvsem še glede na
               3. akt, ki ga imamo tu. Rad bi resno slišal, kaj je sedaj tako hudo, da smo mogli 16.
               julija se usesti na to sejo.</p>
            </sp>
            <sp xml:id="SDT3-OZO-Nujna-010-2003-07-16.sp23">

               <speaker>PREDSEDNIK RUDOLF PETAN:</speaker>

               <p>Bom že enkrat razložil, ampak mislim da sem že razložil, pa nič hudega. Bom zdaj šel
               po obratnem vrstnem redu. Od nedelje velja ta dokument progam za učinkovit vstop v
               Evropsko unijo, zdaj naslov pustimo. Na 17. strani pod prerazporeditev izdatkov piše:
               ukrepi, vlada bo proračuna za leto 2004 oblikovala tako, da bo, in to kar je tisto
               točka dve, racionalizirala stroške zagotavljanja nacionalne varnosti. To je zelo
               širok pojem, lahko pomeni marsikaj.</p>
               <p>Naslednje. Omenil sem tudi, da smo v državnem zboru in pa tudi na odboru, to je v
               tem dokumentu ...<stage>/Oglašanje iz klopi./</stage>... ja, izvolite.</p>
            </sp>
            <sp xml:id="SDT3-OZO-Nujna-010-2003-07-16.sp24">

               <speaker>IVAN BOŽIČ:</speaker>

               <p>Hvala lepa. Jaz mislim, da kar je osnova, da ta dokument bi moral imeti glavo in
               avtorja. Tega nima nič. Brez glave in brez avtorja, tako da se mi zdi malo čudno, da
               govorimo o dokumentu, ki ni opremljen tako kakor morajo biti dokumenti v razpravi.
           </p>
            </sp>
            <sp xml:id="SDT3-OZO-Nujna-010-2003-07-16.sp25">

               <speaker>PREDSEDNIK RUDOLF PETAN:</speaker>

               <p>Hvala, gospod Božič. Bom odgovoril, ampak to nisem hotel jaz reči, ampak zdaj pa
               moram, ker sem bila za jezik potegnjen. Dejstvo je, da se od nedelje govori o novem
               programu za učinkovit vstop v Evropsko unijo in to je neke vrste tak dokument v
               katerem se razpravlja na veliko, povprašani so bili seveda tudi predstavniki
               opozicijskih strank, predsedniki, kaj menijo o tem programu, ki bi naj bil neke vrste
               vladni. Tako je bilo predstavljeno. In dejstvo je, jaz se do neke mere strinjam z
               vami, gospod Božič, da ni nobenega podpisa, ampak potem pa ne bi smeli obravnavati to
               kot neke vrste vladni dokument tudi na vladni strani, ker tistemu je bilo dano
               ogromno poudarka, to je neki novi New deal za Slovenijo in zaradi tega sem jaz
               smatral, da to vzamem kot resno zadevo, kljub temu, da nima, ne bom zdaj tega rekel
               tisto, kar ste vi omenil, ampak da nima vseh ustreznih, bom rekel, dodatkov, ki
               spadajo zraven. Ampak, potem mora biti tudi z druge strani temu tako predstavljeno,
               tu smo se neki dokument, ki je, ne vem, takšen ali drugačen, nikjer ni bilo omenjeno,
               da je to delovno gradivo, ampak to je novi New deal za Slovenijo. Ampak, jaz tega
               nisem hotel na začetku reči, zato ker je tudi vladna stran to drugače obravnavala in
               jaz sem ga tako vzel, nisem pa želel polemizirat s tem zakaj oni niso to opremili s
               tem in z onim in z drugih, ali so mislili resno, ali niso mislili resno, jaz sem vzel
               tako kot so oni predstavili, se pravi oni so vzeli to resno, povprašali tudi
               opozicijo in jaz sem to tako resno obravnaval in me to navsezadnje tudi ni motilo,
               lahko bi me, ampak sem vzel na enakem nivoju, zato da ne bi prišlo do drugačnega
               obravnavanja kot ga je, recimo, ne vem, obravnavala vlada v tem kontekstu in zato sem
               rekel, da nisem na začetku hotel dati takšnega uvoda, ampak sem vzel zadevo resno. In
               mislim, da jo moramo vzeti, če predsednik vlade to najavi tako in ker je to tako
               zapisano se mi ni zdelo vredno polemizirati, ampak samo kaj pomeni to za naše
               področje, ki ga naš odbor pokriva. In mi smo zdaj dobili informacijo in mislim, da je prav, še posebej, kot sem
               na začetku omenil, da sedaj je pač čas, kakršen je, da ne bi se to zlorabljalo, kaj
               je sedaj tu mišljeno, drugi bo pa negiral; ne, to ni bilo mišljeno. Tu smo dobili
               informacijo, ki vsekakor ne more škoditi, kvečjemu lahko pomaga nam kot članom
               odbora, kaj se na tem področju dogaja in kako je bilo mišljeno. Od danes naprej nas
               nihče ne bo mogel peljati žejnega čez vodo, da je mogoče mislil pa tako. Tu smo
               slišali, in glede na to, da sem se dogovoril s kabinetom predsednika vlade, najbolj
               eminenten predstavnik na naši seji, kjer bo tisto, kar bo povedal, imelo težo. Tako
               da to je bilo usklajeno. Vesel sem, da smo te informacije dobili.</p>
               <p>Ne nazadnje pa moram povedati še to, da v mednarodni javnosti smo zadnja tri leta
               marsikdaj izviseli, kar se tiče verodostojnosti, zato ker smo neke stvari
               obljubljali, pa tega nismo naredili. Ampak nihče nas ni silil, da moramo to
               obljubiti, ampak smo obljubili, izvršili pa nismo. In zato se mi zdi pomembno, da
               sedaj, ko se vključujemo v obe evroatlantski strukturi, tako Nato kot Evropsko unijo,
               da se to ne bi dogajalo. Ne nazadnje je naloga tega odbora tudi nadzorna vloga. In če
               se tisto, kar smo tudi tu sprejeli, ne uresničuje, potem je prav, da na to opozorimo;
               ali pa če se uresničuje kaj drugega, kar ni bilo sprejeto, potem je treba to
               ovrednotiti in nekako revidirati dokumente. Tudi tu smo dobili odgovor, da bo do
               določene spremembe aktov prišlo. In mislim, da je vsaka informacija v tej smeri
               kvečjemu dobrodošla, ne pa škodljiva.</p>
               <p>Gospod minister bi želel še besedo, potem pa še gospod Božič. Izvolite.</p>
            </sp>
            <sp xml:id="SDT3-OZO-Nujna-010-2003-07-16.sp26">

               <speaker>DR. ANTON GRIZOLD:</speaker>

               <p>Gospod predsednik, ravno ta vaš predzadnji stavek, da smo v zadnjih treh letih bili
               mednarodno neverodostojni...</p>
            </sp>
            <sp xml:id="SDT3-OZO-Nujna-010-2003-07-16.sp27">

               <speaker>PREDSEDNIK RUDOLF PETAN:</speaker>

               <p>Vsaj deloma, no.</p>
            </sp>
            <sp xml:id="SDT3-OZO-Nujna-010-2003-07-16.sp28">

               <speaker>DR. ANTON GRIZOLD:</speaker>

               <p>To ne velja za področje nacionalne obrambe. Ravno obratno, v vseh poročilih, in Nato
               in teh komitejev Evropske unije, ki se tičejo vojaške obrambe in sploh nacionalne
               obrambe Slovenije in našega sodelovanja, od načrtovanja, realizacije zastavljenih
               ciljev, so ocene - objektivno si jih pač poglejte - zelo laskave. Njih samo skrbi, če
               bomo tako naprej vozili, samo to.</p>
            </sp>
            <sp xml:id="SDT3-OZO-Nujna-010-2003-07-16.sp29">

               <speaker>PREDSEDNIK RUDOLF PETAN:</speaker>

               <p>Hvala. Gospod Božič, izvolite.</p>
            </sp>
            <sp xml:id="SDT3-OZO-Nujna-010-2003-07-16.sp30">

               <speaker>IVAN BOŽIČ:</speaker>

               <p>Hvala lepa, predsednik. Torej, še enkrat poudarjam, program za učinkovit vstop v
               Evropsko unijo, je bilo rečeno, da bo spremenjen naslov, da se bo imenoval program
               vlade; to ni program samo za vstop v Evropsko unijo.</p>
               <p>In drugič, če se tako zadevo obravnava, res bi moral biti vladni resor podpisa, in
               drugič, predstavnik vlade bi moral tu sedeti. Ne verjamem, da ima minister za obrambo
               danes pooblastilo, da brani ta program. <stage>/Medsebojni pogovor./</stage></p>
            </sp>
            <sp xml:id="SDT3-OZO-Nujna-010-2003-07-16.sp31">

               <speaker>PREDSEDNIK RUDOLF PETAN:</speaker>

               <p>No, jaz s tem ne bi polemiziral, kvečjemu bi... Prej sem povedal, kako je prišlo do
               tega. Verjetno ste dobili tudi
               pooblastilo, da ste verodostojni sogovornik s strani vlade. Zdaj, kaj, koga
               zagovarjate, to je drugo, ampak to, kar ste povedali, ste povedali. Mislim, da sem
               zadovoljen. Še enkrat bom pa povedal, da ne bom polemiziral s tem, kako se to
               imenuje, ali je opremljeno z vsem, kar je potrebno. Dejstvo je, da je bilo javnosti
               to predstavljeno, in kolikor vem, so tudi na novinarski konferenci ali kasneje ta
               dokument delili na osnovi, verjetno nekako po tej poti sem ga tudi jaz dobil. Ne bom
               zahajal v to, zakaj tisti, ki so ta program pripravljali, niso vsega opravili; to
               zdaj za mene konec koncev niti ni pomembno. Zame je bilo pomembno, da pač dobimo
               nekako odgovore na ta vprašanja. Odgovori so bili, lahko smo postavili vprašanja, in
               kar se mene tiče, sem s temi odgovori zadovoljen.</p>
               <p>Sprašujem, ali še kdo želi kakšno vprašanje v zvezi s tem postaviti? Dobili smo še
               celo več odgovorov, kot smo predvidevali. Gospod Jerovšek.</p>
            </sp>
            <sp xml:id="SDT3-OZO-Nujna-010-2003-07-16.sp32">

               <speaker>JOŽEF JEROVŠEK:</speaker>

               <p>Gospodu Božiču verjamem, in brezglavega dokumenta ne bom več komentiral. <stage>/Smeh./</stage></p>
            </sp>
            <sp xml:id="SDT3-OZO-Nujna-010-2003-07-16.sp33">

               <speaker>PREDSEDNIK RUDOLF PETAN:</speaker>

               <p>Dobro, tega ne bi... Gospod Božič, prosim. Rad bi v miru to diskusijo pripeljal do
               konca. Gre za vsebino, ne pa zdaj za obliko. Sam tega nisem načel, tega nisem želel,
               in tudi zdaj, ko sem vam odgovarjal, nisem želel zaostrovati, ker, še enkrat pravim,
               mi gre za vsebino, ne pa za obliko. Vsak pa ima pravico do svojega mnenja, tega pa
               verjetno nihče nikomur ne odreka.</p>
               <p>Dobro, če smo izčrpali vprašanja, bi se zahvalil obema predstavnikoma, ki sta bila
               na naši seji, ministru dr. Grizoldu in gospodu Bogataju za informacije, ki smo jih
               dobili; mislim, da so bile dragocene. Rekel bom, da smo nekako pomirjeni, glede na
               to, kar bi lahko iz te dikcije izpadlo. Vsem se zahvaljujem.</p>
               <p>Preden končam, bi pa rekel, da tisti, ki greste jutri v okviru odbora za obrambo na
               obisk k našim enotam v Sarajevu, samo mimogrede, to... <stage>/Konec posnetka./</stage></p>
               <stage type="time">(Seja je bila končana 16. julija 2003 ob 16.05 uri.)</stage>
            </sp>
         </div>
      </body>
   </text>
</TEI>