<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-18-1994-03-08">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">E444CD5979533FC7C1257832004838F3</idno>
               <idno type="URI">E444CD5979533FC7C1257832004838F3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-18-1994-03-08.DZ" n="18">
               <name>Redna</name>
               <date when="1994-03-08"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-18-1994-03-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 8. MARCA 1994 OB 10.42 URI.)</stage>
            <sp xml:id="SDZ1-Redna-18-1994-03-08.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice in kolegi. Pričenjam nadaljevanje 18. seje Državnega zbora
                  Republike Slovenije. Obveščen sem, da so zadržani, in se današnje seje ne morejo
                  udeležiti naslednje poslanke in poslanci: dr. Dušan Bavdek, Vitodrag Pukl, Tone
                  Partljič, Miran Jerič, Feri Horvat, Marjan Stanič, Marijan Poljšak, Irena Oman.
                  Prosim, da ugotovimo navzočnost. Ugotavljam,da je navzočih 57 poslank in
                  poslancev; tako je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Današnje nadaljevanje seje bomo pričeli s sprejemom zapisnikov 3.
                  izredne in 17. seje Državnega zbora in nato nadaljevali s 34. točko dnevnega reda,
                  to je z razpravo o resoluciji o strategiji Republike Slovenije do tujih
                  investicij. Po 34. točki predlagam, da nadaljujemo sejo z obravnavo predloga za
                  sprejem obvezne razlage 67. člena zakona o zadrugah, ker bo predlagatelj zahteve
                  poslanec Alojz Metelko kasneje odsoten. Želi v zvezi s tem kdo besedo?
                     <stage>(Nihče.)</stage> Ugotavljam, da je predlog sprejet.                    
                                       </p>
               <p>Po obravnavi 35. točke dnevnega reda bo zbor nadaljeval z obravnavo 27. točke, to
                  je z drugo obravnavo predloga zakona o investicijah v zdravstvu, in nato po
                  dnevnem redu dalje.</p>
               <p>Prehajamo na <title>SPREJEM ZAPISNIKOV 3. IZREDNE in 17. SEJE DRŽAVNEGA
                     ZBORA</title>.</p>
               <p>Zapisnika ste prejeli. Ali kdo zahteva spremembo ali dopolnitev, ali ima kakšno
                  drugo pripombo k zapisnikoma? Gospod Peršak, prosim.</p>
            </sp>
            <sp xml:id="SDZ1-Redna-18-1994-03-08.sp2">
               <speaker>ANTON PERŠAK:</speaker>
               <p>Spoštovane poslanke in poslanci. V zapisniku 17. seje sem našel tri napake. In
                  sicer na 139. strani spodaj je napaka logična; piše, da je od 55 poslancev za
                  glasovalo 27, proti 34 in da je bil zakon sprejet oziroma da je bila tista točka
                  sprejeta. Potem na strani 144 spodaj, tudi bolj spodaj, v predzadnjem bloku piše:
                  "Zbor je nadaljeval glasovanje ob spreminjevalnem predlogu Mirana Potrča k 12.
                  točki in ga po ponovitvi glasovanja - navzočih 66 poslancev, za 34, proti 32 - ni
                  sprejel. In na strani 152 spodaj piše, da je bil gospod Leo Šešerko izvoljen za
                  podpredsednika, v resnici je bil pa izvoljen za predsednika komisije, o kateri smo
                  takrat glasovali.</p>
            </sp>
            <sp xml:id="SDZ1-Redna-18-1994-03-08.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali ima še kdo pripombe na zapisnik? <stage>(Nihče.)</stage> Torej, to
                  točko bomo prekinili zaradi ugotavljanja istovetnosti spremembe in po ugotovitvi
                  bomo o tem odločali. To je bilo na zapisnik 17. seje.</p>
               <p>Ima kdo pripombe na zapisnik 3. izredne seje? <stage>(Nihče.)</stage> Zato bomo
                  dali na glasovanje zapisnik 3. izredne seje. Ugotovimo sklepčnost! <stage>(56
                     prisotnih.)</stage></p>
               <p>Kdo je za potrditev zapisnika 3. izredne seje? <stage>(48 poslancev.)</stage> Je
                  kdo proti? <stage>(Nihče.)</stage></p>
               <p>Ugotavljam, da je zapisnik 3. izredne seje Državnega zbora sprejet.</p>
               <p>Prehajamo na <title>34. TOČKO DNEVNEGA REDA</title>, to je na nadaljevanje 34.
                  točke, <title>NA DRUGO OBRAVNAVO RESOLUCIJE O STRATEGIJI REPUBLIKE SLOVENIJE DO
                     TUJIH INVESTICIJ</title>.</p>
               <p>Na prejšnjem zasedanju smo končali z željo, predlogom gospoda Školča za prekinitev
                  zaradi posvetovanja. Želi gospod Školč besedo? Torej nadaljujemo z razpravo o
                  resoluciji. Želi še kdo besedo? Želi predstavnica Vlade besedo? Prosim.</p>
            </sp>
            <sp xml:id="SDZ1-Redna-18-1994-03-08.sp4">
               <speaker>MAG. VOJKA RAVBAR:</speaker>
               <p>Spoštovani predsedujoči, spoštovane poslanke in poslanci! Pretekli teden, ko smo
                  na Zboru obravnavali resolucijo o strategiji Republike Slovenije do tujih naložb,
                  je bilo postavljeno še nekaj vprašanj, na katera bi želela odgovoriti.</p>
               <p>Strategija je v nekem smislu res začasen oziroma prehoden dokument, saj če
                  resnično želimo zasledovati cilje postopnega približevanja k ureditvi v Evropski
                  uniji, ki je na tem področju dokaj liberalna, znatno bolj, kot se predlaga v tej
                  resoluciji, bomo to področje morali v prihodnjih letih bolj odpirati. To bo
                  predmet že skorajšnjih pogajanj tudi o sporazumu in asociaciji z Evropsko unijo,
                  kjer bomo te stvari morali postopoma definirati. Glede obsega tujih naložb in
                  posameznih držav bi posredovala nekaj podatkov. Podatke imamo tukaj zbrane do 29.
                  septembra preteklega leta, pri čemer niso zajeti podatki od 10. maja 1991 do
                  7.10.1991. To je bilo obdobje, ko smo razglasili neodvisnost in še nismo
                  vzpostavili izdajanja lastnih odločb.</p>
               <p>Naš prvi zunanji trgovinski partner po obsegu je Nemčija, kjer imamo 580 pogodb,
                  po vrednosti pa predstavlja 44,9% tujih naložb, drugi Avstrija - imamo 670 pogodb,
                  ki predstavlja po vrednosti delež 20,7% naložb, Italija 663 pogodb, ki predstavlja
                  po vrednosti delež 16%, Francija 20 pogodb, ki predstavlja po deležu 7,1% in tako
                  dalje. Lahko dam še za druge države, če ste zainteresirani.</p>
               <p>Glede strukture tujih naložb po dejavnosti: največje naložbe, vrednostno, so
                  sklenjene na področju papirne industrije, avtomobilske industrije, kemične
                  industrije in elektroindustrije. V celoti pa največ naložb odpade na proizvodnjo
                     <stage>(preko 50%)</stage>, nato sledi trgovina in nato storitve. Glede
                  strukture tujih naložb po obliki, so vrednostno največje skupne naložbe sklenjene
                  v obliki akvizicij. Po številu sklenjenih pogodb pa je največ naložb v mešana
                  podjetja, sledijo pogodbena vlaganja in nato lastna podjetja.</p>
               <p>Za sejo zbora predlaga Odbor za gospodarstvo določene sklepe, na podlagi katerih,
                  seveda če jih bo ta zbor sprejel, bo Vlada tudi pripravila ustrezne informacije
                  oziroma analize o dosedanjih tujih vlaganjih ter njihovih učinkih, iz katere bodo
                  razvidni tudi bolj podrobni podatki.</p>
               <p>Te informacije sem želela še dodati glede na vprašanja, ki so se zadnjič pojavila
                  tik preden je bila seja prekinjena. Lahko pa gremo tudi po amandmajih, tako kot je
                  bilo predloženo. Hvala lepa.</p>
            </sp>
            <sp xml:id="SDZ1-Redna-18-1994-03-08.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-18-1994-03-08.sp6">
               <speaker>ZMAGO JELINČIČ:</speaker>
               <p>Hvala lepa. Že zadnjič sem nekaj govoril, tudi danes ne mislim biti dolg. Vendar
                  dejstvo je, da v teh naših strateških usmeritvah, kako bomo razvijali Slovenijo,
                  ne vidim nič drugega, kot v bistvu to odpiranje pomeni bolj razprodajanje
                  slovenske - tiste, še kolikor toliko zdrave - industrije tujcu za kakršenkoli
                  denar. Teh primerov imamo v Sloveniji celo kopico. Imamo Papirnico Vevče, ki jo je
                  tujec kupil in jo je sedaj v bistvu spravil na kant. Zakaj je to? Ne potrebuje
                  slovenskih industrijskih kapacitet, potrebuje pa tržišče, ki so ga recimo Vevče
                  imele. Najbolje je vložiti denar, postati večinski delničar oziroma deležnik,
                  potem pa spraviti firmo na kolena. Podobno zadevo poznamo tudi v Videm Krško.
                  Sedaj v elektro-industriji vemo, kako se je Siemens vključil notri in pravi, da bo
                  s proizvodnjo narejeno v Sloveniji, v kratkem poplačal to investicijo, ki jo je
                  naredil. Nekaj podobnega se je zgodilo na Madžarskem, kjer sedaj v bistvu
                  madžarske industrije ni več; so samo še skladišča tistih firm, ki so pokupile
                  osnovno industrijo. Bojim se, da gremo v Sloveniji vedno bolj v to smer.</p>
               <p>Že zadnjič sem rekel, da naša država nima izdelane protekcionistične politike za
                  določene industrijske sfere in pa gospodarske sfere. To ima narejeno vsaka pametna
                  država. To dokazuje samo, da nismo pametna država, pa da ne bi uporabil še kakšne
                  bolj direktne kvalifikacije. In vendar se o tem nič ne govori, zato ker nihče v
                  tej državi, v naših ministrstvih, v naši Vladi ne ve, kaj sploh hoče - razen ozkih
                  privatnih ali pa morda strankarskih interesov. Dokler ne bodo gospodje v Vladi
                  spregledali, da je Slovenija tista, ki mora rasti in ki se mora razvijati, toliko
                  časa ne bo nič iz tega vsega skupaj.</p>
               <p>Kje imamo mi sploh kakršnokoli strategijo gospodarskega razvoja Slovenije. V to
                  strategijo, ko bi bila narejena, šele bi mi lahko vključili ta tuja vlaganja v
                  našo industrijo. Šele takrat. Ne, mi gremo po najkrajši in najslabši poti.
                  Prodati, razprodati, potem bodo pa že tisti, ki bodo prišli za to Vlado,
                  pospravljali in popravljali tisto kar se je zgodilo.</p>
               <p>Mislim, da ne smemo sprejeti te strategije in Vlada naj pa do takrat, do naslednje
                  seje, na kateri bi to sprejemali,  pripravi te zadeve. Vsaj okvirno naj pove, če
                  ve morda, katere gospodarske panoge naj bi se v Sloveniji razvijale in katere naj
                  bi zaprli. Sociale ne moremo več zganjati na gospodarskem področju. Treba se bo
                  odločiti; ker drugače bomo potonili vsi. Hvala.</p>
            </sp>
            <sp xml:id="SDZ1-Redna-18-1994-03-08.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Želi še kdo besedo? Gospod Lenič.</p>
            </sp>
            <sp xml:id="SDZ1-Redna-18-1994-03-08.sp8">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Želel bi samo nekaj stavkov
                  reči v zvezi s to resolucijo. Osebno menim - oziroma drugače bom rekel: ne
                  strinjam se z gospodom Jelinčičem, ker mislim da goji bistveno preveč
                  protekcionistično politiko, ki si je Slovenija kot majhna ekonomija vsekakor ne
                  more privoščiti. Mi vsi vemo, da je Slovenija majhna država, majhna ekonomija. Mi
                  vemo, da je Slovenija tista, ki se lahko prilagaja, ki mora biti fleksibilna. Se
                  pravi, da je - v angleščini bi se temu reklo - "policitaker" ne pa "policimaker"
                  in te prednosti moramo izkoristiti.</p>
               <p>Mi vemo, da so na svetu ekonomije, ki ekonomsko politiko delajo, jo ustvarjajo, so
                  take ekonomije, ki opazujejo in so take ekonomije, ki se ji samo čudijo. Bom zelo
                  vesel, če bo Slovenija uvrščena v to drugo kategorijo, se pravi v ekonomije, ki
                   svetovno sceno opazujejo in se zaradi svoje majhnosti tej svetovni sceni zelo
                  hitro in učinkovito prilagajajo.</p>
               <p>Želel bi tukaj poudariti vsaj tri aspekte.</p>
               <p>Mislim, da se je popolnoma nesmiselno prepirati in kregati o tem, ali je
                  resolucija preveč liberalna ali je preveč zaprta, restriktivna. To v tem trenutku
                  sploh ni relevantno. V tem trenutku je relevantna komparacija slovenske zakonodaje
                  s tistimi državami, kamor so tuje investicije usmerjene. Se pravi, mi lahko
                  govorimo samo o tem, ali je resolucija takšna ali drugačna v odnosu do pogojev v
                  drugih državah, predvsem v državah višegrajske skupine in pa v državah EFTE, ki je
                  sicer sedaj z izstopom Avstrije, Finske in pa Švedske precej zgubila na svojem
                  pomenu.</p>
               <p>Drugo zelo pomembno izhodišče, ki bi ga rad poudaril, je to, da se Slovenija želi
                  priključiti Evropski uniji. Z diskusijami, kakršno je ravnokar imel gospod
                  Jelinčič in kakršnih smo še nekaj slišali, Slovenija absolutno ne more priti v
                  Evropsko unijo. Mi točno vemo: že s podpisom asociacijskega sporazuma bomo morali
                  pristati na določene pogoje, tuje investicije bodo imele nacionalen tretma, in
                  kakršnekoli krute in zadrgnjene restrikcije v tem primeru ne pridejo v poštev.
                  Pridejo v poštev, samo seveda v tem primeru pač ne bomo del evropske zgodbe.</p>
               <p>Poznamo tudi, da imajo majhne države neke določene regulacije, vendar absolutno ne
                  toliko restriktivne, kot bi si morda kdo želel.</p>
               <p>Še naslednja zadeva. Slovenija v tem trenutku konkurira ravno z državami Višegrada
                  in še z nekaterimi vzhodnoevropskimi državami. Če bomo mi zapirali svoje meje in,
                  bom rekel, delali restriktivno zakonodajo za tuje investicije, potem bodo
                  investitorji hodili na Madžarsko, na Češko, na Slovaško in k nam samo prodajali.
                  Se pravi, da bomo mi imeli, da bomo pokasirali negativno plat tujih investicij, ne
                  pa pozitivne plati - vključno z delovnimi mesti in vsem kar k temu pripada.</p>
               <p>Tako, da sem absolutno za to, da je naša zakonodaja na tem področju vsaj
                  kompatabilna tistim v razvijajočih se državah, v tranziciji, če ne morda celo
                  korak naprej, nikakor pa ne korak nazaj. Zato menim, da bi kakršnekoli dodatne
                  restrikcije v tej resoluciji to resolucijo samo pokvarile.</p>
               <p>Osebno menim, da resolucija ima neko svojo težo. Vidim jo bolj v tej promotivni
                  vlogi. Seveda vsi čakamo zakon, kajti zakon bo tisti, ki bo detajlneje povedal,
                  kaj in kako.</p>
               <p>Morda v resoluciji čutim neko pomanjkanje malo bolj stimulativno naravnanih
                  ukrepov, kajti naša politika do tega vprašanja mora biti bolj agresivna, bolj
                  ofenzivna. Temu bi se reklo "tageting a prouge"; se pravi, mi bi morali bolj
                  odločno in z nekim eksplicitno definiranim ciljem startati na neke zadeve, ne pa
                  čakati tukaj na tuje investitorje, da bo nekdo prišel, da se bo nas usmilil in nek
                  denar vložil.</p>
               <p>Zato podpiram več ali manj vse amandmaje Odbora za gospodarstvo, ker mislim, da
                  tekst te resolucije izboljšujejo. Vsekakor pa tudi sam nestrpno pričakujem zakon,
                  kajti resolucija,</p>
               <p>kot vemo, je zgolj podlaga za zakonski tekst. Bom pa seveda glasoval proti vsem
                  tistim amandmajem, ki bi tuje investicije, do tujih investicij bili še bolj
                  nebenevolentni, še bolj restriktivni in še bolj omejevalni. Hvala lepa.</p>
            </sp>
            <sp xml:id="SDZ1-Redna-18-1994-03-08.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič ima besedo.</p>
            </sp>
            <sp xml:id="SDZ1-Redna-18-1994-03-08.sp10">
               <speaker>ZMAGO JELINČIČ:</speaker>
               <p>Najprej bi povedal, da sploh nisem govoril o visoki stopnji protekcionizma, ampak
                  o tem, da ga sploh ni pri nas. In jaz nisem za to, da bi se hlapčevanje Beogradu
                  spremenilo v hlapčevanje Bruslju. Tega se je treba zavedati. Konec koncev so tudi
                  druge majhne ekonomije, ki zelo trdno stojijo in imajo svojo pozicijo v Evropski
                  uniji zelo jasno začrtano - recimo Belgija, Luxemburg, Danska, pa tudi države
                  višegrajske skupine; če gledamo malo širše, tudi Izrael.</p>
               <p>Kar se tiče pa višegrajske skupine, ki naj bi naredila zelo pametne poteze na tem
                  področju: Madžari se tolčejo po glavi zaradi nekakšne podobne resolucije o
                  strategiji tujih investicij v Madžarsko. Namreč, Madžarska je postala dežela
                  skladišč zahodne robe. Vso industrijo, ki je bila dobra, so tujci pokupili, potem
                  pa zaprli. To se je tudi že zgodilo v Vevčah in zgodilo se je tudi v marsikateri
                  drugi tovarni. Zaradi ozkih trenutnih interesov so nekateri šli v to.</p>
               <p>Konec koncev, govorjenje o majhnosti Slovenije in o majhnosti vsega slovenskega,
                  kaže pa zgolj na majhnost človeka, ki to govori. Hvala.</p>
            </sp>
            <sp xml:id="SDZ1-Redna-18-1994-03-08.sp11">
               <speaker>PODPREDSEDNIK MIROSLAV MOZETIČ:</speaker>
               <p>Gospod Lenič ima repliko.</p>
            </sp>
            <sp xml:id="SDZ1-Redna-18-1994-03-08.sp12">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! - Zdaj sem dvignil oder, da bom
                  res videti malo manjši. - Ampak, gospod Jelinčič, vi se morate vprašati, kakšna je
                  alternativa temu, kar vi govorite. Alternativa je ta, da ne gremo v Evropsko
                  unijo, da zapremo meje, da se gremo točno protekcionizem. To, o tem govorite vi.
                  Ker ne gre, to dvoje, kar vi govorite, ne gre skupaj. Vedno se zavzemate za dobro
                  Slovenstva, po drugi strani pa nimate neke jasne usmeritve do tega vprašanja. Z
                  visokim protekcionizmom se ta zadeva ne da rešiti.</p>
               <p>Mi smo včeraj na Odboru za mednarodne odnose lepo poslušali, da bo problem pri
                  vključevanju v Evropo naš zakon o lastninskih pravicah na nepremičninah in naša
                  ustava. Tam se bomo morali pogajati, ker nam ne bodo pustili, da bomo imeli tako  
                  restriktivna določila. Kaj pa na tem podjetniškem polju? Pri tem tretmaju ni
                  govora o kakšni pretirani regulaciji. Lahko, samo potem nismo del te zgodbe.</p>
               <p>Res je to, da se recimo Danci in še nekateri, bom rekel, zelo borijo, da dobijo
                  neke specialne ugodnosti, vendar te ugodnosti niso take, kot si jih mi
                  predstavljamo. Te ugodnosti so neki minimalni popusti, ne pa, da si lahko, bom
                  rekel, absoluten gospodar na svoji zemlji, obenem pa še član vseh, ne vem kakšnih
                  asociacij. To je absolutno nemogoče.</p>
               <p>Na eni strani se strinjam, da je treba biti zelo pazljiv pri teh akvizicijah. Vi
                  ste govoril o Vevčah; jaz se strinjam. Pri akvizicijah je treba biti pazljiv, jih
                  delno regulirati, preverjati bonitete investitorjev in tako naprej, tudi njihove
                  usmeritve in namene, absolutno predvsem pri "Greenfield" investicijah. Pri novih
                  investicija pa jaz mislim, da je treba biti popolnoma odprt in bom rekel ponuditi
                  več, kot ponujajo naši konkurenti, ki so trenutno države Višegrada. Hvala
                  lepa.</p>
            </sp>
            <sp xml:id="SDZ1-Redna-18-1994-03-08.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič ima repliko.</p>
            </sp>
            <sp xml:id="SDZ1-Redna-18-1994-03-08.sp14">
               <speaker>ZMAGO JELINČIČ:</speaker>
               <p>Gospod Lenič! Dobro Slovenstva ni razprodaja slovenskega. To se morate zavedati.
                  In še enkrat, morda me niste dobro slišali ali pa razumeli. Namreč, visok
                  protekcionizem, o katerem vi stalno govorite. Jaz nisem govoril o nobenem visokem
                  protekcionizmu. Jaz sem govoril, da država noče ničesar zaščititi. In to smo edina
                  država, edinstvena država na tem svetu, ki noče ničesar svojega zaščititi. To je
                  res. Mogoče, še kje v Afriki - to mi ni znano - o Hrvaški se pa tako ali tako ne
                  pogovarjam.</p>
               <p>Glede teh zadev, pa ni samo Vevče taka zadeva. Kaj pa Videm Krško? Pa še kaj
                  drugega. Pa Henkel, Zlatorog v Mariboru. To lahko pozabimo. V Slovenijo so uvozili
                  izredno staro tehnologijo, zastarelo, ki je nikjer na svetu ne bi mogli
                  instalirati. Pri nas so jo instalirali zaradi takšnih, nekakšnih kvazi interesov
                  industrije in slovenskega razvoja. Zaradi tega, ker so še vedno razmišljali po
                  tistem, da je treba ne vem kakšne tovarne graditi, pa na vsako silo pripeljati
                  nekoga notri, potem pa karkoli že bo.</p>
               <p>Daleč od tega, da bi bil jaz proti vključevanju v Evropsko skupnost, vendar sta
                  dve poti. Je pot, da človek pride v Evropsko skupnost kot enakopraven član in je
                  pa pot, da se priplazi hlapčevsko po štirih in prosi milosti. Za to pa jaz
                  nisem.</p>
            </sp>
            <sp xml:id="SDZ1-Redna-18-1994-03-08.sp15">
               <speaker>PREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-18-1994-03-08.sp16">
               <speaker>MARIJAN POLJŠAK:</speaker>
               <p>Gospod Lenič. Ne strinjam se z vami, ker trdite, češ, ravno zato, ker je Slovenija
                  majhna država, ravno zato naj bi bila čimbolj odprta, to se pravi liberalistična.
                  Mogoče to drži za majhne države, kot je Luxembrug, Monte Carlo, Singapur itd., to
                  da. Mogoče je Slovenija, mislim, da s tem, če mi popolnoma odpremo Slovenijo, na
                  koncu bomo izgubili identiteto. Praksa je takšna, praksa se kaže, da je korupcija
                  pri nas prevelika, da bi lahko stvari odpirali. Tisto, kar mi predlagamo, ni
                  protekcionizem in popolna zaprtost, ampak selektivni pristop. Pristop od primera
                  do primera. Ta stvar je, v vsakem primeru pogledati ozadje, kaj v ozadju stoji. Če
                  gre za korupcijo in tako stvar, se ne sme niti dovoliti. Če gre pa za neko
                  naložbo, to smo že zadnjič govorili, ko je bila prekinitev, da gre za neko
                  naložbo, ki je na novo, v tem primeru smo lahko liberalni, ker tisto nam samo
                  pomaga. Se pravi, ravno zaradi naše majhnosti moramo imeti selektivno liberalen
                  oz. ne liberalen, ampak selektiven pristop. Vi zagovarjate popolno odprtost.
                  Selektiven pristop od primera do primera. Hvala.</p>
            </sp>
            <sp xml:id="SDZ1-Redna-18-1994-03-08.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Protner.</p>
            </sp>
            <sp xml:id="SDZ1-Redna-18-1994-03-08.sp18">
               <speaker>MAG. JOŽE PROTNER:</speaker>
               <p>Spoštovane kolegice, kolegi. Moj namen je prispevati k tej razpravi mogoče en
                  predlog, ki bo nekako polarizirano razpravo poizkušal urediti. V uvodu, na drugi
                  strani imamo v zadnjem stavku zapisano "Slovenija mora zato sama poskrbeti za
                  realizacijo svojih interesov". In seveda, kako bo poskrbela za realizacijo svojih
                  interesov, jaz mislim, da bi to v strategiji moralo biti že napisano v temeljnih
                  ciljih. Napisano je del tega v 2. točki, točki b, ko pravi "odnos Republike
                  Slovenije do tujih investicij", ko pravi v točki 3, da bo v <stage>(tretji
                     vrstici)</stage> "usmerjala bo tuje investicije tudi na področjih, ki
                  predstavljajo zaščito njenih vitalnih interesov ter bo omejevala tuje investicije
                  na eksplicitno navedenih področjih." Mi vemo kako je za razvojno strategijo
                  Slovenije, zato predlagam, da bi vsaj v temeljnih dolgoročnih ciljih pripisali 7.
                  točko. - Mislim, da vsebinsko o tem teče razprava - jaz bi jo približno takole
                  formuliral, pod 7. točko: "Zaščita domače proizvodnje oz. pridelave in storitev na
                  za državo strateško pomembnih področjih". Predlagam, da bi v temeljnih ciljih to
                  dodali. Sklepam, da je to razpravo, ki je tekla, ki je bila polarizirana,
                  vsebinsko na tej točko možno s to dopolnitvijo razrešiti. Hvala.</p>
            </sp>
            <sp xml:id="SDZ1-Redna-18-1994-03-08.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ta predlog morate vložiti pisno, kot amandma. Gospod Rejc.</p>
            </sp>
            <sp xml:id="SDZ1-Redna-18-1994-03-08.sp20">
               <speaker>IZIDOR REJC:</speaker>
               <p>Spoštovani podpredsednik, gospe in gospodje. Mi smo že na zadnjem delu seje,
                  prejšnji teden, veliko o tej resoluciji govorili in mislim, da nam ne ostane nič
                  drugega, kot samo to, da se do nje opredelimo, da vemo, da je ta zadeva že v teku
                  skoraj dve leti, se pravi od konca leta 1991, se pravi že dve leti in pol bo
                  kmalu, ko se s to zadevo ukvarjamo. Drugič, da so bili sklepi tako naše komisije,
                  predvsem pa tudi Odbora za gospodarstvo, da se čimprej pripravi zakon o tujih
                  vlaganjih. In mislim, da je vse to, kar govorimo tu o tem, kako smo posamezne
                  poteze delali in kaj je iz tega nastalo, posledica samo tega, ker to ni bilo
                  urejeno. In mislim, da smo zdaj na tem, da zadevo čimprej uredimo. In če bomo
                  hoteli to urediti, potem bo potreben zakon. To se pravi, resolucijo sprejmemo ali
                  ne, v glavnem pa moramo sprejeti sklep, da Vlada pripravi zakon in seveda na
                  osnovi tega zakona bomo to zadevo uredili. To je edina pot, ki je - in mislim, da
                  v tej smeri sta komisija in odbor delala in vsa prizadevanja teh let.</p>
               <p>Mislim pa, da zdaj ne moremo kriviti, ko so se te posamezne poteze izvršile,
                  nekoga - lahko tudi - vendar v glavnem ta zadeva ni urejena in če ni urejena,
                  potem seveda se dela tako, kot pač pade na tla ter se seveda poizkuša nekaj
                  napraviti. Tako da nimamo druge izbire, kot to, da se v bistvu opredelimo do
                  resolucije, predvsem pa, da naložimo Vladi, da v najkrajšem času pripravi iz vsega
                  tega predlog zakona, o katerem se bomo dogovorili. Potem bomo imeli pa to
                  strategijo, ki bo lahko upoštevala eno, drugo, ali pa tretje. Hvala.</p>
            </sp>
            <sp xml:id="SDZ1-Redna-18-1994-03-08.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Verzolak, prosim.</p>
            </sp>
            <sp xml:id="SDZ1-Redna-18-1994-03-08.sp22">
               <speaker>IVAN VERZOLAK:</speaker>
               <p>Hvala za besedo. Malo bi se navezal na primer, ki smo ga prej obravnavali, in na
                  izvajanje gospoda Jelinčiča. Iz praktičnega primera bi se navezal na
                  Gorenje-Kärting. Ko je šla ta firma Kärting v Nemčiji v stečaj, so se pojavili
                  kupci in med njimi tudi Američani in Japonci. Nudili so dobre pogoje, toda kljub
                  temu, ko je nemška vlada ugotovila, da nameravajo oni te poslovne objekte oz. hale
                  izkoristiti samo za svoja skladišča, od koder bodo potem naprej plasirali svoje
                  izdelke, so pogodbo odločno odpovedali. No, Gorenje iz Velenja je sicer to kupilo,
                  nekaj časa tudi uspešno delovalo, zakaj pa je tudi ta pogodba propadla, je pa
                  druga zgodba. Hočem samo poudariti, da takšna gospodarska velesila kot je Nemčija,
                  je tudi zelo previdna pri sprejemanju tujih naložb. Hvala lepa. In moramo biti mi
                  kot Slovenija, še toliko bolj pozorni in previdni. Hvala.</p>
            </sp>
            <sp xml:id="SDZ1-Redna-18-1994-03-08.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše, prosim.</p>
            </sp>
            <sp xml:id="SDZ1-Redna-18-1994-03-08.sp24">
               <speaker>JOŽEF KOPŠE:</speaker>
               <p>Gospod podpredsednik, gospe in gospodje! Pozorno poslušam te razprave, vendar
                  moram reči, da je za mene še vedno najbolj pomembno tisto, kar smo govorili že
                  pred nekaj meseci na odborih in komisijah, to je, da v tej državi nimamo
                  globalnega strateškega razvoja države. Ko bi imeli tak globalni strateški razvoj
                  države, takrat bi mi lahko tudi selekcionirali event. naložbe. Do takrat pa bo
                  vladala na tem področju anarhija in bo tudi vladala ne glede na zakon, na
                  sprejetje zakona - kot je rekel gospod Rejc. Dokler tega nimamo, dokler ne poznamo
                  gospodarske usmerjenosti države in paralelno ostale, do takrat ne moremo. In to
                  smo v tem parlamentu že zahtevali, celo s sklepom Državnega zbora, vendar tega
                  nismo dosegli.</p>
               <p>In še nekaj o prejšnjih razpravah Lenič - Jelinčič. Gospodu Jelinčiču moram nekaj
                  reči: ta odprta pot, liberalna pot kapitala je možna res za velike države, ker
                  tiste s kapitalom osvajajo. Mi pa moramo določene stvari kljub vsemu ubraniti, in
                  to je za majhne države karakteristično. In teh primerov je veliko v Evropi. In
                  vsepovsod, kljub temu, da je sedaj že večina držav vključenih v Evropsko unijo,
                  imajo znotraj svojih dežel še vedno selektiven pristop do določenih stvari.
                  Hvala.</p>
            </sp>
            <sp xml:id="SDZ1-Redna-18-1994-03-08.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Če ne, potem je ta del splošne razprave zaključen.
                  Resolucija se, skladno s poslovnikom, sprejema na isti seji, to pomeni v enofaznem
                  postopku, vendar pa Državni zbor lahko sklene, da bo obravnaval te akte v
                  večfaznem postopku. Ta predlog je bil predlagan s strani poslanke Danice Simšič,
                  da se resolucija obravnava v večfaznem postopku in zato moramo najprej, preden
                  nadaljujemo, odločati o tem predlogu.</p>
               <p>Odločali bomo torej najprej o tem, ali bomo resolucijo obravnavali in sprejemali v
                  večfaznem postopku. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je sklep o tem, da se obravnava v večfaznem postopku, sprejet.</p>
               <p>V zvezi s tem imamo tudi predlog stališča oz. sklepa poslanke Danice Simšič:
                  "Državni zbor nalaga Vladi Republike Slovenije, da do seje Državnega zbora, ki bo
                  konec marca, resolucijo o strategiji Republike Slovenije do tujih investicij
                  prevede v knjižno slovenščino, jo vsebinsko uredi in pri tem upošteva dopolnila,
                  ki jih je ob obravnavi resolucije predlagal oziroma podprl Odbor za
                  gospodarstvo."</p>
               <p>Želi kdo o tem predlogu razpravljati? Ker ne želi nihče razpravljati, dajem
                  predlog tega sklepa na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta predlog sklepa sprejet.</p>
               <p>Imamo še predloge sklepov, ki jih predlaga Odbor za gospodarstvo. Te sklepe -
                  predloge imate v pregledu amandmajev k resoluciji z datumom 2. 3. 1994.</p>
               <p>Prvi predlog: "Državni zbor zadolžuje Vlado Republike Slovenije, da takoj po
                  sprejetju resolucije o strategiji Republike Slovenije do tujih investicij pripravi
                  zakon o tujih investicijah. Vlada Republike Slovenije naj v zakon o tujih
                  investicijah ter v področne zakone vgradi natančnejše kriterije za tuja vlaganja
                  ter s tem zmanjša diskrecijsko pravico presojanja dopustnosti posameznim upravnim
                  organom.</p>
               <p>Pri opredelitvi kriterijev za izdajanje soglasij za tuje naložbe o bančništvu, naj
                  Vlada upošteva vsebino odgovora Banke Slovenije na zahtevo Državnega zbora z dne
                  27. 7. 1993."</p>
               <p>Želi o tem predlogu sklepa kdo razpravljati? Ker ni razpravljalcev, dajem ta
                  predlog sklepa na glasovanje. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta sklep sprejet.</p>
               <p>Drugi predlog sklepa: "Vlada naj čim prej pripravi program sklepanja sporazumov v
                  mednarodnem gospodarskem sodelovanju, še posebej sporazumov o zaščiti investicij
                  in sporazumov o izogibanju dvojnemu obdavčenju in ga Državnemu zboru predloži
                  najkasneje do obravnave zakona o tujih investicijah.</p>
               <p>Vlada naj ob tem posreduje tudi informacijo o dosedaj sklenjenih sporazumih in o
                  sporazumih, ki so v pripravi."</p>
               <p>Želi kdo o tem predlogu sklepa razpravljati? Ker ni razpravljalcev, dajem ta
                  predlog na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je tudi ta sklep sprejet.</p>
               <p>Tretji predlog sklepa: "Vlada naj čimprej pripravi celovito analizo dosedanjih
                  tujih investicij in njihovih učinkov."</p>
               <p>Želi kdo o tem predlogu razpravljati? Ker ni razpravljalcev, dajem predlog na
                  glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je tudi ta sklep sprejet.</p>
               <p>In četrti predlog sklepa: "Vlada Republike Slovenije naj v sodelovanju z Banko
                  Slovenije in drugimi ustanovami zagotovi način celovitega spremljanja oziroma
                  evidentiranja tujih investicij."</p>
               <p>Želi kdo o tem predlogu razpravljati? <stage>(Nihče.)</stage> Ker ni
                  razpravljalcev, dajem predlog sklepa na glasovanje. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je tudi ta sklep sprejet.</p>
               <p>In še predloga sklepov, ki ju predlaga poslanec Tone Peršak.</p>
               <p>Prvi predlog: "Državni zbor nalaga Vladi Republike Slovenije, naj pri pripravi
                  zakona o tujih vlaganjih upošteva: vključiti je treba uporabo slovenskega jezika v
                  podjetjih s tujim kapitalom kot uradnega jezika pri internem poslovanju in
                  komuniciranju, v obrazcih, standardih in delovnih navodilih;</p>
               <p>da bodo tujih investitorji deležni posebnih spodbud, če bodo</p>
               <p>zaposlovali slovenske državljane, da bodo deležni posebnih spodbud in olajšav
                  tisti investitorji, ki bodo sodelovali s slovenskimi podjetji in dejavnosti
                  investitorjevega programa ter tisti, ki bodo angažirali za svoje raziskave in
                  razvoj potrebe slovenske kapacitete." Želi kdo o tem predlogu sklepa razpravljati?
                  Ker ni razpravljalcev, dajem predlog na glasovanje.</p>
               <p>Ugotovimo sklepčnost! Nismo sklepčni, bomo ponovili. Ugotovimo sklepčnost.
                     <stage>(52 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>Drugi predlog: "Državni zbor nalaga Vladi Republike Slovenije, naj prouči, ali je
                  smiselno pripraviti zakon o izven-obalnih conah. Vlada naj bi oblikovala off-shore
                  cone, kjer bi bilo možno investirati ob velikih olajšavah in brez carinskih
                  dajatev, se pravi povsem svoboden uvoz reprodukcijskih sredstev, kar bi veljalo
                  tudi za uvoz iz Slovenije. Te cone naj bi bile v obmejnem pasu ter bi omogočile
                  posebno spodbudo razvoju obmejnih regij. Zato naj se vnese v strategijo obveznost
                  Vlade, da sestavi zakon o off-shore conah." Želi kdo razpravljati? Gospod Jug.</p>
            </sp>
            <sp xml:id="SDZ1-Redna-18-1994-03-08.sp26">
               <speaker>MAG. JANEZ JUG:</speaker>
               <p>99% tega sklepa podpiram, samo izven-obalne ne. Namreč, menim, če bo Vlada
                  pripravila nek zakon o prostih carinskih conah, naj predpiše, pod kakšnimi pogoji
                  se bodo odpirale. In kdor bo izpolnjeval pogoje oziroma interes izrazil, potem naj
                  mu dodelijo, ne pa izven obale in na obmejnih območjih. Ker cela obala je mejno
                  področje. Hvala lepa.</p>
            </sp>
            <sp xml:id="SDZ1-Redna-18-1994-03-08.sp27">
               <speaker>PODPREDSEDNIK DR. MIROSLAV MOZETIČ:</speaker>
               <p>Hvala. Želi še kdo besedo? Prosim, državna sekretarka Vojka Ravbar.</p>
            </sp>
            <sp xml:id="SDZ1-Redna-18-1994-03-08.sp28">
               <speaker>MAG. VOJKA RAVBAR:</speaker>
               <p>Spoštovani predsedujoči, spoštovane poslanke, poslanci. Tukaj bi predlagala bolj,
                  da se prouči vprašanje, ali je smiselno in na kakšen način oblikovati takšne
                  off-shore cone. Mi vemo, da off-shore cone zahtevajo izredno ostro finančno
                  kontrolo, izredno organizirano družbo. Tukaj gre res za tuj kapital. Mi smo pa
                  tukaj danes poslušali ponovno razprave, kaj in kje spuščati tujce. Tukaj gre za
                  izredno delikatno vprašanje. Zato bi predlagala, da je bolje, da proučimo to
                  vprašanje in vidimo, kakšen je smisel teh. Da ne bi naredili ravno na teh
                  področjih tistih napak, o katerih smo se prej pregovarjali o posameznih
                  dejavnostih. Kajti tukaj je pa kontrola potem nekje drugje.</p>
               <p>Tudi glede ostalih usmeritev. Mi smo danes veliko govorili o posebni spodbudah,
                  posebnih stimulacijah, ki naj jih vgrajujemo v zakon. Tukaj smo pa pred tem
                  obravnavali to, ali in na kakšen način naj tujce sploh spustimo notr. Tako, da bi
                  predlagala, da se opredelimo, ali bomo šli potem pripravljati zakon o usmeritvah
                  bolj odprte ekonomije, kot smo jo nakazali v resoluciji in kot je bila odprta in
                  podprta v samih odborih, ali bomo poskušali na drugo stran. Kajti tu se nam bo
                  odprlo vprašanje našega vključevanja in približevanja Evropski uniji, to, kar so
                  poslanci že povedali in kar so pokazale že dosedanje razprave v strokovnih
                  razpravah z Evropsko unijo na posameznih področjih.</p>
               <p>Rada bi pa informirala, da strategija o razvoju Slovenije se pripravlja, vendar si
                  moramo postaviti nekaj. V številnih branžah imamo po eno podjetje - in če rečemo,
                  razvijali bomo to branžo, pomeni, da se temu podjetju daje nek monopol v pretežni
                  meri. Tako da tudi tukaj naloga ne bo ravno lahka. In pripravljati strategijo za
                  tako raznoliko industrijo, kot jo imamo ravno v Sloveniji, kjer je po družbenem
                  produktu preko 50% storitvene dejavnosti, v strukturi družbenega produkta cca 45%
                  industrije in okrog 5 do 5,5% gozdarstva in kmetijstva, je verjetno
                  diverzificirana proizvodnja tako široka, da težko rečemo: samo v to branžo bomo
                  spustili, v to pa ne.</p>
               <p>Zato smo v tej strategiji, ki jo imate danes ped seboj, tudi poskušali opredeliti
                  področja, kjer naj bi zaščitili svoje interese. Kajti na drugi strani je vedno
                  partner, ki se odloča, ali bo vložil v neko proizvodnjo, ali bo videl interes ali
                  ne. Mi pa moramo paziti tam, kjer naj bi zaščitili interese, ki so pomembni za nas
                  z razvojnega vidika, in tudi kje in v kakšni meri. To smo želeli tudi skozi  te
                  globalne usmeritve določiti. Tako da bi rada samo ta pojasnila. Analize bomo
                  pripravili, vendar, saj pravim, odlagamo razpravo tudi o zakonu nekoliko kasneje,
                  verjetno. Hvala lepa.</p>
            </sp>
            <sp xml:id="SDZ1-Redna-18-1994-03-08.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Glede opozorila na predlog sklepa - predlog sklepa se glasi, da
                  Državni zbor nalaga Vladi Republike Slovenije, naj prouči, ali je smiselno
                  pripraviti zakon o izven-obalnih conah. Želi še kdo besedo?
                     <stage>(Nihče.)</stage> Razpravo zaključujem in dajem predlog na glasovanje.
                  Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da ta predlog ni sprejet.</p>
               <p>S tem je ta točka dnevnega reda zaključena.</p>
               <p>Prehajamo na <title>35. TOČKO DNEVNEGA REDA, to je na OBRAVNAVO PREDLOGA ZA
                     SPREJEM OBVEZNE RAZLAGE 67. ČLENA ZAKONA O ZADRUGAH</title>.</p>
               <p>Predlog za sprejem obvezne razlage je zboru predložil poslanec Alojzij Metelko.
                  Želi gospod Metelko besedo? Prosim.</p>
            </sp>
            <sp xml:id="SDZ1-Redna-18-1994-03-08.sp30">
               <speaker>ALOJZIJ METELKO:</speaker>
               <p>Spoštovani podpredsednik, spoštovani zbor! Predlog za obvezno razlago 67. člena
                  zakona o zadrugah sem podal na pobudo Zveze hranilno-kreditnih služb Slovenije in
                  Slovenske zadružne kmetijske banke - obe Ljubljana, Miklošičeva 4 ter skladno z
                  veljavnim poslovnikom Državnega zbora - 208. člen. Državnemu zboru sem to kot
                  upravičenec predlagal že 13.9.1993; pri predsedniku tega zbora sem vložil predlog
                  za obvezno razlago določbe 67. člena zakona o zadrugah. Predlog besedila obvezne
                  razlage, skupaj z dikcijo 67. člena zakona o zadrugah, ste prejeli v gradivu, v
                  katerem so pojasnjeni tudi razlogi, zakaj je obvezna razlaga nujna in potrebna.
                  Dejstvo je namreč, da sta obe zgoraj navedeni upravičenki na podlagi te določbe
                  zakona raziskali premoženje nekdanjih kreditnih zadrug in pri Ministrstvu za
                  finance Republike Slovenije, na takšno napotilo komentarja zakona, vložili
                  ustrezne zahteve za vrnitev premoženja. To ministrstvo pa se je s sklepom izreklo
                  za nepristojno za odločanje in je nekaj zadev odstopilo občinskim organom, ki pa
                  so se, enako kot Ministrstvo za finance, tudi izrekli za nepristojne. Vsi ti
                  organi ugotavljajo, da je določba 67. člena zakona o zadrugah pomanjkljiva v tem,
                  da ne določa postopka vračanja in organov, ki o tem odločajo.</p>
               <p>Posledica vsega tega je, da je minilo že skoraj leto dni odkar so bili vloženi
                  prvi zahtevki, pa o teh zahtevkih nihče ne odloča. Tudi roki za izdajo začasnih
                  odredb so že zdavnaj potekli, pa odredbe niso bile izdelane in bodo zaradi tega
                  nastopile velike ovire za normalen potek lastninjenja teh podjetij.</p>
               <p>Razlogi, zaradi katerih se predlaga obvezna razlaga, so torej izključno formalne,
                  procesne narave in se z njo ne posega v vsebino samega zakona. Gre le za rešitev
                  vprašanja, kateri organ in v kakšnem postopku odloča o pravicah iz 67. člena
                  zakona o zadrugah. Vsa druga vsebinska vprašanja o vrsti in obsegu tega premoženja
                  se bodo, skladno z zakonom, razreševala v konkretnih postopkih.</p>
               <p>Predlog za obvezno razlago zakona so obravnavali - kot je bilo že omenjeno - Vlada
                  Republike Slovenije dne 26. januarja 1994, Sekretariat za zakonodajo in pravne
                  zadeve dne 24.11.1993, Odbor za kmetijstvo in gozdarstvo dne 13.11.1993 in
                  Komisija za spremljanje in nadzor lastninskega preoblikovanja družbene lastnine na
                  seji dne 18.2.1994.</p>
               <p>Na podlagi vsega zgoraj navedenega in mnenja teh komisij oziroma Vlade in
                  Sekretariata kot predlagatelj obvezne razlage ugotavljam, da so mnenja vseh
                  naštetih organov in delovnih teles tega zbora do predlaganega besedila obvezne
                  razlage pozitivna, zato predlagam Državnemu zboru Republike Slovenije, da na
                  podlagi 210. in 212. člena poslovnika Državnega zbora sprejme naslednje
                  sklepe:</p>
               <p>"1. Državni zbor Republike Slovenije sprejme predlog obvezne razlage določbe 67.
                  člena zakona o zadrugah <stage>(Uradni list RS, št. 13/92 in 7/93)</stage> v
                  besedilu, kot je predlagano v predlogu z dne 13.9.1993 s tem, da se kot pristojni
                  organi za odločanje o teh zadevah določijo občinski upravni organi iz 1. in 3.
                  točke 54. člena zakona o denacionalizaciji.</p>
               <p>2. Sekretariatu za zakonodajo in pravne zadeve tega zbora se naloži, da pripravi
                  končno besedilo obvezne razlage določbe 67. člena Zakona o zadrugah.</p>
               <p>3. Obvezna razlaga 67. člena zakona o zadrugah se objavi v Uradnem listu Republike
                  Slovenije."</p>
               <p>Te tri sklepe predlagamo.</p>
            </sp>
            <sp xml:id="SDZ1-Redna-18-1994-03-08.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog za obvezno razlago je obravnavala Komisija za spremljanje in
                  nadzor lastninskega preoblikovanja družbene lastnine kot matično delovno telo.
                  Želi poročevalec odbora besedo? <stage>(Ne želi.)</stage> Želi besedo predstavnik
                  Sekretariata za zakonodajo in pravne zadeve? Gospod Baškovič, prosim.</p>
            </sp>
            <sp xml:id="SDZ1-Redna-18-1994-03-08.sp32">
               <speaker>MILAN BAŠKOVIČ:</speaker>
               <p>Hvala lepa. Ker je stvar že precej stara in bo moral naš sekretariat pripraviti
                  potem za naslednjo fazo končno čisto besedilo morebitne obvezne razlage, bi rad
                  samo opozoril na nekatere momente, ki bi jih kazalo v tej razpravi vendarle imeti
                  pred očmi. Namreč, naš sekretariat je opozoril v svojem mnenju na več problemov,
                  ki so ob tem odprti. Namreč, ta rešitev je bila takrat z amandmajem vnesena v
                  zakon, ne da bi bile potem tudi na drugih mestih napravljene spremembe in
                  dopolnitve, ki bi to rešitev lahko realizirale v izvedbenem smislu, v podlagi itn.
                  To je v našem mnenju in v mnenju Vlade tudi pojasnjeno. In je sedaj z obvezno
                  razlago enega detajla, ki je nekje na meji obvezne razlage, po mojem mišljenju,
                  možno reševati tukaj na primer predvsem to vprašanje pristojnega organa in pa
                  postopka. Do tu smo tudi mi rekli, da bi eventualno s to razlago se dalo iti,
                  čeprav so neka opozorila, da bi kazalo to s spremembo in dopolnitvijo reševati,
                  ker bi bilo potem legalnejše, korektnejše itn.; ker gre vendarle za nalaganje
                  pristojnosti organom itn.</p>
               <p>Vendar, če sledimo predlogu za obvezno razlago, ki je podprta tudi z delovnimi
                  telesi, res ostajamo samo na vprašanju postopka, da se določi, da je to upravni
                  postopek po tem zakonu in da je pristojen organ - ne vemo še, po enem mnenju naj
                  bi bilo to Ministrstvo za finance, po drugem, Vladnem, da naj bi bili to organi,
                  ki so normalni, se pravi občinski, ki so v teh zadevah sicer pristojni. To še ni
                  razrešeno.</p>
               <p>Vendar opozarjam, da obstaja ob tem še vedno odprto vprašanje tistih temeljnih
                  materialnih vsebin, namreč: katero premoženje je tu mišljeno, kdo je tisti, ki bo
                  moral vračati, se pravi zavezanec - in je to vse v bistvu nedodelano. In zato smo
                  mi potem rekli na koncu, da bi bilo najbolj korektno in učinkovito, tudi glede na
                  materijo zakona in pooblastila zakona, najboljše celoten splet - se pravi ne samo
                  postopek in organ, ampak tudi ta vprašanja materialne narave - razrešiti z
                  dopolnitvijo zakona, ki bi lahko šla tudi hitro in skrajšano itn., da bi bil cel
                  ta komplet res izvedljiv, nesporen za upravičence, za zavezance itn.</p>
               <p>Trenutno pa vidimo stvar tako, da če se tudi gre po obvezni razlagi in zajame res
                  samo postopek in organe, bo še vedno v zraku ostalo odprto vprašanje materialnega
                  temelja, se pravi vsebine razreševanja teh vprašanj: katero premoženje je zajeto,
                  kako se ugotavlja, kako se vrača, kdo vrača, kakšne so obveznosti odškodninskega
                  sklada. O tem ni nikjer nič napisano in bi to res bilo korektno možno reševati
                  samo z zakonom, ker gre za pravice, dolžnosti itn. Na to tudi Vlada opozarja in
                  tudi neka ustavna spornost je lahko, če se takšne reči razrešujejo z razlago, ne
                  pa z zakonsko direktno regulativo.</p>
               <p>Torej, mi gremo lahko po tej poti in ostanemo samo na ravni postopka. To bomo
                  tudi, če bo taka volja, pripravili. Opozarjam pa, da s tem problema nismo v celoti
                  razrešili. Hvala lepa.</p>
            </sp>
            <sp xml:id="SDZ1-Redna-18-1994-03-08.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Vlade? <stage>(Ne želi.)</stage> Besedo dajem
                  poslankam in poslancem. Pisnih prijav ni. Želi kdo besedo? Gospod Oman.</p>
            </sp>
            <sp xml:id="SDZ1-Redna-18-1994-03-08.sp34">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje, poslanke in poslanci. Predlog,
                  ki ga je podal gospod Metelko, podpiram, ne glede na pomisleke, ki jih je zdajle
                  izrekel gospod Baškovič, ker se mi ne zdi potrebno, da je opredeljeno, kaj je
                  predmet tega vračanja, ali konkreten predlog in tudi kdo je zavezanec. Tudi v
                  zakonu o denacionalizaciji ni takšnih konkretnih navedb. Upravičenec oz. tisti, ki
                  misli, da je upravičenec, bo pač moral dokazovati, da je do tega in tega predmeta
                  res upravičen in seveda ugotavljati tudi, kdo je zavezanec za vračanje po tem
                  členu. Torej predlagam, da ta predlog sprejmemo.</p>
            </sp>
            <sp xml:id="SDZ1-Redna-18-1994-03-08.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Potrč, prosim.</p>
            </sp>
            <sp xml:id="SDZ1-Redna-18-1994-03-08.sp36">
               <speaker>MIRAN POTRČ:</speaker>
               <p>Hvala lepa. Mislim, da je to eden od tistih primerov, ob katerih poslanci težko
                  odločamo. Najbrž ima gospod Metelko in drugi, ki so sprožili to vprašanje,
                  popolnoma prav - gre za neurejeno materijo v zakonu. Formalno je neka pravica
                  dana, ne da pa se realizirati, ker ni niti materializirana niti ni določen
                  postopek. In mislim, da bi morali - izhajajoč iz tega - slediti temu, da se stvar
                  reši čim prej. Po drugi strani pa imamo tako situacijo, ko nas Sekretariat za
                  zakonodajo in Vlada opozarjata, da če rešimo vprašanje postopka po predlogu
                  obvezne razlage, bo na meji ustavna možnost, ali to lahko naredimo ali ne. Pa
                  recimo, da še ta gre, bomo po njihovem mnenju rešili postopek, materialna
                  vprašanja, ki pa so najbrž bistvena vsebina zakona, bodo ostala pa
                  nerazrešena.</p>
               <p>Poleg tega pa imamo ob obvezni razlagi dva povsem različna mnenja in jaz ne vem,
                  kako bo tudi predsedujoči to vodil. Eden je predlog, ki ga je dal poslanec, drugi
                  je predlog, ki ga je dala Vlada, in je najbrž treba na nek način to šteti kot
                  amandma.</p>
               <p>Jaz vem za rizik, da se sploh ob tej točki javljam, ker se bo lahko javilo veliko
                  ljudi in reklo: sedaj pa spet nekdo zavira uresničevanje neke pravice. Lahko, če
                  boste to želeli. Toda rad bi opozoril, da kdaj pa kdaj poleg političnih interesov
                  v tem Državnem zboru moramo upoštevati tudi neko normalno korektnost postopka in
                  zakonsko ureditev. In v tem primeru, se bojim, da vsega ne bomo rešili.</p>
               <p>Zato bi predlagal in prosil vsaj nekaj - če bo predsednik zahteval, bom to tudi
                  pisno napisal - da ne glede na to, kako se opredelimo o obvezni razlagi, le
                  naložimo s sklepom Vladi, da prouči materialna, vsebinska vprašanja 67. člena
                  zakona in da nam predlaga takšne ali drugačne dopolnitve <stage>(ker jaz ne vem
                     kakšne)</stage>, ki bodo cilj, želje, intenco amandmaja, ki je bil takrat ob
                  zakonu o zadrugah sprejet, lahko zadostile in da bo ta člen mogoče realizirati.
                  Ker se bojim, da se bomo v nasprotnem primeru pač po nekaj mesecih ponovno znašli
                  v isti situaciji - nezadovoljni tisti, ki bodo rekli, da sedaj organ imamo, ampak
                  da ta organ ne ve, kako odločati - in z nezadovoljstvom, da tega nismo rešili.</p>
               <p>Sam pa bom iz teh razlogov neusklajenosti in nejasnosti mnenja, da bi bilo prav,
                  da se ta vprašanja celovito uredijo z dopolnitvami 67. člena zakona, tako kot tudi
                  Sekretariat sugerira; in mislim, da je to tudi boljše, kot pa s sprejemom delne
                  uradne obvezne razlage samega zakona. Hvala lepa.</p>
               <p>Ali je potreben pisni predlog?</p>
            </sp>
            <sp xml:id="SDZ1-Redna-18-1994-03-08.sp37">
               <speaker>PODPREDSEDNIK MIROSLAV MOZETIČ:</speaker>
               <p>Ja, prosim. Hvala lepa. Besedo ima gospod Pučnik.</p>
            </sp>
            <sp xml:id="SDZ1-Redna-18-1994-03-08.sp38">
               <speaker>DR. JOŽE PUČNIK:</speaker>
               <p>Spoštovani! Podprl bom predlagano obvezno razlago tega člena, in sicer iz
                  naslednjih razlogov. Mi vsi se zavedamo, kako hitro v Sloveniji sprejemamo to
                  zakonodajo; zakoni so na tekočem traku in čudež bi bil, če ti zakoni ne bi imeli
                  določenih vrzeli. Sedaj pa je tako: to je dejstvo, ki ga moramo sprejeti in jaz
                  tudi ne vidim alternative. Poleg tega postopka sprejemanja zakonodaje za vsa
                  področja, pa moramo postopno tudi začeti zapirati določene vrzeli, ki jih pač
                  upravičeni, prizadeti opažajo in nanje opozarjajo. Zato se mi zdi predlog gospoda
                  Metelka, ki se je gotovo posvetoval z drugimi, ki so tukaj zainteresirani, da mi
                  lahko s sprejemom te obvezne razlage, zapremo vsaj eno majhno vrzel. Sigurno
                  obstojajo še druge. In tukaj se strinjam s pravno službo, pa tudi s tem, kar je
                  bilo sicer povedano, samo, če mi zapremo eno samo vrzel, če mi samo en sklop
                  problemov nekje naknadno rešimo s to izboljšavo, mislim, da je že to vredno. Vse
                  ostalo je pa seveda odrivanje akutnih problemov in prizadetosti ljudi v neko
                  nedoločeno prihodnost.</p>
               <p>Jaz mislim, da to ne bi bilo odgovorno, zato bom seveda podprl ta predlog za
                  obvezno razlago. Hvala lepa.  </p>
            </sp>
            <sp xml:id="SDZ1-Redna-18-1994-03-08.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Rejc.</p>
            </sp>
            <sp xml:id="SDZ1-Redna-18-1994-03-08.sp40">
               <speaker>IZIDOR REJC:</speaker>
               <p>Gospod podpredsednik, gospe in gospodje! Kot je že naša komisija tudi ta predlog
                  za obvezno razlago podprla, tako ga tudi sam podpiram, ker menim in tudi iz
                  vladnega teksta, ki je prišel, je razvidno, da nekako podpirajo in le menijo, da
                  se s tem lahko, bi rekel, odpravijo neke pomanjkljivosti pri razlagi tega 67.
                  člena in mislim, da je prav, da to naredimo, prej kot pa, da bi šli zdaj v neko
                  spremembo zakona, ker mislim, da s tem se lahko mnoge druge stvari načnejo. Tako,
                  da sem za to, da se ta obvezna razlaga napravi, potem se pa lahko vidi, kako in
                  kaj je.</p>
               <p>Vem pa tudi, da je v procesu denacionalizacije gotovo tisti, ki zahteva, ki
                  postavlja svoje zahteve, mora z nečim to dokazovati. Tako da tako ali tako ostane,
                  bi rekel, žoga na oni strani, se pravi tistega, ki bo dokazoval, na kakšni osnovi
                  bo lahko prišel do določenega imetja. Hvala.</p>
            </sp>
            <sp xml:id="SDZ1-Redna-18-1994-03-08.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Če ni več razpravljalcev, razpravo zaključujem in
                  prehajamo na odločanje o predlogu sklepa:</p>
               <p>"1. Državni zbor Republike Slovenije sprejme predlog za obvezno razlago 67. člena
                  zakona o zadrugah.</p>
               <p>2. Državni zbor nalaga Sekretariatu za zakonodajo in pravne zadeve, da pripravi
                  končno besedilo obvezne razlage, pri čemer naj upošteva stališče Komisije za
                  spremljanje in nadzor lastninskega preoblikovanja družbene lastnine in Vlade
                  Republike Slovenije, da naj bi o zahtevkih odločali - glede na vrsto premoženja,
                  ki bo predmet vračanja po 67. členu zakona o zadrugah - organi iz 54. člena zakona
                  o denacionalizaciji."</p>
               <p>Želi kdo razpravljati o teh dveh sklepih? Če ni razpravljalcev, dajem oba sklepa
                  na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da sta predloga sklepov sprejeta.</p>
               <p>In predlog dodatnega sklepa predlagatelja, gospoda Potrča: "Državni zbor nalaga
                  Vladi, da v roku treh mesecev prouči vsebinska vprašanja izvedbe 67. člena zakona
                  o zadrugah in Državnemu zboru predlaga potrebne spremembe ali dopolnitve
                  zakona."</p>
               <p>Želi o predlogu tega sklepa kdo razpravljati? Ker ni razpravljalcev, dajem predlog
                  sklepa na glasovanje. Ugotovimo sklepčnost!</p>
               <p>Gospod Metelko, obrazložitev glasu.</p>
            </sp>
            <sp xml:id="SDZ1-Redna-18-1994-03-08.sp42">
               <speaker>ALOJZIJ METELKO:</speaker>
               <p>Spoštovani zbor! Glasoval bom proti temu sklepu zaradi tega, ker na ta način se
                  lahko gre samo v kompliciranje in nemožnost vračanja tistega, kar je
                  evidentno.</p>
               <p>Moram še to povedati, da je tudi Ustavno sodišče razpravljalo o desetem poglavju,
                  ki ga opredeljuje 67. člen, in je ugotovilo, da je ta zakon o zadrugah sprejet
                  pravilno.</p>
               <p>Zato bom glasoval proti temu sklepu.</p>
            </sp>
            <sp xml:id="SDZ1-Redna-18-1994-03-08.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Torej
                  prehajamo na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da predlog sklepa ni sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>27. TOČKO DNEVNEGA REDA</title>, to je na <title>DRUGO
                     OBRAVNAVO PREDLOGA ZAKONA O INVESTICIJAH V ZDRAVSTVU</title>.</p>
               <p>Predlog zakona je zboru predložila Vlada Republike Slovenije. Želi predstavnik
                  Vlade besedo? Gospod minister ima besedo.</p>
            </sp>
            <sp xml:id="SDZ1-Redna-18-1994-03-08.sp44">
               <speaker>DR. BOŽIDAR VOLJČ:</speaker>
               <p>Spoštovani gospod podpredsednik, spoštovane gospe in gospodje poslanci! Prvotni
                  zakon o skladu za investicije v zdravstvu je <stage>(tako kot ostala dva
                     zakona)</stage> doživel svoje spremembe, in sicer v tem smislu, da ne govorimo
                  več o skladu, pač pa o zakonu o investicijah v zdravstvu, s tem da med vire niso
                  več vključeni presežki Zavoda za zdravstveno zavarovanje, da se sredstva
                  nakazujejo na poseben račun pri Ministrstvu za zdravstvo, da se investicijsko
                  obdobje podaljša iz štirih na šest let, da prispevajo sredstva iz amortizacije le
                  tiste ustanove, ki bodo udeležene v investicijskem programu. Rad bi povedal, da
                  glede na to, da ni več presežkov med viri sredstev, ni nobene zakonite osnove več
                  za tiste predloge, ki ste jih nekateri med vami dali, da naj bi namreč v ta zakon
                  vključili tudi investicije v nekatere zdravstvene domove. Veste, da so
                  ustanovitelji zdravstvenih domov občine in da gre tu za zakon, ki bo investiral
                  izključno v zavode, ki jih je ustanovila država. Tako da ob tej razpravi danes
                  Vlada ne more sprejeti nobenega amandmaja oziroma predloga, ki bi se nanašal na
                  investicije v zdravstvene domove ali zdravstvene postaje. Ko pa bo sprejet zakon o
                  lokalni samoupravi in če bo sprejet tudi naš predlog našega ministrstva, torej da
                  bi zdravstveni domovi potem prišli pod okraje, kar pomeni pod državno skrbstvo, bi
                  bilo s tem v zvezi seveda potrebno sprejeti nek drug program, ki pa ne more biti
                  del tega programa.  Rad bi namreč povedal, da je zakon, ki ga predlagamo, denarno
                  najšibkejši, tako obrambni kot šolski predvidevata bistveno več denarja - in
                  kakršnokoli zmanjševanje teh sredstev oziroma delitev teh sredstev na več zavodov
                  pomeni, da pravzaprav cilja ne bi dosegli. Toliko za uvod. Hvala lepa.</p>
            </sp>
            <sp xml:id="SDZ1-Redna-18-1994-03-08.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog za-</p>
               <p>kona je obravnaval Odbor za zdravstvo, delo, družino in socialno politiko kot
                  matično delovno telo. Želi poročevalec besedo? Prosim, gospod Kociper.</p>
            </sp>
            <sp xml:id="SDZ1-Redna-18-1994-03-08.sp46">
               <speaker>ŠTEFAN KOCIPER:</speaker>
               <p>Hvala lepa. Spoštovani! Odbor Državnega zbora Republike Slovenije za zdravstvo,
                  delo, družino in socialno politiko je kot matično delovno telo <stage>(na  svoji
                     27. seji dne 10. februarja in na svoji 28. seji dne 15. februarja)</stage>
                  obravnaval predlog zakona o investicijah v zdravstvo, in sicer za drugo obravnavo.
                  V razpravi je bilo ugotovljeno, da je predlagatelj pri pripravi predloga zakona za
                  drugo obravnavo večinoma sledil stališčem in sklepom Državnega zbora, sprejetih ob
                  prvi obravnavi predloga zakona. Do seje odbora niso bili vloženi nikakršni
                  amandmaji k temu predlogu zakona. Odbor je sprejel sklep, da predlaga Državnemu
                  zboru, da ta zakon obravnava in ga sprejme na februarski seji v drugi obravnavi
                  ter da za obravnavo Državni zbor skrajša tudi roke.</p>
               <p>Člani odbora pa so svojo pozornost namenili predvsem 4. in 6. členu predloga, ki
                  določa okvirni program investicij v javne zdravstvene zavode ter zbiranje
                  namenskih sredstev, določenih z državnim proračunom in sredstev od prodaje in
                  oddaje stavb in opreme javnih zdravstvenih zavodov v skladu z določili posebnega
                  zakona.</p>
               <p>Odbor se je seznanil z mnenjem Sekretariata za zakonodajo in pravne zadeve ter
                  ugotovil, da je predlagatelj tudi to mnenje upošteval v smislu izdelave plana
                  investicijskih vlaganj v javne zdravstvene zavode v Republiki Sloveniji. Glede na
                  pripombe sekretariata na 4., 6. in 12. člen zakona pa odbor meni, da gre le za
                  redakcijske popravke, ki naj jih predlagatelj upošteva pri pripravi zakona za
                  tretjo obravnavo. Hvala lepa.</p>
            </sp>
            <sp xml:id="SDZ1-Redna-18-1994-03-08.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Prehajamo na obravnavo in odločanje o posameznih
                  členih predloga zakona.</p>
               <p>Predlagam zboru, da skladno z zadnjo alineo 189. člena Poslovnika razpravlja in
                  glasuje o vseh tistih členih skupaj, h katerim niso bili vloženi amandmaji. Želi
                  kdo o tem proceduralnem sklepu razpravljati? <stage>(Ne želi.)</stage> Dajem
                  predlog sklepa na glasovanje. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo členov in amandmajev.  Pregled amandmajev k predlogu zakona
                  z datumom 7.3.1994 in z mastno natiskanim "novo"; torej, 7.3.1994, pregled
                  amandmajev. Ste našli?</p>
               <p>V obravnavo dajem 4. člen in amandma k 4. členu, ki se glasi: V četrtem členu se
                  drugi in tretji odstavek črtata in nadomestita z naslednjim besedilom: "Za
                  dokončanje investicij v javne zdravstvene zavode bodo v obdobju 1994 - 1999 zbrana
                  sredstva do skupne višine 15 milijard 600 milijonov SIT po cenah junij 1993. Letni
                  program investicij v javne zdravstvene zavode in dinamiko zagotavljanja sredstev
                  določa Vlada Republike Slovenije." Predlagatelj je Vlada Republike Slovenije; o
                  mnenju matičnega delovnega telesa, ni podatka. Še opomba: Če bi bil sprejet
                  amandma pod točko 1 <stage>(to je ta, ki sem ga zdaj prečital)</stage>, bi bilo
                  glasovanje o amandmajih pod točkama 4, 5, 6 in 7  nepotrebno. Želi kdo
                  razpravljati o 4. členu in amandmaju k 4. členu? Gospod Janez Podobnik.</p>
            </sp>
            <sp xml:id="SDZ1-Redna-18-1994-03-08.sp48">
               <speaker>JANEZ PODOBNIK:</speaker>
               <p>Hvala za besedo. Morda bi bilo vendarle dobro, da bi dobili tudi stališče
                  matičnega delovnega telesa do tega amandmaja. Rad bi opozoril, da je bistvena
                  razlika v tem, da je v osnovnem členu pisalo: da "letni program investicij s
                  finančno konstrukcijo za naslednje leto in zaključni račun za preteklo leto
                  sprejme Državni zbor Republike Slovenije". Amandma Vlade pa govori, da letni
                  program investicij v javne zdravstvene zavode in dinamiko zagotavljanja sredstev
                  določa Vlada Republike Slovenije. Na nek način je ta amandma smiseln.</p>
               <p>Če sem pravilno razumel gospoda Voljča, se potem vendarle preko drugih členov,
                  omogoča vpliv Državnega zbora na to dinamiko. Mislim, da je vendarle eden
                  bistvenih poudarkov v razpravi v prvem branju bil, tudi sestava organa,  mislim da
                  sveta, da ima Državni zbor vpliv predvsem na dinamiko zagotavljanja sredstev.
                  Kajti ta dinamika zagotavljanja sredstev lahko pomeni, da če bo dinamika
                  negativna, da bodo določene investicije morale počakati.</p>
               <p>Zato imam samo vprašanje za gospoda ministra: Na kakšen način bo lahko Državni
                  zbor obveščen oziroma bo lahko vplival pri teh pomembnih odločitvah, če se zgodi,
                  da bi bila ta dinamika negativna? Hvala lepa.</p>
            </sp>
            <sp xml:id="SDZ1-Redna-18-1994-03-08.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-18-1994-03-08.sp50">
               <speaker>DR. BOŽIDAR VOLJČ:</speaker>
               <p>Spoštovani! Ko smo na ministrstvu usklajevali spremembe, ki jih je povzročil ta
                  amandma, smo se seveda tudi pogovarjali o tem, ali bi v odbor, ki je omenjen
                  mislim <stage>(v katerem členu že?)</stage>, v 11. členu, vključili tudi
                  predstavnika Državnega zbora. In naše ministrstvo na vsak način nima čisto nič
                  proti temu oziroma celo pozdravlja to misel, da Ministrstvo za zdravstvo predlaga
                  Državnemu zboru, da Državni zbor tudi enega imenuje v ta odbor. Hvala.  </p>
            </sp>
            <sp xml:id="SDZ1-Redna-18-1994-03-08.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Avberšek.</p>
            </sp>
            <sp xml:id="SDZ1-Redna-18-1994-03-08.sp52">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi! Jaz sem vložil amandma, ki je pod točko štiri in
                  bo odpadel, če bo sprejet amandma pod točko ena. Vendar bi rad povedal, da bom
                  zato glasoval proti predlaganemu amandmaju pod točko ena. Razlog bom pa poskušal
                  vsaj delno obrazložiti. Jaz sem mislil, da bo že prejšnji teden na vrsti ta
                  obravnava in sem si časopis Delo vzel, pa sem si ga hranil, vendar so čistilke
                  počistile. Namreč, takrat je bilo napisano v tem poročilu Hidrometerološkega
                  zavoda nekaj o koncentracijah So2 v Topolščici in na splošno v Saleški dolini.
                  Takrat je bil zanimiv primer, da je bila dvakrat, trikrat presežena koncentracija
                  So2 nasproti Topolščice. Torej, na Velikem vrhu med Velikim vrhom in Topolščico je
                  elektrarna in jasno da gre za, torej da ni šlo za tako velik vpliv same
                  elektrarne, ampak je šlo v tem primeru za izredno velik vpliv onesnaženja z So2 v
                  Topolščici s strani kurišča same bolnišnice v Topolščici. Znano je, da je v
                  Saleški dolini to drugi največji onesnaževalec <stage>(seveda je precej nižji od
                     Termoelektrarne Šoštanj, vendar drugi največji onesnaževalec)</stage> saj tam
                  še vedno kurijo premog, da ogrevajo bolnišnico. No, ampak nič hudega. Danes sem
                  vzel v roke Delo, pa pravzaprav situacija ni kaj bistveno drugačna. Jaz mislim, da
                  ne vidim smisla, da bomo vlagali v zdravstvo, če ne bomo rešili nekaterih
                  temeljnih razlogov, zakaj smo tudi bolni.</p>
               <p>Torej v tem mojem amandmaju za sovlaganje v bolnišnico Topolščica je seveda tudi
                  rekonstrukcija tega kurišča v bolnišnici in zato bom seveda glasoval proti temu
                  amandmaju in podprl amandma pod številko štiri ter tako na nek način le prispeval
                  k temu, da bi enkrat zgradili oziroma rekonstruirali to kurišče v bolnišnici
                  Topolščica. Hvala lepa.</p>
            </sp>
            <sp xml:id="SDZ1-Redna-18-1994-03-08.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-18-1994-03-08.sp54">
               <speaker>JANEZ KOPAČ:</speaker>
               <p>Hvala. Glede na prej izraženo mnenje, da bi bilo potrebno imeti stališče matičnega
                  delovnega telesa, bi rad povedal samo to. Na matičnem delovnem telesu - pri Odboru
                  za delo, družino, zdravstvo in socialno varstvo - smo se opredeljevali do pripombe
                  Sekretariata za zakonodajo in pravne zadeve, na podlagi katere je pa nastal ta
                  vladin amandma. No, in takrat so predstavniki Vlade rekli, da bodo to njihovo
                  pripombo, ki je bila čisto pravno tehnične narave tudi prelili v svoj amandma - in
                  približno so ga tudi nakazali. Reklo se je: šlo se bo v formulo kakršna je veljala
                  pri takoimenovanem šolskem in obrambnem tolarju. Ista diskusija se je ponovila
                  tudi v Odboru za finance in kreditno monetarno politiko - in tudi tam smo prišli
                  do istega zaključka skupaj s predstavniki Vlade.</p>
               <p>Tako, da lahko rečem, da je ta amandma, čeprav vladin amandma k 4. členu, plod
                  pripombe Sekretariata za zakonodajo in pravne zadeve in je bil načelno - ne v tej
                  dikciji, ker pač tisti trenutek še ni obstajala - podprt tako na matičnem odboru
                  kot na Odboru za finance in kreditno monetarno politiko. Zato seveda menim, da je
                  zelo sprejemljiv in tudi kot posameznik poslanec v tem parlamentu se opredeljujem
                  za ta Vladin amandma.</p>
            </sp>
            <sp xml:id="SDZ1-Redna-18-1994-03-08.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Topler.</p>
            </sp>
            <sp xml:id="SDZ1-Redna-18-1994-03-08.sp56">
               <speaker>VLADIMIR TOPLER:</speaker>
               <p>Spoštovani predsedujoči, kolegice, kolegi! Tudi sam in tudi v naši poslanski
                  skupini bomo podprli amandma Vlade k členu pod številko ena in tudi k drugim. Jaz
                  menim, da je dobro, da prepustimo strokovnjakom, da bodo o tem odločali. Sem tudi
                  za to, da se črta 12. člen. To pa predvsem zaradi tega, tako kot je bilo pri
                  šolstvu, da ne bomo sedaj vsak za svojo regijo tukaj navijali. Tudi jaz sem vložil
                  amandma -  nisem ga vložil ampak imam ga napisanega, podpisanega z dvanajstimi
                  poslanci - ampak menim, da je prav, da to naredimo tako. Pa še ena stvar je. Vlada
                  je sedaj predlagala 15 milijard, v tabeli je pa samo 15 milijonov.</p>
            </sp>
            <sp xml:id="SDZ1-Redna-18-1994-03-08.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Bučar.</p>
            </sp>
            <sp xml:id="SDZ1-Redna-18-1994-03-08.sp58">
               <speaker>DR. FRANCE BUČAR:</speaker>
               <p>Spoštovani zbor! Za ta zakon, v taki formulaciji oz. za ta amandma v tej
                  formulaciji ne morem glasovati, čeprav se vsebinsko z njim strinjam in podpiram
                  vsebino; toda tako, kot je tukaj napisano, enostavno ni mogoče izglasovati, ker
                  pravi "za dokončanje investicije v javno zdravstvo bodo zbrana sredstva do skupne
                  višine". Namreč, to odraža natančno tisto proračunsko miselnost, ki jo poznamo iz
                  bivše Jugoslavije. Se pravi, če jaz hočem <stage>(govorim z osebnega
                     stališča)</stage> karkoli investirati, se moram naprej soočiti, koliko imam
                  denarja in tisti denar bom potem pač razdelil, kakor vem in znam. Ampak preko tega
                  zneska ne morem iti. Za proračunsko financiranje v prejšnji Jugoslaviji je pa žal
                  značilno, da smo si mi postavljali naprej, te in te stvari moramo narediti, torej,
                  ker to moramo narediti, izračunamo, koliko to stane in je treba toliko in toliko
                  davkov zbrati zato, da bomo to naredili. Natančno proračun je bil eden glavnih
                  motorjev inflacije. In če to mislimo, jaz vidim namreč tu to staro miselnost. Mi
                  moramo investicije prilagoditi obstoječim sredstvom, ne pa reči: taka sredstva
                  bodo. To je skregano z najbolj enostavno proračunsko logiko. In jaz se čudim tukaj
                  zastopnikom finančnega odbora, da gredo mirno preko tega.</p>
               <p>Še enkrat poudarjam: ne zoperstavljam se namenu tega, tudi zoper ta sredstva ne,
                  ampak način, kako je to formulirano, je pa enostavno skregan s proračunsko logiko.
                  Hvala lepa.</p>
            </sp>
            <sp xml:id="SDZ1-Redna-18-1994-03-08.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-18-1994-03-08.sp60">
               <speaker>JANEZ KOPAČ:</speaker>
               <p>Hvala za besedo. Povsem se strinjam  z besedami gospoda Bučarja. Rad bi pa
                  razložil samo zgodovino, kako je do tega prišlo. Mi imamo zdaj že dva oz. tri
                  zakone, ki so na nek način parcelizirali proračun, proti čemer sva seveda bila iz
                  načelnih razlogov oba z gospodom Bučarjem. Treba je pa reči tudi to, da imamo mi
                  enoletni proračun, nimamo več letnega proračuna in da je enoletni proračun zaradi
                  svoje dinamike zelo neprilagojen življenju investicij - investicije so pa
                  večletne. Sami veste, tisti, ki ste bili v prejšnji skupščini poslanci skupaj z
                  nama z doktorjem Bučarjem, da smo sprejemali nek poseben interventen zakon o
                  najetju nekega kredita za dokončanje ceste Hrušica - Vrba, kjer so se dela
                  ustavila točno na polovici nekega mostu, nekega viadukta - od tam naprej ni bilo
                  denarja - in bi se seveda tista polovica podrla, če bi takrat ne zagotovili
                  nadaljevanja del. Do tega pa prihaja zaradi tega, ker je planiranje proračuna
                  enoletno in potem seveda se vsakdo mora vsako leto znova boriti za nadaljevanje
                  investicije, ki je bila že začeta. In zaradi tega potem prihaja do velikih
                  stroškov, do konzerviranja gradbišč, do propadanja zadev, ki jih je potem treba
                  ponovno narediti itn. Ampak vse to je tematika, ki bi jo moral urejati zakon o
                  financiranju javne porabe. Tega novega zakona pa nimamo. In v tej stiski, ki jo
                  življenje daje, so se razno razni ministri spomnili razno raznih formul. Eno je
                  avtocestni tolar, eno je obrambni tolar, eno je šolski tolar, eden je pa
                  zdravstveni tolar. Jaz sem iz načelnih razlogov vedno bil proti. Vendar menim, da
                  je ta oblika, ki jo ponuja ta zakon <stage>(prav tudi na podlagi pripombe
                     Sekretariata za zakonodajo in pravne zadeve)</stage> še najmanj slaba in
                  vsekakor seveda ne kreira tistega zdravstvenega sklada, kot je bilo to predvideno
                  pri prvi obravnavi tega zakona.</p>
               <p>Zato torej menim, da je ta zakon odgovor na stisko ob pomanjkanju zakona o
                  financiranju javne porabe, ki bi za investicijske izdatke določil drugačen tretma
                  kot za tekoče izdatke. Tekoči izdatki so letni, investicijski pa morajo biti
                  večletni, drugače prihaja do škode. In dokler tega nimamo, življenje krpamo s
                  tovrstnimi zadevami, ki so seveda nek kompromis - ne preveč lep. In se strinjam z
                  besedami gospoda Bučarja, vendar menim, da je v tem trenutku pač to potrebno. Da
                  pa je treba seveda čimprej narediti nov, evropsko primerljiv zakon o financiranju
                  javne porabe, zato da se ta stiska z investicijskimi izdatki in njihovim statusom
                  reši. En kos te problematike vidim, da rešuje Vlada že v letošnjem zakonu o
                  izvrševanju proračuna, v predlogu tega novega zakona.</p>
               <p>Skratka zato torej menim, da ta formula, kakršna je v amandmaju Vlade k 4. členu
                  napisana, sicer ni dobra, ni čista, nasprotuje pravi proračunski logiki, vendar
                  najmanj slaba od vseh do sedaj ponujenih rešitev. In zato jo podpiram, ker
                  življenje pač mora iti naprej. Hvala.</p>
            </sp>
            <sp xml:id="SDZ1-Redna-18-1994-03-08.sp61">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kocuvan.</p>
            </sp>
            <sp xml:id="SDZ1-Redna-18-1994-03-08.sp62">
               <speaker>JOŽEF KOCUVAN:</speaker>
               <p>Spoštovani poslanci, poslanke, podpredsednik!</p>
               <p>Že v uvodu je gospod minister povedal, da se s tem zakonom ne rešuje primarno
                  zdravstvo oziroma vlaganje v zdravstvene zavode. Jaz se s tem ne strinjam in bom
                  povedal naslednje. Do sedaj so me vedno prepričevali, da je bolnišnično
                  zdravljenje drago zdravljenje in da je treba dati preventivi in primarnemu
                  zdravstvu, ki je cenejše. Danes pa smo priče ravno nasprotnemu - poudarek je na
                  reševanju bolnišničnega zdravljenja, primarno zdravstvo, zdravstvena mreža pa se
                  nam podira. Že več let se v Sloveniji ugotavlja, da so bolnišnične kapacitete
                  predimenzionirane, da so zasedene 50 do 60%, da med bolnicami ni ustrezne delitve
                  dela, da vse delajo vse, da je treba mrežo bolnic racionalizirati, ne pa širiti.
                  Bolnice, ki smo jih pogosto gradili s samoprispevki, bo prevzela država;
                  zdravstvene domove, ki so v nemogočem stanju, pa naj sedaj prevzamejo občine in
                  naj ne pričakujejo nobene pomoči od države. Tako bomo imeli zdravnike, ki bodo
                  delali v obnovljenih super bolnicah, in zdravnike, ki bodo delali v zanemarjenih
                  zdravstvenih domovih, ki se podirajo - kljub temu, da je za celotno zdravstvo v
                  državi uvedena enotna prispevna stopnja in bi bilo potrebno vsem zagotavljati
                  enake pogoje dela in nudenja zdravstvenih uslug.</p>
               <p>Ministrstvo za zdravstvo izvaja pravo diskriminacijo med zdravniki s tem, ko se
                  minister sestaja samo z direktorji bolnic, direktorje zdravstvenih domov pa pušča
                  ob strani, kar seveda kaže na nerazumen odnos ministrstva do cenejšega primarnega
                  zdravstva. <stage>(Obveščen sem sicer, da so sedaj imeli neki
                  sestanek.)</stage></p>
               <p>Nujno potrebno je nekaj storiti tudi v osnovnem zdravstvu. Predlagal sem
                  prepotreben amandma za obnovo zdravstvene postaje Videm ob Ščavnici na demografsko
                  ogroženem območju. V omenjeno zdravstveno postajo se že 20 let ni nič vlagalo;
                  samoprispevek so občani plačevali za izgradnjo Bolnice Murska Sobota, sedaj pa ni
                  solidarnosti s strani države, da bi jim ona nekaj vrnila, če je že prevzela
                  bolnico, zgrajeno iz njihovih sredstev. Če bi občani vedeli za to, bi ta sredstva
                  usmerili v zdravstveno postajo, ki se jim v Vidmu ob Ščavnici ne bi podirala. V
                  tej zdravstveni postaji delata zdravnik in zobozdravnik, pacienti pa sami
                  opozarjajo, da so razmere v zdravstveni postaji nevzdržne. Pred tednom dni so me
                  obvestili, da se je v prevezovalnici zrušil strop; na srečo ni bilo medicinske
                  sestre, ker bi ga sicer dobila na glavo.</p>
               <p>Glede na to predlagam, da sicer ta skromen amandma za postajo Videm ob Ščavnici za
                  13 milijonov sredstev podprete, predlagam pa, da zavržete amandma, s
                  prvopodpisanim gospodom Predanom, ki preprečuje, da bi se karkoli vlagalo v
                  primarno zdravstveno mrežo. Hvala lepa.</p>
            </sp>
            <sp xml:id="SDZ1-Redna-18-1994-03-08.sp63">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imate repliko? Prosim, gospod Predan, replika.</p>
            </sp>
            <sp xml:id="SDZ1-Redna-18-1994-03-08.sp64">
               <speaker>JANKO PREDAN:</speaker>
               <p>Spoštovani! Mislim, da prvič repliciram, saj običajno to ni v moji navadi. Vendar,
                  povsem razumem mišljenje in razpravo gospoda Kocuvana, razumem njegovo skrb, da bi
                  tudi osnovnemu zdravstvu, primarnemu zdravstvu dali v investicijah določeno
                  količino, da bi svoje razsute <stage>(da tako rečem)</stage> zdravstvene domove
                  lahko obnovil. S tem se povsem strinjam. Izhajam iz osnovnega zdravstva, ne
                  izhajam iz specialističnega zdravstva, niti iz bolnišničnega, vendar pa ob tem
                  zakonu, ki ga danes sprejemamo, mislim, da ne gre mešati teh dveh vrst - osnovno
                  in sekundarno ter terciarno zdravstveno varstvo. In zato sem tudi predlagal
                  spremembo naslova zakona, da naj bi govoril o investicijah v sekundarnem in
                  terciarnem zdravstvenem varstvu, torej v tistem zdravstvenem varstvu, katerih
                  ustanovitelj je država.</p>
               <p>Povsem pa podpiram predlog sklepa kolegice Kožuhove, ki govori, da mora Vlada
                  oziroma naj Vlada pristopi k spremembi zakonov, da tudi osnovno zdravstvo pride
                  pod okrilje države - se pravi, da je ustanovitelj država in ne več lokalne
                  skupnosti; posebno še, ker bo problem investicij po preoblikovanih občinah še kako
                  velik.</p>
               <p>Zato menim, da je nujno potrebno, da podpremo ta 4. člen in da te investicije v
                  sekundarnem in terciarnem zdravstvu dokončamo. Hvala lepa.</p>
            </sp>
            <sp xml:id="SDZ1-Redna-18-1994-03-08.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali je replika? Gospod Janez Podobnik, prosim.</p>
            </sp>
            <sp xml:id="SDZ1-Redna-18-1994-03-08.sp66">
               <speaker>JANEZ PODOBNIK:</speaker>
               <p>Želel bi na kratko replicirati gospodu Kocuvanu. Povsem razumem njegovo stališče
                  in tudi njegov angažiran pristop. Rad pa bi rekel to, da kot je meni znano, se je
                  tako gospod Voljč kot njegova ekipa sestajala tudi z vodstvi občinskih
                  zdravstvenih domov. Toda, če smo korektni, so trenutno ti zdravstveni domovi še
                  vedno pod jurisdikcijo <stage>(da tako rečem)</stage> sedanjih občin. Tu se odpira
                  eno od vprašanj, ki najverjetneje ni direktna tema tega zakona - namreč, kakšen bo
                  status občinskih zdravstvenih domov oz. zdravstvenih domov po uveljavitvi zakona o
                  lokalni samoupravi? Sklep, ki ga je predlagala gospa Kožuhova, je lahko načelno
                  pozitiven, toda poglejte, vprašam vas: v neki občini so s samoprispevkom v celoti
                  zgradili kvaliteten zdravstveni dom. S tem zakonom, s predlagano rešitvijo, bi na
                  nek način tak zdravstveni dom podržavila država. Ali je to pravično?</p>
               <p>Torej, logično in razumljivo je, da manjše občine ne bodo zmogle ustanoviteljstva.
                  Toda postavlja se vprašanje, če je samo taka rešitev pravilna.</p>
               <p>In še nekaj. Takoj bi podprl predlog oz. amandma, ki ga je podpisal prvopodpisani
                  gospod Kocuvan, toda dejstvo je, da je tak amandma v nasprotju s 1. členom tega
                  zakona. Sedaj se lahko nekako samo dogovorimo, da bomo v kratkem - morda tudi že v
                  zvezi z vprašanjem, ki smo ga obravnavali prejšnji teden glede uvajanja
                  zasebništva v slovensko zdravstvo - dobili odgovor tudi o tem, kakšen je sploh
                  položaj v slovenskih zdravstvenih domovih in da bi o tem celovito spregovorili.
                  Poudarjam: podprl bi vaš amandma, toda potem koncept tega zakona pade. Hvala
                  lepa.</p>
            </sp>
            <sp xml:id="SDZ1-Redna-18-1994-03-08.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še gospod Kocuvan ima tudi repliko. Prosim.</p>
            </sp>
            <sp xml:id="SDZ1-Redna-18-1994-03-08.sp68">
               <speaker>JOŽEF KOCUVAN:</speaker>
               <p>Hvala gospod podpredsednik. Spoštovani poslanci! Načeloma se strinjam s tem, kar
                  je bilo povedano, in bi nekako umaknil ta amandma, ki sem ga podal, predlagal pa
                  bi potem nekakšen sklep, ki bi reševal ta moj oziroma naš problem.</p>
            </sp>
            <sp xml:id="SDZ1-Redna-18-1994-03-08.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima sedaj gospod Sisinger.</p>
            </sp>
            <sp xml:id="SDZ1-Redna-18-1994-03-08.sp70">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Moram reči, da smo prav ta predlog
                  zakona o investicijah v zdravstvo posebno skrbno obravnavali - ne enkrat - v
                  matičnem odboru, o čemer je govoril predsednik našega matičnega odbora gospod
                  Kociper. Moram pa povedati, da sem tudi sam sodeloval v nekih usklajevanjih z
                  odgovornimi v Ministrstvu za zdravstvo in tudi s samim ministrom in da je jasno
                  nekaj: da smo pravzaprav izredno težko uskladili vse te potrebe, ki so na področju
                  zdravstva v Sloveniji. In ko smo obravnavali posamezne probleme v psihiatriji,
                  probleme bolnic, itn. - o tem ne bi govoril, ker dobro poznate program, kje se
                  bodo ta sredstva vlagala - bi iskreno želel, da ne delamo še sami naprej
                  nadaljnjih težav na področju zakona o investicijah v zdravstvu in da o teh
                  amandmajih tudi glasujemo.</p>
               <p>In jaz osebno - ne glede na to, da sem po ponovni proučitvi in razgovorih, ki sem
                  jih tudi imel v tej zvezi - ne glede na to, da sem eden izmed podpisnikov pri 4.
                  točki, bom podprl, zato v interesu, da ta zakon o investicijah v zdravstvu
                  sprejmemo v Državnem zboru, bom glasoval za točko 1, kot tudi za točko 2 in točko
                  3; ker resnično to vodi k temu, da sprejmemo zakon za te investicije v tej smeri,
                  za katere smo se v usklajevalnem postopku do konca izrekli. To pa pomeni, da v
                  bistvu začnemo z izgradnjo tistih objektov, ki so nujno potrebni. Jaz ne oporekam
                  niti enemu od teh, ki so predlagali, da je treba še v kakšnem zdravstvenem domu
                  marsikaj narediti, vendar gre tokrat za zakon, ki govori izključno o teh zadevah.
                   </p>
               <p>Zato vas prosim, da vendarle podpremo tudi stališča matičnega odbora, ki
                  podpirajo, da se zakon o investicijah v zdravstvu v drugi fazi sprejme tudi s temi
                  amandmaji Vlade. In s tem mislim, da dejansko ta zakon lahko doživi tudi tretjo
                  obravnavo in dokončen sprejem. Hvala lepa.</p>
            </sp>
            <sp xml:id="SDZ1-Redna-18-1994-03-08.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Topler.</p>
            </sp>
            <sp xml:id="SDZ1-Redna-18-1994-03-08.sp72">
               <speaker>VLADIMIR TOPLER:</speaker>
               <p>Poudaril bi rad še nekaj. Poglejte, v 1. členu piše: "S tem zakonom se za
                  dokončanje investicij..."</p>
               <p>Gospod Sisinger je govoril o izgradnji; gre za dokončanje vseh tistih objektov, ki
                  smo jih začeli. Poglejte, da predstavim primer slovengraške bolnišnice. Imeli smo
                  pred letom in pol referendum, ki ni uspel. Gospodarstvo je na tleh in ne more biti
                  več donator. Bolnišnice, kjer je že deset let zgrajeno drugo nadstropje otroškega
                  oddelka, z ničemer drugim kot pa s proračunskim denarjem ni možno zgraditi. V teh
                  letih naj bi se nabralo toliko denarja, da bi to bilo. Jaz sem za to, da se črta
                  priloga. In še enkrat bom poudaril, podpiram amandmaje Vlade.</p>
               <p>Strinjam se s tem, kar je gospod Bučar govoril, ampak takrat, ko smo govorili o
                  obrambnem tolarju, so marsikateri imeli takrat drugačno mnenje, kot pa pri teh
                  zakonih. Ti zakoni so popolnoma enaki in zato bi na vse apeliral, da podpremo,
                  tako kot predlaga Vlada, prav zaradi tega, da bomo lahko v teh letih dokončali te
                  investicije, ki so že začete.</p>
               <p>O zdravstvenih domovih, to bo verjetno treba prej spremeniti, tako kot sem že na
                  prvi obravnavi rekel, zakon o javnih zavodih in se bomo potem pogovarjali. In se
                  strinjam, da je treba tudi to primarno dejavnost postaviti na pravo mesto. Da pa
                  bodo te investicije dokončane, je edina možnost, da sprejmemo tak zakon kot je,
                  brez priloge in da se investicije dokončajo.</p>
               <p>Zato bi prosil, da vsi podprete amandmaje, ki jih predlaga Vlada.</p>
            </sp>
            <sp xml:id="SDZ1-Redna-18-1994-03-08.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod minister.</p>
            </sp>
            <sp xml:id="SDZ1-Redna-18-1994-03-08.sp74">
               <speaker>DR. BOŽIDAR VOLJČ:</speaker>
               <p>Spoštovani! Moram odgovoriti še gospodu Kocuvanu, da ne bi nekoliko bridko
                  izzvenela vsa stvar.</p>
               <p>Moram reči, da razumem vašo zaskrbljenost in vas prosim, da v okviru sredstev, ki
                  jih imamo na Ministrstvu za demografska ogrožena območja oziroma za vzdrževanje
                  zdravstvene službe na demografsko ogroženih območjih vložite vlogo za to, da bomo
                  participirali pri obnovi te zdravstvene postaje. Ta možnost, ki je zdaj tu, na
                  katero vas opozarjam, je edina, ki je zdaj zakonita; sicer je pa tako, kot so vaši
                  kolegi povedali. Hvala.</p>
            </sp>
            <sp xml:id="SDZ1-Redna-18-1994-03-08.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Zato zaključujem razpravo
                  in dajem na glasovanje amandma k 4. členu. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 4. člen. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 4. člen sprejet. Amandmaji, ki so pod točko 4, 5, 6, in 7, so
                  brezpredmetni.</p>
               <p>V obravnavo dajem amandma k 6. členu oziroma imamo dva amandmaja.</p>
               <p>Prvi amandma: V prvem odstavku se za besedama "posebnega zakona", postavi vejica
                  in doda naslednje besedilo "ki ureja izvrševanje proračuna Republike Slovenije".
                  Predlagatelj je Vlada.</p>
               <p>Amandma pod točko b).: V drugem odstavku se za besedama "posebnim predpisom", doda
                  naslednje besedilo "ki ureja izvrševanje proračuna Republike Slovenije".
                  Predlagatelj je Vlada.</p>
               <p>Želi kdo o teh amandmajih razpravljati? <stage>(Nihče.)</stage> Zato dajem na
                  glasovanje amandma pod črko a). Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Še amandma pod črko b). Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 6. člen. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 6. člen sprejet.</p>
               <p>Amandma k 12. členu: "Besedilo 12. člena zakona se črta." Predlagatelj je Vlada.
                  Želi kdo razpravljati? <stage>(Nihče.)</stage> Zato dajem ta amandma na
                  glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet. 12. člen je s tem črtan.</p>
               <p>Zdaj smo z amandmaji zaključili. Prehajamo na obravnavo ostalih členov, h katerim
                  niso bili vloženi amandmaji. Želi kdo o teh členih razpravljati?
                     <stage>(Nihče.)</stage> Zato dajem te člene na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage> Ti členi so sprejeti. S tem smo člene opravili.</p>
               <p>Imamo obravnavo naslova zakona. K naslovu zakona imamo amandma skupine poslancev,
                  prvopodpisani dr. Janko Predan. Amandma glasi: Naslov zakona naj se spremeni tako,
                  da se glasi: "Zakon o investicijah v javne zdravstvene zavode, katerih
                  ustanovitelj je Republika Slovenija, za obdobje 1994 - 1999". Želi o tem kdo
                  razpravljati? Gospod Predan, prosim.</p>
            </sp>
            <sp xml:id="SDZ1-Redna-18-1994-03-08.sp76">
               <speaker>JANKO PREDAN:</speaker>
               <p>Spoštovani! Spremembo zakona sem predlagal ravno zaradi tega, da bo že iz naslova
                  dovolj jasno, komu so namenjene investicije po tem zakonu in da pri tem ni
                  mišljeno primarno zdravstveno varstvo, ki je sicer sestavni del zdravstvenega
                  varstva.</p>
            </sp>
            <sp xml:id="SDZ1-Redna-18-1994-03-08.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Nihče. Zato razpravo zaključujem in dajem na
                  glasovanje ta amandma k naslovu zakona. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet. Naslov zakona je v celoti spremenjen.</p>
               <p>Imamo dodatne sklepe. Še proceduralni sklep: "Predlog zakona za tretjo obravnavo
                  pripravi predlagatelj za marčevsko sejo". Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta sklep sprejet.</p>
               <p>Imamo predlog dodatnega sklepa; predlagateljica dr. Mateja Kožuh-Novak. Sklep se
                  glasi: "Državni zbor Republike Slovenije nalaga Vladi Republike Slovenije, da do
                  konca leta 1994 predloži Državnemu zboru v obravnavo predlog zakona o spremembah
                  in dopolnitvah zakona o zdravstveni dejavnosti, na osnovi katerega bo mogoče
                  investicije v primarne zdravstvene organizacije financirati iz državnega
                  proračuna". Želi kdo besedo? Prosim, gospa Kožuhova.</p>
            </sp>
            <sp xml:id="SDZ1-Redna-18-1994-03-08.sp78">
               <speaker>DR. MATEJA KOŽUH-NOVAK:</speaker>
               <p>Spoštovani! Ta predlog sem vložila na izrecno prošnjo zdravnikov iz primarnega
                  zdravstvenega varstva, ker se bojijo, da ne bo sredstev za investicije v primarno
                  zdravstveno varstvo, in pa na prošnjo Zdravniške zbornice. So me pa potem, ko sem
                  vložila, opozorili, da bo treba, ne samo spremeniti zakon o zdravstveni
                  dejavnosti, pač pa da bo treba spremeniti serijo zakonov. Zaradi tega, če se da,
                  predlagam, da bi sprejeli sklep tako, da bi namesto "Zakona o spremembah in
                  dopolnitvah zakona o zdravstveni dejavnosti", da bi napisali, da naj pripravijo
                  "predlog sprememb relevantnih zakonov, da bo moč tudi investicije v primarnem
                  zdravstvenem varstvu plačevati iz proračuna". Hvala lepa.</p>
            </sp>
            <sp xml:id="SDZ1-Redna-18-1994-03-08.sp79">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo besedo? Če ne, razpravo zaključujem in dajem tako spremenjen predlog
                  na glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>Imamo še predlog sklepa Jožeta Kocuvana, ki predlaga: "Zaradi dotrajanosti objekta
                  zdravstvene postaje Videm ob Ščavnici bo Ministrstvo Republike Slovenije za
                  zdravstvo iz naslova demografsko ogroženih namenilo za obnovo tega objekta šest
                  milijonov petsto tisoč tolarjev."</p>
               <p>Želi kdo besedo? Gospod minister.</p>
            </sp>
            <sp xml:id="SDZ1-Redna-18-1994-03-08.sp80">
               <speaker>DR. BOŽIDAR VOLJČ:</speaker>
               <p>Predlagam namesto številke besedilo "v okviru razpoložljivih sredstev". Hvala.</p>
            </sp>
            <sp xml:id="SDZ1-Redna-18-1994-03-08.sp81">
               <speaker>PODPREDSEDNIK MIROSLAV MOZETIČ:</speaker>
               <p>Sicer je tako; ni v pristojnosti Državnega zbora, da tak sklep sprejema. Gospod
                  Kocuvan, ali umaknete?</p>
               <p>Državni zbor ne zavezuje, ministrstvo morate zaprositi <stage>(komentar iz
                     klopi)</stage> Kako? V okviru razpoložljivih sredstev? Ni pristojnost Državnega
                  zbora, da zavezuje ministrstvo, da nekaj dodeljuje. Ni v naši pristojnosti to
                  odločanje. Nismo pristojni. Tukaj je zaveza, kot je napisano: "bo ministrstvo
                  odobrilo v okviru razpoložljivih sredstev", ampak to ni pristojnost Državnega
                  zbora, da to odloča.</p>
               <p>S tem je ta točka dnevnega reda zaključena.</p>
               <p>Prehajamo na <title>28. TOČKO DNEVNEGA REDA</title>, to je na <title>DRUGO
                     OBRAVNAVO PREDLOGA ZAKONA O OMEJEVANJU UPORABE TOBAČNIH IZDELKOV</title>.</p>
               <p>Predlog zakona je Zboru predložila Vlada Republike Slovenije.</p>
               <p>Želi predstavnik Vlade besedo? Gospod minister, prosim.</p>
            </sp>
            <sp xml:id="SDZ1-Redna-18-1994-03-08.sp82">
               <speaker>DR. BOŽIDAR VOLJČ:</speaker>
               <p>Spoštovane gospe in gospodje poslanci! V času, ko smo se prvič pogovarjali o
                  zakonu o omejitvi uporabe tobačnih izdelkov, pa do danes, se je veliko tega
                  zgodilo. V svojem uvodnem razmišljanju bi vas predvsem rad  opozoril na nekaj
                  stvari, ki se nanašajo na najbolj sporno določilo tega zakona, kot je očitno
                  videti; gre namreč za prepoved tobačnega logotipa pri reklamiranju netobačnih
                  proizvodov. To je določilo, ki prepoveduje možnost posredne uporabe tobačnih
                  blagovnih znamk.</p>
               <p>Tisti v Sloveniji, ki se zaradi tega čutijo ogrožene, so o tem obvestili ustrezne
                  domače in tuje inštitucije. Zaradi lažjega razpravljanja in odločanja bi Državnemu
                  zboru rad omenil stališča, ki takemu določilu nasprotujejo, kakor tudi tista, ki
                  ga podpirajo.</p>
               <p>23. februarja sem prejel pismo Mednarodne trgovinske zbornice, ki se je 4.
                  februarja s pismom enake vsebine obrnila tudi na Gospodarsko zbornico Slovenije. V
                  njem me obveščajo, da so kot zagovorniki svobodnega trgovanja zaskrbljeni nad
                  nameravano slovensko kršitvijo mednarodne zakonodaje, ki se nanaša na blagovne
                  znamke in intelektualno lastnino. Ta kršitev bi zlasti zadevala določila tako
                  imenovane, Pariške konvencije o industrijski lastnini. Po njihovem mnenju, bi
                  splošna prepoved uporabe tobačnih blagovnih znamk predstavljala hudo kršitev
                  tradicionalnih načel mednarodnega trgovinskega prava, še hujše pa bi bile vse
                  druge kršitve, ki bi iz te prepovedi izhajale.</p>
               <p>To določilo je po njihovem mnenju v neposrednem nasprotju z določili Pariške
                  konvencije o zaščiti industrijske lastnine. Čeprav razumejo težnje in usmeritve
                  slovenskega parlamenta, ki so s tem določilom povezane, pa vendarle ostaja
                  dejstvo, da so tobačne blagovne znamke prav tako mednarodno zaščitene kakor vse
                  druge. Po pariški konvenciji ima vsaka članica mednarodne trgovinske agencije
                  pravico, da tudi v Sloveniji registrira katerikoli izdelek, ki je registriran v
                  drugi državi. Registracija pa vključuje pravico do prodaje, trženja in
                  oglaševanja, kakor tudi pravico, da lastnik blagovne znamke licenco za vse te
                  aktivnosti podeli komu drugemu. Po mnenju mednarodne trgovinske zbornice bi bilo
                  zato izjemno ne fer, če bi z zakonom odpravili vse te pravice oziroma dejavnost,
                  ki se je pričela v dobrem zaupanju. S tem bi namreč preprečevali nadaljnji razvoj
                  te dejavnosti in na nedovoljen način ovirali svoboden pretok izdelkov v evropskem
                  prostoru.</p>
               <p>Pismu je bila dodana kopija članka, ki je posvečen vprašanju, ali se lahko prepove
                  uporaba blagovne znamke tobačnih izdelkov. Te so običajno povezane s kozmetiko,
                  vžigalniki, pisali, urami, oblekami, usnjenimi izdelki, avtomobili, v zadnjem času
                  celo s hrano. Med njimi najdemo tudi imena kot so Pierre Cardin, Cartie, Davidoff,
                  Iyes Saint Laureant in druge.</p>
               <p>Čeprav so take povezave že dolgoletna praksa, pa je prišlo do velike spremembe, ko
                  je Evropski svet leta 1989 priporočil, da se pri oglaševanju netobačnih izdelkov
                  prepove na kakršenkoli način uporabljati blagovne znamke, embleme, simbole ali
                  druge razpoznavne znake, ki se uporabljajo pri oglaševanju tobačnih izdelkov. Že
                  pred tem pozivom pa so zakonodajo v tem smislu sprejele skandinavske države in
                  Francija. Ta je 13. februarja 1989 sprejela zakonsko določilo, po katerem
                  oglaševanje netobačnih izdelkov uporabnikov ne sme spominjati na tobačne
                  izdelke.</p>
               <p>Težnje, da bi v reklamah za netobačne izdelke na kakršenkoli način prepovedali
                  omenjati pojme povezane s tobačnimi izdelki, so razumljive in se nanašajo na
                  vselej znova potrjene katastrofalne posledice kajenja na zdravju. Vprašamo pa se,
                  ali je ob upoštevanju določil Pariške konvencije to sploh mogoče izpeljati.
                  Pariška konvencija je bila prvič podpisana leta 1883 in je od takrat doživela že
                  nekaj dopolnil; zadnjo, stocholmsko so podpisali leta 1967. V 3. členu prvega
                  poglavja so med zaščitenimi izdelki našteti tudi izdelki iz tobačnih listov. Člen
                  6 pa v tretjem odstavku določa, da je od te zaščite možno odstopiti le v primerih,
                  ko je oglaševanje v nasprotju z moralo in javnim redom, zlasti pa še, če zavaja
                  javnost. V razlagah tega člena je rečeno, da se kot nemoralno šteje uporabljati
                  obscene prizore, religiozne simbole in embleme prepovedanih političnih strank.</p>
               <p>Pariška konvencija torej omogoča lastnikom blagovnih znamk, da jih lahko
                  registrirajo in komercialno uporabljajo v vseh državah, če le niso v nasprotju z
                  javno moralo in redom. Vprašanje pa je, ali lahko uporabo tobačne blagovne znamke
                  pri oglaševanju netobačnih izdelkov označimo kot nemoralno.</p>
               <p>Na enak način kot Mednarodna trgovinska zbornica, me je opozoril tudi direktor
                  Urada za zaščito industrijske lastnine v Sloveniji, ki me je prejšnji teden
                  obiskal. Predsedniku Vlade dr. Drnovšku je pisal tudi koncern Rencman iz Hamburga,
                  ki je večinski lastnik Tobačne tovarne v Ljubljani. Menijo, da bi jim sprejem 13.
                  in 14. člena zakona onemogočil enakopravno merjenje s tekmeci, ker bi jih
                  prisililo v prekinitev nadaljnjega posodabljanja v tobačne tovarne. V naših
                  medijih pa so tobačna tovarna in oglaševalska zbornica Slovenije nasprotovali
                  prepovedi posredne uporabe tobačnih blagovnih znamk in preveliki vlogi Ministrstva
                  za zdravstvo pri pripravi reklamnih akcij.</p>
               <p>Ministrstvo za zdravstvo je za stališče v zvezi s tem vprašanjem zaprosilo tudi
                  Svetovno zdravstveno organizacijo. Ta je leta 1990 na svoji 43. redni letni
                  skupščini priporočila vsem članicam, naj sprejmejo zakonodajo, ki bo učinkovito
                  nadzirala neposredno in posredno oglaševanje, promocijo in sponzoriranje tobačne
                  industrije. Usklajeni ukrepi naj bi postopoma pripeljali do popolne prepovedi
                  promocijskih aktivnosti tobačne industrije.</p>
               <p>Doslej je več kot 20 držav že sprejelo popolno ali skoraj popolno prepoved
                  oglaševanja tobačnih izdelkov, nekatere torej tudi prepoved posrednega
                  oglaševanja, to so: Avstralija, Finska, Francija, Islandija, Kanada, Norveška,
                  Nova Zelandija, Portugalska, Singapur in Tajska. Švedska je tudi sprejela zelo
                  omejitveno zakonodajo, vendar posredno oglaševanje še dovoljuje.</p>
               <p>Po podatkih Svetovne zdravstvene organizacije so le na Švedskem in Finskem
                  uveljavljali načela Pariške konvencije, vendar pa Finska svojih določil vseeno ni
                  spremenila. Kljub pritožbam namerava zakonodajo poostriti tudi Švedska. Francija
                  je tobačno zakonodajo sprejela že leta 1976, vendar pa ta zakonodaja ni
                  prepovedovala posrednega oglaševanja. Zaradi tega je bila Francija kljub zakonu
                  preplavljena s tobačnimi znamkami na vžigalnikih, vžigalicah, čevljih,
                  poimenovanjem različnih tekmovanj in tako dalje. Zato je francoski parlament
                  sprejel dopolnilo, ki je začelo veljati prvega januarja 1993 in ki se  ob
                  dobesednem prevodu glasi takole: "Neposredno in posredno oglaševanje in
                  pospeševanje tobaka ali tobačnih izdelkov ter svobodno razpečavanje tobaka in
                  tobačnih izdelkov sta prepovedana". V Kanadi in Franciji je bila popolna prepoved
                  oglaševanja vključno s prepovedjo posrednega oglaševanja razlog za natančen pravni
                  in ustavni postopek. V obeh primerih so pristojna sodišča odločila, da so taka
                  določila v skladu z ustavama obeh držav. Francosko ustavno sodišče je bilo mnenja,
                  da svoboda trgovanja ni niti splošna niti absolutna; zakonodajalec lahko zaradi
                  javnega interesa sprejema tudi omejitve.</p>
               <p>Ko v zvezi s Pariško konvencijo ocenjujemo opozorilo Mednarodne trgovinske
                  zbornice, moramo po mnenju Svetovne zdravstvene organizacije upoštevati še
                  določila drugih mednarodnih dogovorov in pogodb, v katere je vključena tudi
                  Slovenija. To so: Ustanovna listina Svetovne zdravstvene organizacije, Ustanovna
                  listina Združenih narodov, splošna Deklaracija o človekovih pravicah, mednarodni
                  sporazum o civilnih in političnih pravicah, mednarodni sporazum o ekonomskih,
                  socialnih in kulturnih pravicah in konvencija o zaščiti človečanskih pravic ter
                  osnovnih svoboščin.</p>
               <p>Posebej velja omeniti tretji odstavek 19. člena mednarodnega sporazuma o civilnih
                  in političnih pravicah, ki pravi, da je uveljavljanje pravic tega sporazuma
                  povezano s posebnimi dolžnostmi in odgovornostmi. Omejiti jih je mogoče le z
                  zakonom, in sicer v primerih, ko je potrebno zaščititi nacionalno varnost, javni
                  red oziroma javno zdravje. Svetovna zdravstvena organizacija, ki podpira popolno
                  prepoved oglaševanja tobačnih izdelkov v Sloveniji, zato svetuje, naj bi se v
                  primeru sprejetja take odločitve sklicevali na zaščito javnega zdravja v okviru
                  mednarodnega sporazuma o civilnih in političnih pravicah. S tem bi ne bili v
                  nasprotju z drugimi mednarodnimi dogovori, ki se nanašajo na uporabo blagovnih
                  znamk.</p>
               <p>Tobačna industrija ves čas trdi, da oglaševanje ne povečuje števila kadilcev. Kot
                  predstavnik predlagatelja zakona pa bi rad še povedal, da predvideni zakon ne
                  prepoveduje niti proizvodnje niti prodaje tobačnih izdelkov in da predvideva tudi
                  možnost obveščanja kadilcev o novih, zdravju manj škodljivih vrstah cigaret.</p>
               <p>Rad bi tudi opozoril na določilo  72. člena slovenske ustave, da ima vsakdo
                  pravico do zdravega življenjskega okolja in da v zvezi s tem zakon določa pogoje
                  in načine za opravljanje gospodarskih in drugih dejavnosti. Drugi člen zakona o
                  zdravstvenem varstvu in zdravstvenem zavarovanju pa določa, da ima vsakdo pravico
                  do najvišje možne stopnje zdravja in dolžnost skrbeti za svoje zdravje. In dalje,
                  da nihče ne sme ogrožati zdravja drugih. S tem je slovenski parlament jasno
                  izrazil svojo skrb nad posamičnim in družbenim zdravjem. Zakon o omejevanju
                  uporabe tobačnih izdelkov pa predstavlja enega od načinov uresničevanja teh
                  ustavnih in zakonskih določil.</p>
               <p>Upoštevaje vse povedano, si dovoljujem izraziti stališče, da slovenski zakon o
                  omejevanju porabe tobačnih izdelkov ni nujno v nasprotju z mednarodnimi dogovori.
                  Hvala.</p>
            </sp>
            <sp xml:id="SDZ1-Redna-18-1994-03-08.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za zdravstvo, delo, družino in
                  socialno politiko kot matično delovno telo. Želi poročevalec besedo? Gospod
                  Kociper.</p>
            </sp>
            <sp xml:id="SDZ1-Redna-18-1994-03-08.sp84">
               <speaker>ŠTEFAN KOCIPER:</speaker>
               <p>Hvala lepa. Spoštovani! Odbor Državnega zbora Republike Slovenije za zdravstvo,
                  delo, družino in socialno politiko je na svoji 26. seji dne 10. januarja 1994
                  obravnaval predlog zakona o omejevanju uporabe tobačnih izdelkov, ki ga je
                  pripravila Vlada za drugo obravnavo. Odbor se je seznanil z mnenjem Sekretariata
                  za zakonodajo in pravne zadeve in na podlagi njegove konkretne pripombe k 24.
                  členu predloga zakona oblikoval ustrezen amandma.</p>
               <p>V razpravi so člani odbora poudarili, da je potrebno predlog zakona uskladiti z
                  zakonodajo in standardi Evropske unije. Opozorjeno je bilo na 5. člen predloga
                  zakona, ki Svetu za zdravje pri Vladi Republike Slovenije nalaga določene naloge,
                  ki jih Svet, glede na to, da je strokovno a neprofesionalno telo, ne more
                  opraviti.</p>
               <p>Nekateri člani odbora so menili, da v predlogu zakona še vedno ni dovolj natančno
                  opredeljen pojem javnega prostora, na kar je bilo opozorjeno že ob prvi obravnavi
                  predloga zakona in na kar opozarja tudi Sekretariat za zakonodajo in pravne zadeve
                  v svojem mnenju. Člani odbora pa so se strinjali, da je potrebno reklamiranje
                  tobačnih izdelkov čim bolj omejiti.</p>
               <p>Nato so se člani odbora opredelili do vloženih amandmajev in ob tem podprli
                  amandmaje dr. Lea Šešerka k 10., 11., 17. in 20. členu, Danice Simšič k 11. in 12.
                  členu in Irene Oman k 9. členu. Odbor pa je tudi oblikoval svoje amandmaje, in
                  sicer k 9., 10., 12., 17., 18, 21., 22. in 24. členu. Odbor pa ni podprl amandmaja
                  dr. Mateje Kožuh Novak k 13. členu predloga zakona, ki ga je predlagateljica
                  predstavila na seji odbora, čeprav ni bil formalno vložen. Odbor tudi ni podprl
                  amandmaja Janeza Juga k 17. členu predloga zakona, ki ga je predlagatelj
                  predstavil na seji Odbora in ga tudi ni formalno vložil. Odbor se ni opredelil do
                  amandmaja Janeza Juga, Toneta Partljiča in Toneta Anderliča k 13. členu predloga
                  zakona, ki so ga predlagatelji predstavili na seji Odbora, čeprav ga formalno niso
                  vložili.</p>
               <p>Odbor je po razpravi sprejel tudi predlog sklepa, ki ga predlaga Državnemu zboru,
                  da ta zakon Državni zbor v drugi obravnavi sprejme skupaj z amandmaji. Hvala
                  lepa.</p>
            </sp>
            <sp xml:id="SDZ1-Redna-18-1994-03-08.sp85">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage></p>
               <p>Prehajamo na obravnavo  posameznih členov in amandmajev. Pred tem predlagam, da
                  skladno z zadnjo alineo 189. člena poslovnika zbor razpravlja in glasuje o vseh
                  tistih členih skupaj, h katerim niso bili vloženi amandmaji. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je sklep sprejet.</p>
               <p>Pregled amandmajev z datumom 1.3.1994. V obravnavo dajem 9. člen in amandmaje k 9.
                  členu. Amandma pod a - predlagateljica je Irena Oman - matično delovno telo
                  podpira, Vlada ga ne podpira. Amandma pod b - predlagateljica Irena Oman - matično
                  delovno telo podpira, Vlada ne podpira.</p>
               <p>Amandma pod c: predlagatelj je skupina poslancev, prvopodpisana dr. Vida
                  Čadonič-Špelič; za mnenje matičnega delovnega telesa in Vlade ni podatka.</p>
               <p>Amandmaja pod d - predlagatelj matično delovno telo - Vlada ne podpira.</p>
               <p>Dajem te amandmaje in sam člen v razpravo. Kdo želi razpravljati? Gospa
                  Čadonič-Špelič.</p>
            </sp>
            <sp xml:id="SDZ1-Redna-18-1994-03-08.sp86">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Spoštovani predsedujoči, spoštovane kolegice in kolegi! Rada bi
                  povedala, da bom glasovala za amandma gospe Irene Omanove, čeprav vem, da zadaj ni
                  obrazložitev glasu. Namreč, ona predlaga, da bi na škatlicah cigaret pisalo
                  opozorilo ministrstva v slovenskem jeziku in mislim, da je prav, da piše v
                  slovenskem jeziku. Zakaj bi ravno kadilci bili tisti, ki bi morali razumeti ostale
                  svetovne jezike. Pri tem me čudi vsekakor mnenje Vlade, da je proti temu
                  amandmaju.</p>
               <p>Istočasno bi pa rada povedala, zakaj sem predlagala svoj amandma, ki se sliši
                  mogoče malo grobo. Namreč, pred približno 10 leti sta bili pri nas na obisku  iz
                  Kanade dve moji sestrični, takrat sta bile srednješolki, in nista se mogli
                  načuditi dejstvu, da pri nas na zabavah in v diskih kadi toliko mladih ljudi.
                  Namreč, vprašali sta me, ali vi svoji mladini niste razložili ne samo, da je
                  kajenje zelo nezdravo, temveč, da je kajenje tudi grdo, da je kaditi grdo. Namreč,
                  v Kanadi je tisti, ki ne kadi frajer, ne pa obratno. Zakaj vam namreč govorim o
                  Kanadi?</p>
               <p>Na nedavnem srečanju s predstavniki Svetovne zdravstvene organizacije, kjer so nam
                  razlagali, kako imajo v svetu, kakšen je trend kajenja pri mladih v svetu, so
                  povedali, da namreč ravno v Kanadi ugotavljajo zelo velik trend upadanja kajenja
                  pri mladih, ampak ravno v tej državi imajo tudi napisano na škatlicah cigaret
                  besedilo, ki sem ga jaz predlagala v  amandmaju, to je "kajenje ubija". Zdi se mi,
                  da bi ravno med mladimi s to dikcijo uspeli, da bi mogoče ne posegali po
                  cigaretah. Glasovala bom tudi za ta amandma; vi se odločite po svoji vesti.
                  Hvala.</p>
            </sp>
            <sp xml:id="SDZ1-Redna-18-1994-03-08.sp87">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod minister.</p>
            </sp>
            <sp xml:id="SDZ1-Redna-18-1994-03-08.sp88">
               <speaker>DR. BOŽIDAR VOLJČ:</speaker>
               <p>Spoštovani! Samo glede slovenskega jezika. Seveda podpiram in se nič ne čudim, da
                  se čudite. Zakaj? Vlada je temu amandmaju nasprotovala zaradi stališča, da potem
                  iz tega amandmaja izhaja, da ne bi smelo biti v nobenem drugem jeziku kot v
                  slovenskem. Zato. Hvala.</p>
            </sp>
            <sp xml:id="SDZ1-Redna-18-1994-03-08.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? <stage>(Nihče.)</stage> Prehajamo na
                  odločanje o amandmajih, in sicer najprej o amandmaju pod točko a). Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko b). Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Amandma pod točko c). Ugotovimo sklepčnost! Ponoviti bo treba. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je amandma sprejet.</p>
               <p>In amandma pod točko d). Želite proceduralno? Obrazložitev glasu? Prosim, gospa
                  dr. Kožuh.</p>
            </sp>
            <sp xml:id="SDZ1-Redna-18-1994-03-08.sp90">
               <speaker>DR. MATEJA KOŽUH-NOVAK:</speaker>
               <p>Ne vem, kako se nam je zapisalo, ali pa sem jaz narobe razumela, toda menim, da ta
                  zapis ne sme imeti manjše površine kot 10%, ne manjše kot 4%. Zato bom glasovala
                  proti temu amandmaju. Prosim, popravite me, če sem razumela narobe! Torej, menim,
                  da mora zavzeti večjo površino škatlice kot je 10%.</p>
            </sp>
            <sp xml:id="SDZ1-Redna-18-1994-03-08.sp91">
               <speaker>PODPREDSEDNIK MIROSLAV MOZETIČ:</speaker>
               <p>Gospod Anderlič, prosim.</p>
            </sp>
            <sp xml:id="SDZ1-Redna-18-1994-03-08.sp92">
               <speaker>TONE ANDERLIČ:</speaker>
               <p>Podpiram amandma matičnega delovnega telesa, ki ga je sprejelo natančno v takem
                  besedilu, kot je predlagano, torej, da se v tretjem odstavku 9. člena "10%"
                  nadomesti s "4%". Ko sem pogledal magnetogram, je bilo tam pravilno obrazloženo,
                  da mednarodni standardi in smernice Evropske gospodarske skupnosti priporočajo, da
                  se v državah, kjer sta najmanj dva uradna jezika, tej površini namenja 10%; tam,
                  kjer je več uradnih jezikov kot dva 8 in več procentov, tam pa, kjer je en uraden
                  jezik pa 4%.</p>
               <p>Preprosto: če želi Slovenija tudi normativno urejati stvari, tako kot jih
                  deklarativno velikokrat najavlja - torej, da bo spoštovala mednarodne dogovore,
                  konvencije - in temu je prilagojen tudi ta amandma, zato ga podpiram. Hvala.</p>
            </sp>
            <sp xml:id="SDZ1-Redna-18-1994-03-08.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kociper.</p>
            </sp>
            <sp xml:id="SDZ1-Redna-18-1994-03-08.sp94">
               <speaker>ŠTEFAN KOCIPER:</speaker>
               <p>Hvala lepa. Odbor je res predlagal tak amandma in seveda ga je predlagal na pobudo
                  članov odbora oziroma tistih, ki so člane odbora nadomeščali. Sam seveda ne bom
                  podprl takega amandmaja, ampak bom podprl, tako kot Vlada, osnovno dikcijo.
                  Hvala.</p>
            </sp>
            <sp xml:id="SDZ1-Redna-18-1994-03-08.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Kožuh ima repliko. Se oproščam, obrazložitev glasu je in replika
                  ni dovoljena. Še kdo želi obrazložiti svoj glas? Gospa Čadonič, prosim.</p>
            </sp>
            <sp xml:id="SDZ1-Redna-18-1994-03-08.sp96">
               <speaker>DR. VIDA ČADONIČ-ŠPELIČ:</speaker>
               <p>Hvala. Spoštovani! Glasovala bom proti amandmaju, ki zmanjšuje napis z 10 na 4
                  procente. V osnovni dikciji zakona, kot ga predlaga ministrstvo, je napisano 10
                  procentov.</p>
            </sp>
            <sp xml:id="SDZ1-Redna-18-1994-03-08.sp97">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Obrazložitev glasu je samo. Še kdo želi? <stage>(Nihče.)</stage>
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma pod d) ni sprejet.</p>
               <p>Na glasovanje dajem še 9. člen v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je člen 9 sprejet.</p>
               <p>V obravnavo dajem 10. člen in amandmaje k 10. členu. Amandma pod točko a) -
                   predlagatelj je matično delovno telo - Vlada podpira.</p>
               <p>Amandma pod točko b) - predlagatelj dr. Leo Šešerko - matično delovno telo
                  podpira, če ni izglasovan amandma pod točko a), Vlada ne podpira.</p>
               <p>Amandma pod točko c) - predlagateljica Irena Oman - Vlada ne podpira, matično
                  delovno telo se ni opredelilo, ker je predlagateljica napovedala umik.  </p>
               <p>Opombe: Glasovanje pod točko b) je brezpredmetno, če bo izglasovan amandma pod
                  točko a). In glasovanje o amandmaju pod c) bo brezpredmetno, če bo izglasovan
                  amandma pod točko a) ali pod točko b). Želi kdo razpravljati? Gospod Peršak,
                  gospod Šešerko.</p>
            </sp>
            <sp xml:id="SDZ1-Redna-18-1994-03-08.sp98">
               <speaker>ANTON PERŠAK:</speaker>
               <p>Spoštovane poslanke, spoštovani poslanci. Rad bi pojasnil svoje, in v veliki meri
                  tudi stališče naše skupine, do teh amandmajev in še do nekaterih kasnejših. Tako
                  kot že ob prvem branju bi ponovno rekel, da je to tipičen zakon ob katerem je
                  pametno razmišljati racionalno in ne samo goreče, četudi je pač cilj, ki ga ta
                  gorečnost zagovarja, še tako plemenit in še tako pozitiven. Namreč, ne bi bilo
                  prav, če bi zapadli v to skušnjavo, da bi tisto, kar bi bilo treba dosegati z
                  argumenti in z vzgojo, nadomestili v celoti samo z represijo, s prepovedjo - in bi
                  mislili, da smo s tem problem rešili.</p>
               <p>Sam ne kadim, tako da mi ni mogoče očitati, da vidim sebe v tej zadevi, mislim pa,
                  da je treba upoštevati nekatere okoliščine. Če sem prav informiran ima zakon, ki
                  smo ga sprejeli pred nedavnim, to je zakon o trošarinah, svoj dodaten učinek, ne
                  samo tisti, ki je bil takrat pričakovan. Takrat je bil pričakovan učinek, da se
                  bodo sredstva za proračun bistveno zvišala. To se seveda ni zgodilo, pač pa se je
                  bistveno zvišalo tihotapljenje cigaret v Slovenijo, ker je preprosto prišla cena
                  do te mere, da se to že izplača.</p>
               <p>Rad bi povedal tudi to, da pri tem razmišljam tudi o tem, da ne glede na to,
                  kakšne določbe bomo mi sprejeli v zvezi z informiranjem o novih, se pravi bolj
                  milih znamkah cigaret kar zadeva katran in nikotin, dela reklame cigaret preprosto
                  ne bomo mogli preprečiti. Ta del reklame je v tem, da je tuja znamka sama po sebi
                  velikokrat reklama in se na ta način dojema. In drugič, Slovenija danes več ali
                  manj gleda toliko tuje televizije in se s toliko tujimi reklamami srečuje, da bo
                  preprosto prišlo do tega, da bo domači proizvajalec handikapiran.</p>
               <p>Strinjam se popolnoma s tem in mi ni treba dokazovati niti škodljivosti kajenja
                  niti koristnosti tega, da se število kadilcev zmanjšuje. Nisem pa ravno za to, da
                  naredimo tak zakon, ki bo ob - dejstvu, da nekaj ljudi kadi in da bodo kadili še
                  naprej - postavili v slabši položaj domačo in to industrijo v primerjavi s
                  tujo.</p>
               <p>Zato bom glasoval, kot rečeno, za racionalne rešitve.</p>
               <p>Zakon pa seveda podpiram in ga podpira tudi skupina sicer. Hvala.</p>
            </sp>
            <sp xml:id="SDZ1-Redna-18-1994-03-08.sp99">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Topler.</p>
            </sp>
            <sp xml:id="SDZ1-Redna-18-1994-03-08.sp100">
               <speaker>VLADIMIR TOPLER:</speaker>
               <p>Hvala za besedo. Jaz sem danes že večkrat tukaj, ampak rad vam bi prebral pismo -
                  mislim, da ga je večina od vas tudi dobila - ki so ga poslali kirurgi iz torakalne
                  klinike v Ljubljani, ki imajo s pljučnim rakom oziroma s škodljivimi posledicami
                  kajenja največ opraviti.</p>
               <p>"V trenutku, ko odločate o zelo pomembnem zakonu o kajenju, dovolite, da vas
                  opozorimo na nekaj dejstev. Zdravniki klinike za torakalno kirurgijo Kliničnega
                  centra v Ljubljani se vsak dan srečujemo z bolniki, ki so zboleli za pljučnim
                  rakom. Bolezen je le redko ozdravljiva. Pojavlja se predvsem pri kadilcih. Stroški
                  zdravljenja so veliki, učinek pa minimalen.</p>
               <p>Dokazano je, da opuščanje kajenja pripomore k preprečitvi te bolezni. To pa lahko
                  dosežemo z nenehno skrbno vzgojo in visoko ceno tobačnih izdelkov. Kadilec se mora
                  zavedati svoje odgovornosti do sebe ter tega, da zastruplja in izpostavlja
                  nevarnosti svoje bližnje in okolico. Zaradi tega je treba z zakonom zaščititi vse,
                  ki želimo živeti zdravo in preprečiti vsakršno reklamiranje tobačnih izdelkov.</p>
               <p>Kot strokovnjaki se jasno zavedamo, da naredimo več, če uspemo enega kadilca
                  odvaditi pogubne razvade, kot če še tako uspešno zdravimo njegovega pljučnega
                  raka."</p>
               <p>Jaz ne bom govoril o številkah, ker sem jih že v prvi obravnavi povedal. Rad bi pa
                  povedal samo en primer - kronični bronhitis. Mi ga zdravimo in dajemo vse, človek
                  pa ni sposoben toliko, da bi se odpovedal kajenju, ki je povzročitelj te
                  bolezni.</p>
               <p>Jaz upam, da boste glasovali tako, da preprečimo reklamiranje.</p>
               <p>Z gospodom Tonetom Peršakom se pa s tem ne strinjam. Tu ne gre samo za televizijo
                  in za tuje programe, ampak gre za več, gre za reklamiranje v celotnem javnem
                  prostoru.</p>
            </sp>
            <sp xml:id="SDZ1-Redna-18-1994-03-08.sp101">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko. Ali je replika?</p>
            </sp>
            <sp xml:id="SDZ1-Redna-18-1994-03-08.sp102">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Čeprav imam jaz amandma pod b),
                  bom glasoval za amandma, ki je pod a), s čemer bo moj lastni amandma postal
                  brezpredmeten.</p>
               <p>Opozoriti želim, da je na satelitskih televizijskih programih izredno malo reklam
                  za kajenje in to zaradi zavestne politike uredništev, ki vedo kakšne posledice ima
                  kajenje.</p>
               <p>Zavedamo se vsi, da danes prihaja do neke velike selitve tobačne industrije iz
                  razvitih dežel v nerazvite in s tem tudi samega kajenja.</p>
               <p>Moram reči, da to, kar nam je povedal minister, namreč te intervencije, ki so se
                  zgodile, kažejo na to tipično značilnost, da tobačna industrija v deželah, za
                  katere meni, da niso razvite - med katere očitno štejejo tudi Slovenijo -
                   predlagajo prakso, ki pri njih doma ni sprejemljiva; recimo, za deželo kot je
                  Francija.</p>
               <p>In glede intervencije gospoda Peršaka, moram reči, da se, žal, ne morem strinjati
                  z njegovim stališčem, zlasti pa ne z idejami, ki se širijo v tem, da pri nas tako
                  ni treba spoštovati pravne države in da ne bo noben problem, če bo ta Državni zbor
                  sprejel neko odločitev glede reklamiranja, da bo lobi že našel tisoč in eno pot,
                  po kateri bo izigraval naše zakone.</p>
               <p>Moram reči, da ta argument kaže skrajni cinizem lobija in tudi, moram reči, da pri
                  meni osebno vzbuja neko državljansko zavest, ki govori o tem, da lahko naš pravni
                  red obstoji samo pod pogojem, da takšni argumenti ne dobijo družbene legitimnosti.
                  Hvala lepa.</p>
            </sp>
            <sp xml:id="SDZ1-Redna-18-1994-03-08.sp103">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Kožuh, prosim.</p>
            </sp>
            <sp xml:id="SDZ1-Redna-18-1994-03-08.sp104">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Dovolite mi, da uporabim moderen medij, ki ga imamo
                  na razpolago in vam demonstriram, zakaj bom glasovala za ta amandma. - Lepo
                  prosim, če ugasnite luč. - Zelo mi je žal, da moram nasprotovati gospodu Peršaku,
                  ki ga zelo spoštujem, samo moji argumenti, da bom glasovala za ta amandma, so zelo
                  racionalni. Leta 1990 smo v Sloveniji izgubili 3575 ljudi zaradi kajenja; to so
                  prezgodnje smrti - polovica jih umre pred 65. letom življenja. Da ne kadi nekaj
                  ljudi, kot je rekel gospod Peršak, kaže tole zgoraj: 42% slovenskih moških kadi in
                  25% žensk; če pa pogledate 15 let stare, je pa praktično odstotek že enak. Se
                  pravi, pri nas so danes ogroženi moški. Torej, umrlih zaradi tobaka jih je 19% od
                  vseh smrti v Sloveniji, 70% umrlih zaradi tobaka je pa moških. V dvajsetih letih,
                  če ne bomo posegli, se bo seveda to razmerje spremenilo, ker bodo ženske začele
                  voditi - tako kot v zahodni Evropi.</p>
               <p>- Greste lahko naprej, prosim. Naslednjo sliko, prosim. - Torej tobačna industrija
                  ves čas trdi, da reklamiranje ne more nič vplivati na zmanjšanje kajenja. Jaz imam
                  tukaj primer Norveške, ki je najbolj eklatanten. Njim je grozljivo rasla poraba
                  tobaka. Ko je parlament sprejel zakon, torej podprl zakonodajo, ki se je bližala
                  temu, da bo zakon sprejet in ko je sprejel zakon, se je ustavil <stage>(kot
                     vidite)</stage> trend rasti, cene so pa pripomogle k temu, da je še padla.</p>
               <p>Tretji primer je Nova Zelandija. V Novi Zelandiji so leta 1990 pripravljali zakon.
                  V tistem letu je tobačna industrija dvignila oglaševanje za 14% in je poraslo
                  število kadilcev za 4% v šestih mesecih, ki prej 10 let ni poraslo. Torej, čim so
                  sprejeli zakon, je število kadilcev dramatično padlo. Tukaj vidite, kakšen je cilj
                  novozelandske vlade do leta 2000.</p>
               <p>Tukaj je še prikaz, kaj se je dogajalo na Finskem. Namreč naša tobačna industrija
                  trdi, da je na Finskem celo porasla poraba tobaka. Torej, ko so leta 1975 sprejeli
                  zakon, je dramatično padla poraba vsega tobaka, ravno tako, tudi poraba cigaret in
                  tudi odstotek kadilcev. Zaenkrat ostaja na isti ravni.</p>
               <p>Primer še Velike Britanije in Kanade. V Kanadi pada poraba tobaka že celo
                  desetletje. Ko pa so prepovedali reklame, se je padec letno podvojil. Torej, prej
                  so imeli 4%-ni letni padec odstotka kadilcev, po tej prepovedi so imeli zadnji dve
                  leti 8%-ni.</p>
               <p>Za primerjavo Velika Britanija, kjer nikakor ne morejo uveljaviti prepovedi. Eden
                  od pomembnih razlogov je to, da konzervativci dobijo vedno reklamne table pred
                  volitvami zastonj od tobačne industrije. <stage>(Jaz upam, da to ni že obljuba
                     nekaterim našim strankam v Sloveniji.)</stage> To je, razlagajo strokovnjaki
                  Svetovne zdravstvene organizacije, da je glavni razlog, da v Angliji ni moč
                  sprejeti prepovedi kajenja.</p>
               <p>Naprej, prosim. Poglejte, od 100 tisoč kadilcev, ki so danes stari 15 let, jih bo
                  četrtina umrla zaradi tobaka prezgodaj, pred 70-im letom starosti. Če primerjate
                  to z umrlimi zaradi prometnih nesreč, samomora, ali pa recimo zaradi aidsa ali
                  droge, katerim posvečamo v Sloveniji mnogo več pozornosti, se seveda sploh
                  primerjati ne da. Tobak je dejansko tukaj glavni. In ne gre za čustva, tukaj gre
                  za racionalno odločitev za kvaliteto življenja prebivalstva.</p>
               <p>- Še zadnjo sliko, prosim. - Torej Kanadčani so izračunali, koliko jih stane
                  zdravljenje obolelih, prezgodnje smrti obolelih, invalidnost, umrljivost dojenčkov
                  v zvezi s kajenjem in požari gozdov ter imetja in koliko dobijo od tobačnega davka
                  in od marž proizvodnje - in prodaje in vidite, da je to, kar sem jaz trdila pri
                  prvem branju, resnica. Mi seveda zaslužimo s tobakom, hitro zaslužimo, samo to
                  takoj damo nazaj v zdravljenje in v izgubo strokovnjakov, ki smo jih izobraževali
                  12 do 16 let, nakar so nam pa umrli stari 40 do 45 let.<stage>(Najlepša
                     hvala.)</stage></p>
               <p>Samo še nekaj pripomb bi imela. Torej, dejansko je v Avstriji in v Italiji, v
                  sosednjih državah, cena še vedno večja. Moramo se pa uskladiti s Hrvaško zato, da
                  nam ne bo moč iz Hrvaške uvažati ilegalno cigaret. To je pa stvar našega zunanjega
                  ministrstva.</p>
               <p>Še nekaj bi vas rada opozorila. Ne vem, če ste opazili, da v Lillehammerju ni bilo
                  nobene reklame za oglaševanja tobaka. Zato je ta zagovor, da bomo doma
                  prepovedali, zunaj bomo pa reklame gledali na televizijskih ekranih, ničen. Zato,
                  ker dejansko v Zahodni Evropi pospešeno umikajo iz medijev oglaševanje tobaka.
                  Hvala lepa.</p>
            </sp>
            <sp xml:id="SDZ1-Redna-18-1994-03-08.sp105">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Anderlič, prosim.</p>
            </sp>
            <sp xml:id="SDZ1-Redna-18-1994-03-08.sp106">
               <speaker>TONE ANDERLIČ:</speaker>
               <p>Spoštovani! Dejansko je težko govoriti o tem zakonu, če preprosto govorimo o dveh
                  stvareh, ki jih v tem trenutku in s tem zakonom ne urejamo na enak način.
                  Zanesljivo je, da o tem zakonu samo posredno govorimo o tem, kako to vpliva na
                  zdravje. Vendarle gre pa tukaj za to, ali bomo omejili prisotnost tobaka in
                  tobačnih izdelkov na trgu, ali pa bomo z določenimi ukrepi države te stvari tudi
                  pospešili.</p>
               <p>Naj na začetku povem, da popolnoma podpiram 10. člen predloga zakona, ki je
                  narejen v skladu z usmeritvijo na prvi obravnavi in je pravzaprav dokaj čudno, da
                  je predlagatelj, ki je sledil smernicam Državnega zbora in pa seveda tudi
                  nekaterim drugim priporočilom, sedaj podprl amandmaje v nasprotju s svojim
                  predlogom.</p>
               <p>Žal je potrebno o teh podatkih, ki so bili prezentirani tukaj, povedati tudi drugo
                  resnico. O tem, ko gospa Kožuhova govori, kako je s prepovedjo reklamiranja in
                  porabo cigaret, je potrebno povedati: za Finsko ni točen podatek. Jaz imam tukaj
                  dokument uradnega statističnega zavoda Švedske, ki obravnava Švedsko, Norveško,
                  Nizozemsko in Finsko. Poraba cigaret po totalni prepovedi v 70. letu se je z 4.350
                  v 70. letu povečala v 90. letu na 4.735 tisoč ton.</p>
               <p>Norveška - prepoved reklamiranja - spet govorim o uradnem statističnem zavodu
                     <stage>(vire, ki jih je imela gospa Kožuhova, ni navedla)</stage>: skoraj 2
                  tisoč ton v letu 70 in v letu 1990, 2.948. Poraba cigaret na Švedskem, kjer ni
                  prepovedi reklamiranja, je bila v letu 70 8 tisoč in še nekaj, v letu 90 - 6.810.
                  Torej, trend je drugačen.</p>
               <p>Naj vam navedem podatek za Francijo. V Franciji je prepoved kajenja oziroma
                  reklamiranja tobačnih izdelkov in tobaka, vendar je zakon popolnoma neuporaben; in
                  to tudi iz podatkov Svetovne zdravstvene organizacije izhaja.</p>
               <p>V Kanadi je bilo jasno povedano, da se je po povečanju trošarin, kar je že gospod
                  Peršak povedal za slovenski primer, da se je strašansko povečal "šverc" in
                  obstajajo tudi podatki.</p>
               <p>Res v Lillehammerju ni bilo reklamiranja. Zato pa logotip oziroma svetovni
                  proizvajalci reklamirajo v celem cirkusu svetovnega pokala v celi sezoni.</p>
               <p>Kako so druge države, ki se tudi navajajo - Nova Zelandija - uredile tudi druge
                  ukrepe, se v tem komentarju ne navaja.</p>
               <p>V Švici je bil referendum 28.11.1993: ali ste za prepoved reklamiranja tobaka in
                  tobačnih izdelkov in ali ste za reklamiranje alkohola? 74,7% Švicarjev je bilo
                  proti prepovedi reklamiranja tobaka in tobačnih izdelkov in 41% oziroma 25,6% za
                  prepoved. Švica je imela tak referendum že leta 1979. Takrat je bilo proti
                  prepovedi 59%, kar pomeni, da bolj ko gre država po neki stopnji razvoja, bolj so
                  ljudje osveščeni in ne rabijo prepovedi, ampak se z drugimi mehanizmi preprečuje
                  poraba cigaret in podobno.</p>
               <p>Seveda, nenazadnje je le potrebno reči to, kaj pomeni mnenje Urada za varstvo
                  industrijske lastnine z dne 13.9.93, o katerem je gospod Voljč govoril, kaj pomeni
                  mnenje Sekretariata za zakonodajo in pravne zadeve in tako naprej.</p>
               <p>Ponovno bom ponovil to, da ni zadosti samo govoriti, kako želimo nekatere stvari
                  spoštovati, kako želimo biti člani evropske družine in podobno, ampak je pač
                  potrebno slediti tudi nekaterim ureditvam v konvencijah in raznih drugih
                  zadevah.</p>
               <p>Svoboda trženja na osnovi zaščitene blagovne znamke kot pridobljene lastnine, je
                  ena od temeljnih kategorij svobodnega trga v Evropski gospodarski skupnosti, in
                  podobno.</p>
               <p>Naj za zaključek povem le to, da sem za strogo prepoved, tako kot je v 10. členu
                  navedeno v predlogu zakona. Vendar pa, kar se tiče zaščite industrijske lastnine
                  in možnosti, da trgovina, ki se ukvarja z raznimi drugimi ukrepi pač preprečuje
                  škodljivost tudi kajenja. Potrošnik, kot tisti najpomembnejši v vseh teh
                  diskusijah, ima pravico biti obveščen, ali se je na trgu pojavila lažja cigareta,
                  manj škodljiva in tako naprej. To so stvari, ki jih vsi ti standardi nekako
                  predvidevajo. Nenazadnje: najslajše je tisto, kar je prepovedano. In jaz se tega
                  najbolj bojim. Hvala.</p>
            </sp>
            <sp xml:id="SDZ1-Redna-18-1994-03-08.sp107">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zupanec, prosim. Prosim.</p>
            </sp>
            <sp xml:id="SDZ1-Redna-18-1994-03-08.sp108">
               <speaker>DR. MATEJA KOŽUH-NOVAK:</speaker>
               <p>Gospod podpredsednik, prosim vas, če daste na glasovanje mojo prošnjo, da se
                  izjemoma, zaradi tega, ker je moj kolega poslanec navajal popolnoma napačne
                  podatke, dovoli, da repliciram njegovemu navajanju.</p>
            </sp>
            <sp xml:id="SDZ1-Redna-18-1994-03-08.sp109">
               <speaker>PODPREDSEDNIK MIROSLAV MOZETIČ:</speaker>
               <p>Saj je sedaj obravnava in lahko. Če imate repliko, kar izvolite, lahko. Sedaj je
                  razprava; replike ni pri obrazložitvi glasu.</p>
            </sp>
            <sp xml:id="SDZ1-Redna-18-1994-03-08.sp110">
               <speaker>DR. MATEJA KOŽUH-NOVAK:</speaker>
               <p>Imam tudi malo treme, kadar moram nastopiti in zato sem pozabila vnaprej povedati,
                  da tobačna industrija, ki kuje dobičke iz človeških smrti, navaja podatke, za
                  katere Svetovna zdravstvena organizacija opozarja, kako jih navaja. Torej, tako na
                  Švedskem kot na Norveškem je padla prodaja razsutega tobaka na račun cigaret,
                  sicer pa je celokupna prodaja in število kadilcev padlo v teh desetih letih.
                  Mislim, da Svetovna zdravstvena organizacija nima nobenega razloga lagati, ker od
                  tega tudi nima nobenega dobička; dobiček ima samo tobačna industrija, če
                  zavaja.</p>
               <p>In še ena stvar, ki sem jo prej pozabila povedati. Krivico delate vsem tistim
                  strokovnjakom v zdravstvu in zunaj zdravstva, ki se že dve desetletji resnično
                  trudijo z zdravstveno vzgojo prepričati mladino, da ne kadi - pa to ne pomaga. To
                  ni solidaren ukrep, kot je rekel gospod Peršak, ampak je samo pomoč tem
                  zdravstvenim in drugim delavcem, da bo njihovo opozorilo zaleglo.</p>
               <p>Še nekaj imam o kolegu poslancu. Meni je zelo žal, jaz sem strokovnjak na tem
                  področju in od kritičnega strokovnjaka bi pričakovala, ko pride od industrije, ki
                  ima tako enormne dobičke, da pride vprašati strokovnjake: ali mislite, da imajo
                  prav. Namreč, mi imamo 20-letne podatke od Svetovne zdravstvene organizacije in če
                  bi malo bolj gledal te diapozitive, bi moral spodaj videti, da sem navedla
                  vire.</p>
            </sp>
            <sp xml:id="SDZ1-Redna-18-1994-03-08.sp111">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zupanec.</p>
            </sp>
            <sp xml:id="SDZ1-Redna-18-1994-03-08.sp112">
               <speaker>DR. JANEZ ZUPANEC:</speaker>
               <p>No, sem pa dolgo čakal - v zahvalo za korajžo, da si kot kadilec upam sem dol.
                  Hvala lepa za besedo, gospod predsedujoči. Kolegice, kolegi poslanci! Glasoval bom
                  proti temu amandmaju. Pa ne kot kadilec - torej sem črn kot sam hudič -, da bi
                  delal reklamo za tobačno industrijo, ker menim, da pravi kadilci tako ne rabijo
                  nobene reklame. Ampak poskušam razmišljati racionalno. In - kolegice in kolegi -
                  ne bojte se logotipov. Mislim, da so vzroki za to grdo, hudo razvado, čisto nekje
                  drugje; in za odpravljanje teh razlogov je pa treba seveda vložiti ogromno dela.
                  Hvala lepa.</p>
            </sp>
            <sp xml:id="SDZ1-Redna-18-1994-03-08.sp113">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Kdor čaka, dočaka, ampak vrstni red je bil tak. Imate repliko? Prosim,
                  gospod Šešerko ima repliko.</p>
            </sp>
            <sp xml:id="SDZ1-Redna-18-1994-03-08.sp114">
               <speaker>DR. LEO ŠEŠERKO:</speaker>
               <p>Spoštovani gospod Zupanec. Zelo spoštujem vaše siceršnje nastope in tudi sicer
                  vaše "agiranje", tako da to, kar govorim sedaj, ni nobena generalna ocena vaših
                  stališč ali vašega dela. V svoji intervenciji ste imeli celo prav, ko ste rekli,
                  da reklamiranje ni namenjeno kadilcem, ker ti že tako in tako kadijo, ampak je
                  namenjeno nekadilcem. In ta zavajajoči element reklame v svoji obsceni funkciji si
                  zasluži čisto drugačno interpretacijo, kot jo dajete v tej zadevi vi. Moram reči,
                  da me vaša intervencija toliko bolj preseneča, ker bi iz pulza tega parlamenta
                  lahko vedeli, da je pravzaprav vaše početje brez kakšnega velika smisla.</p>
            </sp>
            <sp xml:id="SDZ1-Redna-18-1994-03-08.sp115">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Thaler.</p>
            </sp>
            <sp xml:id="SDZ1-Redna-18-1994-03-08.sp116">
               <speaker>ZORAN THALER:</speaker>
               <p>Hvala lepa, gospod podpredsednik. Spoštovani! Kljub nastopu dobrega prijatelja dr.
                  Zupaneca, bom sodeloval v tem t.i. pogromu proti kadilstvu, seveda pa ne proti
                  kadilcem ali potencialnim bodočim kadilcem. Glede člena, o katerem sedaj
                  razpravljamo, me skrbi, da ta dodatek, ki se pojavlja tako v originalnem besedilu
                  kot v amandmaju čisto na koncu, to je "če je ločeno od embalaže tobaka oziroma
                  tobačnih izdelkov" predstavlja nevarno možnost, da ta prepoved reklame tobaka,
                  tobačnih izdelkov ne bo v popolnosti uresničena. Namreč, skrbi me, da se lahko
                  marsikaj spremeni v embalažo tobaka oz. tobačnih izdelkov in se na ta način
                  vendarle pride do reklame teh zadev. Morda bi pravna služba ali predlagatelji
                  lahko o tem še kaj rekli oziroma na to pomislili.</p>
               <p>Drugače pa mislim, da nikotin, ki je sredstvo v tobaku, ki povzroča odvisnost,
                  sodi med mamila. In značilno je, da se tudi v Združenih državah, kjer imajo eno
                  najnaprednejših ureditev glede kajenja in tobaka - skratka, najbolj zatirajo to
                  nevarno razvado - nagibajo k taki definiciji. Taka definicija, če bi jo npr.
                  sprejeli tudi pri nas, je pa ta zakon še ne uvaja, bi po logiki, da so mamila
                  prepovedana, pomenila prepoved prodaje cigaret. Sam celo menim, da bi bilo to bolj
                  smiselno, ker imajo cigarete še mnogo drugih škodljivih sestavin - ena je predvsem
                  tista, ki se uporablja tudi za asfaltiranje dvorišč in cest - da bi bilo po tej
                  logiki bolj smiselno, da se legalizira tako imenovane "mehke droge" <stage>(npr.
                     marihuano ali travo)</stage>, ki teh drugih škodljivih sestavin nimajo in
                  seveda tudi nimajo nikotina, vendar pa so <stage>(kot vemo)</stage> strogo
                  prepovedane in se ljudi zapre, če to proizvajajo oz. samo posedujejo.</p>
               <p>Kaj so ugotovili v zadnjem času v Združenih državah? Da so proizvajalke cigaret
                     <stage>(torej tovarne)</stage> sistematično zviševale količino nikotina v
                  cigaretah, in to zato, da bi povečale odvisnost med kadilci na to sredstvo, ki
                  povzroča odvisnost. Na ta način so seveda želeli kontrirati tej vse bolj
                  restriktivni zakonodaji in upadanju prodaje cigaret.</p>
               <p>Skratka, podpiram ta amandma k 10. členu, prvi odstavek. Skrbi me, da bi ta izjema
                  "če je ločeno od embalaže" lahko povzročila kakšne nepotrebne niše, ki bi se
                  zlorabljale. Menim, da bi se lahko amandma končal s preprostim besedilom:
                  "Prepovedano je vsako reklamiranje tobaka, tobačnih izdelkov zaščitene blagovne
                  znamke ali logotipa." In s tem bi bilo vse povedano. O legalizacijah pa morda še
                  kdaj drugič kaj. Hvala.</p>
            </sp>
            <sp xml:id="SDZ1-Redna-18-1994-03-08.sp117">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Geržina.</p>
            </sp>
            <sp xml:id="SDZ1-Redna-18-1994-03-08.sp118">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Da ne bom potem pozabil: sem za ta
                  amandma a) k 10. členu, to se pravi, za prepoved vsakega reklamiranja tobaka itd.
                  Zakaj?</p>
               <p>Tukaj je bilo lepo prikazano. Namreč, mladi fantje se postavijo s tem, da so
                  fantje, da si upajo pokaditi cigareto. Zdaj so tudi mlade deklice in punce, ki si
                  tudi pravijo, tudi mi nismo manj kot vi, pa začnejo kaditi cigarete.</p>
               <p>Veseli me, da sem danes slišal tisto, proti čemu smo pred nekaj dnevi bili, da je
                  potrebna tudi vzgoja, vzgoja proti kajenju in me vesli, da se je to slišalo od
                  tistih nekaterih skupin,ki so bile proti vzgoji na televiziji itn.</p>
               <p>Proti tistemu, da bomo vseeno kadili, tudi če ne bo reklamiranja, moram povedati,
                  da proizvajalci cigaret napadajo predvsem mlade z iracionalnimi prijemi, ne z
                  racionalnimi. In tudi to kar je kolega Thaler rekel, da bi dal logotip ven in
                  ločeno embalažo itn., pa tudi izdelke, to je povraten pritisk na to tiste
                  potencialne kadilce. Namreč, iz tistega "fejst" obleka je "fejst", "west the
                  best", in tako naprej, pa bomo še kadili, ker to spada v nek okvir, ker to je
                  moderno in tako naprej. Strinjam se s kompletnim amandmajem.</p>
               <p>Tihotapljenje, da bi mogoče bil vzrok proti temu. Mislim, da za tihotapljenje
                  imamo institucije, ki naj to preprečujejo in naj to urejajo, ali če jih še nimamo,
                  pa jih bomo imeli.</p>
               <p>Mislim, da bodo proizvajalci - tisti kolegi, ki skrbijo za delo delavcev v naši
                  tobačni tovarni, tudi brez vse reklame - glede na to, da je pri nas trend
                  naraščanja kadilcev, lahko prodali in uspešno prodali vse cigarete, ki jih bodo
                  naredili. Zato mislim, da ne smemo spodbujati kajenja in da ga moramo
                  preprečevati.</p>
               <p>Gospod dr. Janez Zupanec je primer, ki potrjuje izjeme. Nekdo mi je rekel: On je
                  star 90 let, pa je kadil kot Turek, pa živi. Normalno, to so izjeme, ki so izjemno
                  močne konstitucije, <stage>(doktorji bi znali povedati)</stage>, ki so prej živeli
                  in so preživeli tudi 90 in več let. Dokazano pa je, da normalni ali pa nekoliko
                  slabši pa podležejo prej. In zato ne smemo reklamirati. To se pravi, da sem za ta
                  amandma. Hvala lepa.</p>
            </sp>
            <sp xml:id="SDZ1-Redna-18-1994-03-08.sp119">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Avberšek, prosim. Gospod Thaler ima prej repliko.</p>
            </sp>
            <sp xml:id="SDZ1-Redna-18-1994-03-08.sp120">
               <speaker>ZORAN THALER:</speaker>
               <p>Ne gre za nič usodnega. Vidim, da me je gospod Geržina napačno razumel. Seveda,
                  sem jaz za to , da se prepove reklamiranje, ki je ločeno od tobačnih izdelkov,
                  vendar pa da se tudi izpusti ta dostava. Ker ta pa omogoča, npr. po mestu se bo
                  vozil ogromen kamion z tobačnim napisom in proizvajalec bo rekel, to je za mene
                  embalaža tobaka, ker z njim prevažam tobak.Ogromna hala bo imela ogromen napis
                  "Marllboro" - v njej bo skladišče tobaka. Po tem zakonu bo to dovoljeno. Jaz sem
                  za to, da se vsako reklamiranje prepove. Hvala.</p>
            </sp>
            <sp xml:id="SDZ1-Redna-18-1994-03-08.sp121">
               <speaker>PODPREDSEDNIK MIROSLAV MOZETIČ:</speaker>
               <p>Gospod Avberšek.</p>
            </sp>
            <sp xml:id="SDZ1-Redna-18-1994-03-08.sp122">
               <speaker>MAG. FRANC AVBERŠEK:</speaker>
               <p>Hvala lepa. Jaz nisem v življenju še nikoli nobene cigarete pokadil, pa tudi me z
                  nobeno reklamo ne bodo prisilili v to, tako da bom seveda glasoval za ta amandma.
                  Moram pa reči nekaj. Ne vidim pa kakega velikega navdušenja Topolščanov, ki jim
                  bom čez dva dni povedal oziroma bodo videli v časopisih, da bodo imeli do leta
                  1999 500, 1000, 1500, 2000 mikrogramov SO2/M3, ampak zato pa ne bodo imeli nobene
                  reklame za cigarete. Hvala.</p>
            </sp>
            <sp xml:id="SDZ1-Redna-18-1994-03-08.sp123">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Školč.</p>
            </sp>
            <sp xml:id="SDZ1-Redna-18-1994-03-08.sp124">
               <speaker>JOŽEF ŠKOLČ:</speaker>
               <p>Hvala lepa. Jaz seveda, menim, da sta oba amandmaja sila sporna in da se pač svete
                  vojne s kadilci ne dobi na tak način, zato bom glasoval proti obema amandmajema.
                  Ker v bistvu tisto, kar je argument in mojih poslanskih kolegov in drugih, je, da
                  je kajenje škodljivo in da je treba kajenje prepovedati. To je poanta njihove
                  argumentacije. Ni poanta v teh zgodbah o tem, kaj se reklamira in kako se
                  potrošnike informira -da ne bi gospod Geržina mislim, da je pač potrebno vsakič
                  koga vzgajati. Potrebno ga je informirati, kaj pomeni, če pač konzumira določene
                  izdelke. Zakaj recimo je tobak škodljiv, zakaj je, recimo, alkohol škodljiv; ali
                  pa kdo drug se bo oglasil, pa bo rekel, da vino ni alkohol. Te diskusije so že vse
                  bile v tem parlamentu in, mislim, da do konca temu nikoli ne pridemo.</p>
               <p>Menim, da je stvar sila sporna z nekega drugega gledišča. Gre v bistvu za - dokler
                  mi ne rečemo, da je tobak strup, ki je prepovedan, je sila sporno prepovedovati
                  vsako reklamiranje, pisanje o tem, informiranje ali kar koli.</p>
               <p>Po tej plati me preseneča, da tako zlahka v bistvu del industrije postavljamo v
                  položaj, ko svojih stvari ne more na enakopraven način ali pa, tukaj bi se reklo,
                  na omejen način predstaviti na tržišču. In zato menim, da je to precej sporno.</p>
               <p>Naslednjič bomo mi lahko prišli, seveda, na isti način k diskusiji o plastičnih
                  masah <stage>(vi veste, da se o tem vodijo tudi velike diskusije)</stage>, lahko o
                  kožuhih, ki so jih sicer stoletja ljudje nosili, pa je zdaj sporno, da bi jih
                  nosili. Tako, da je enostavno potrebno stvari gledati tudi z drugega gledišča. In
                  dokler kajenje v tej deželi ne prepovemo, si ne gre delati utvar, da bo
                  reklamiranje rešilo tisto, česar zdravniki s svojim prizadevnim delom ne morejo
                  leta in leta rešiti in česar drugi vzgojitelji s svojim prizadevnim delom ne
                  morejo leta in leta rešiti.</p>
               <p>Tukaj pri teh stvareh je treba tudi nekaj malega zdrave pameti in zato menim, da
                  tisti, ki se odloča za kajenje, se ne odloča samo zaradi reklam ali pa nereklam in
                  da je to neka vzporedna dejavnost. Še manj pa je mogoče ta problem rešiti s
                  prepovedjo kajenja.</p>
            </sp>
            <sp xml:id="SDZ1-Redna-18-1994-03-08.sp125">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Replika, gospod Geržina.</p>
            </sp>
            <sp xml:id="SDZ1-Redna-18-1994-03-08.sp126">
               <speaker>MIROSLAV GERŽINA:</speaker>
               <p>Hvala lepa. Spoštovani! Prav vesel sem, da se s kolegom predgovornikom v nekaterih
                  zadevah enkrat strinjava. On je rekel informiranje, jaz pa pravim vzgajanje. To je
                  približno enako; če informiraš nekoga o kakšnih zadevah, ki so nevarne, po moje
                  tudi vzgajaš. To je eno.</p>
               <p>Druga je, ko je, sem že prej rekel, strah za delovna mesta in tako naprej. Tukaj
                  nobenega strahu ni.</p>
               <p>Bi pa še repliciral gospodu Thalerju glede mehkih mamil. Jaz sem, prvič, proti
                  kajenju, pač mene osebno tudi kajenje moti in napad tistih, ki kadijo - oprostite
                  kadilci - vemo, da škodijo tudi tistim, ki ne kadijo. Če bi bili oni lahko ločeni
                  in sami sebe ugonabljali, bi bilo to eno, ker pa škodijo tudi drugim, je to druga
                  oziroma tretja in četrta.</p>
               <p>Mislim pa, da - nisem strokovnjak, ampak kakor sem uspel zvedeti - lahko tudi
                  kajenje in potem kajenje mehke droge, pripelje do tega, da se začne uporabljati
                  tudi trda droga. In zato jaz ne bil tako z lahkoto za to, da bi lahko pa, mislim
                  razmišljal o tem, da bi legalizirali mehko drogo in tako naprej. Jaz sem proti
                  temu.</p>
               <p>Še enkrat gospodu Školču. Tukaj se pa ne strinjam, da bodo vseeno kadili, to se
                  strinjava, ampak, da moramo pa uporabiti vsa legalna sredstva, da bi jih
                  prepričali - to se pravi mogoče tudi vzgojili, po moje - mlade ljudi, da ne bi
                  kadili in da ne bi škodili sami sebi.</p>
               <p>Zdaj, prepoved kajenja pa tako: v javnih prostorih, na javnih mestih - prvič, ni
                  lepo, drugič pa škodi tudi drugim, sem za to, da se prepove. Če pa kdo sam sebe
                  ugonablja na samem, doma, je pa to njegova stvar. Hvala lepa.</p>
            </sp>
            <sp xml:id="SDZ1-Redna-18-1994-03-08.sp127">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko, vi ste tudi imeli repliko?</p>
            </sp>
            <sp xml:id="SDZ1-Redna-18-1994-03-08.sp128">
               <speaker>DR. LEO ŠEŠERKO:</speaker>
               <p>Spoštovani predsedujoči, spoštovani zbor! Gospod Školč - in s temi pripombami spet
                  ne želim dajati nobene generalne ocene - je v svoji ekspoziciji naredil paralelo z
                  nošenjem krzna in s kajenjem. In je rekel: "Ljudje so stoletja nazaj nosili krzno,
                  zdaj jim bomo pa to nenadoma prepovedali." Tako kot tudi kadijo že dolgo, zdaj jim
                  pa to, v bistvu preko omejevanja reklamiranja, omejujemo. Moram reči najprej glede
                  kožuhov. Dolga stoletja nazaj - jasno, v kameni dobi so se najbolj nosili kožuhi,
                  danes pa vedno manj, ko so tudi druge snovi bile odkrite. S takim argumentom v
                  bistvu ne bi prišli zelo daleč.</p>
               <p>Moram pa reči, ker ne mislim tega vsega samo kot šalo. Predlog gospoda Thalerja je
                  bil zelo na mestu. Presenetljivo je še posebej, ker je on tako lucidno analiziral
                  situacijo glede na Združene države Amerike in tudi ostale implikacije. Zato smo mi
                  v naši poslanski skupini pripravili amandma v tistem smislu, kot je on diskutiral,
                  ker ugotavljamo, da je njegov predlog boljši od vsega ostalega, kar je bilo
                  pripravljeno - tudi od tistega, kar je matični odbor pripravil - zato predlagamo,
                  gospod predsedujoči, da se nam omogoči, naj teče razprava naprej, nam se pa
                  omogoči, da zberemo deset podpisov in bomo to vložili, da se glasuje o njem.
                  Hvala.</p>
            </sp>
            <sp xml:id="SDZ1-Redna-18-1994-03-08.sp129">
               <speaker>PODPREDSEDNIK MIROSLAV MOZETIČ:</speaker>
               <p>Ja, do zaključka razprave. Zdaj, če bo malo, bo treba prekiniti.</p>
               <p>Gospod Školč ima repliko.</p>
            </sp>
            <sp xml:id="SDZ1-Redna-18-1994-03-08.sp130">
               <speaker>JOŽEF ŠKOLČ:</speaker>
               <p>Moja poanta je bila čisto drugje. Tukaj se poskuša prepovedati oglaševanje neke
                  dejavnosti, misli se pa seveda na prepoved kajenja; to je iz vsega tega razvidno.
                  In zato se mi zdi sila bosa ta argumentacija. Jaz sem opozoril, da s prepovedjo
                  oglaševanja postavimo eno gospodarsko dejavnost v nek zelo kočljiv položaj glede
                  na druge gospodarske dejavnosti. Zato moramo imeti zelo natančne argumente za
                  omejevanje ali za prepovedovanje oglaševanja. Kdor pa misli na to, da je kaditi
                  greh, bodisi nelepo ali pa da človek, ki kadi, ni vzgojen - jaz sem po tej plati
                  tako informiran kot vzgojen, ker ne kadim - potem mora predlagati druge ukrepe; se
                  pravi prepoved kajenja. Tisto, zaradi česar sem jaz bral neke druge paralele, ki
                  seveda niso umestne, govorijo o tem, da pravzaprav določenih stvari pa le ni
                  mogoče z zakonom reševati. Tukaj se pač oglaša nekaj ljudi, ki so strastni
                  nekadilci in bi zato marsikaj naredili, da bi zagrenili kadilcem, tisti užitek,
                  zaradi katerega jaz verjamem, da je užitek; če ni, je pač konec koncev njihova
                  stvar. Ampak so zadeve vključno s tem, da si ima kdo pravico tudi škodovati - v
                  presoji vsakega posameznika. To je poanta, ko govorimo o prepovedi kajenja, ne o
                  prepovedi oglaševanja. Meni, recimo, gre izrazito na živce človeška neumnost.
                  Ampak hkrati pa vem, seveda, da tudi če sprejmemo zakon, ki jo prepove, ne bomo
                  nič na boljšem. Hvala lepa.</p>
            </sp>
            <sp xml:id="SDZ1-Redna-18-1994-03-08.sp131">
               <speaker>PODPREDSEDNIK MIROSLAV MOZETIČ:</speaker>
               <p>Replika, gospod Topler.</p>
            </sp>
            <sp xml:id="SDZ1-Redna-18-1994-03-08.sp132">
               <speaker>VLADIMIR TOPLER:</speaker>
               <p>Jaz bi gospodu Školču repliciral par stvari. Seveda se leta in leta ni nič
                  spremenilo in se tudi ne bo, če bomo v parlamentu razmišljali tako, kot razmišlja
                  on. Govoril je , da kajenje ni vzgojeno, da je slaba razvada pa kaj. Dovolite, da
                  enkrat tudi jaz kot strokovnjak na področju  zdravstva, ki sem bil pri veliko
                  operacijah, ko smo operirali pljučnega raka, vidim, kako ti ljudje na koncu
                  trpijo. Kajenje je nezdravo. In kot je moja kolegica prej povedala, poglejte v čem
                  je problem. Danes začnejo kaditi pri trinajstih, pri štirinajstih letih in tu je
                  en velik del reklame. Tisto pa, kar vi govorite, gospod Školč, da mi prepovedujemo
                  kadilcem, da kadijo, to ni res. Tudi jaz si včasih prižgem, pa nimam zaradi tega
                  kaj drugačnih misli. Nisem proti, ampak sem proti temu, da so reklame in da mlade
                  ljudi na to navajamo. To ni slaba vzgoja, to je nezdravo. Govorimo o tem, ko smo
                  videli podatke o prometnih nesrečah, pa vse. Ali smo kdaj dovolili, da bi
                  reklamirali: vozite hitro in se zaletite? Prav to počenjamo pri cigaretah.</p>
               <p>Še enkrat poudarjam, da podpiram ta amandma in sem proti vsemu. Marsikdaj se
                  moramo tukaj odločati o dveh slabih stvareh, ker pač dobre ni. Danes pa imamo
                  možnost, da se odločimo med neko dobro in neko slabo. In nikogar pri tem ne
                  omejujemo v njegovih pravicah.</p>
            </sp>
            <sp xml:id="SDZ1-Redna-18-1994-03-08.sp133">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše, ste imeli repliko? Ni potrebno. Kdo še ima repliko?
                  Gospod</p>
               <p>Geržina ima repliko.</p>
            </sp>
            <sp xml:id="SDZ1-Redna-18-1994-03-08.sp134">
               <speaker>MIROSLAV GERŽINA:</speaker>
               <p>Replika gospodu Školču. Na žalost je tako, da so nekateri pametnejši in naj rečejo
                  hvala bogu, so bolj srečni in smo nekateri bolj neumni. Ampak mislim, da bi morali
                  po tej logiki tisti pametnejši dati tudi predloge in ne samo kritizirati ostalih,
                  ki dajejo predloge za urejanje zadeve. Mislim, ne glede na to, da ste hudo
                  brihtni, gospod Školč, niste nobenega predloga dali za ureditev tega perečega
                  problema. Drugič mislim, da boljše razmišljate tako, ne pa o drugih, ali so bolj
                  pametni ali neumni. Hvala lepa.</p>
            </sp>
            <sp xml:id="SDZ1-Redna-18-1994-03-08.sp135">
               <speaker>PODPREDSEDNIK MIROSLAV GERŽINA:</speaker>
               <p>Hvala lepa. Gospod Anderlič.</p>
            </sp>
            <sp xml:id="SDZ1-Redna-18-1994-03-08.sp136">
               <speaker>TONE ANDERLIČ:</speaker>
               <p>Seveda, kot sem pričakoval, je ta diskusija pač taka, da ne dopušča večje
                  tolerance do tistih, ki poskušajo gledati ta problem tudi v drugi luči. Kajenje
                  oziroma tobak in tobačni proizvodi so legalni proizvodi. Niso tako kot droga, kot
                  razna mamila itd., ki so zaenkrat še prepovedani. Tudi to, kar je gospod Thaler
                  govoril, smo že pred štirimi, petimi leti poskušali začeti kot diskusijo, pa
                  verjamem, da bo slej ko prej prišlo tudi v ta parlament in da bo tudi takrat
                  trezna presoja. Pojavlja se vprašanje zakaj se je že 1800 in tako naprej
                  sprejemalo razne konvencije. Zakaj se je to dopolnjevalo? Zakaj se Evropska unija
                  in razne druge pridružene članice in razne druge dogovarjajo o tem, kako bodo
                  urejale pretok blaga, kako bo z reklamo, kako bo z raznimi drugimi stvarmi na tem
                  trgu?</p>
               <p>Temeljno vprašanje zaščite industrijske lastnine velja tudi za to vejo, kot tudi
                  za vse druge veje industrije. Lahko mi bo kdo pripisal tobačni lobij. Nobenega iz
                  Tobačne tovarne ne poznam, niti ne vem koliko je zaposlenih. Vem samo to, da smo v
                  tem parlamentu že poskušali nekatere stvari narediti pred nekaj meseci in da so
                  bile kontraproduktivne. Gospod Peršak je navedel trošarino. Problem švercanja in
                  raznih drugih stvari je strašansko aktualen in država mora spretno krmariti med
                  tistim, kar hoče doseči z nekim zakonom in pa seveda tudi koristijo ali izgubo s
                  posameznimi zadevami.</p>
               <p>Sem že prej poudaril: sem za strogo prepoved reklamiranja tobaka in tobačnih
                  izdelkov v tisku, radiu itd., kot je v 10. členu v osnovi določeno. Vendar pa ne
                  se spuščati na področje zaščite industrijske lastnine, ne prihajati v koflikt s
                  celo vrsto stvarmi. Sem ravno tako kot vi vsi ostali dobil na mizo tako od
                  Sekretariata za zakonodajo, tako od Urada za zaščito industrijske lastnine
                  Republike Slovenije, tako od te Mednarodne trgovinske zbornice itd.</p>
               <p>Za mene - kot nekoga ki zagovarja odprt trg, ki zagovarja tržno ekonomijo itd. in
                  željo po vključitvi v mednarodno delitev dela itd. - ta zaščita industrijske
                  lastnine nekaj pomeni. Vsak ukrep, ki bo kakorkoli zmanjšal kajenje sem
                  pripravljen ne samo podpreti, agitirati za njega, ga uresničevati vsak dan. Samo -
                  o potrošnikih sem tudi prej nekaj govoril - na kakšen način naj se potrošnikom
                  prezentira nov ali izboljšan tobačni proizvod drugače, kot da se mu to javno pove.
                  Mi smo priča, da je potrebno do 31.12.1995 uvesti cigarete oziroma bo od takrat
                  naprej prepovedana vsaka cigareta, ki bo vsebovala več kot 15 miligramov katrana
                  na cigareto. Kako bodo ljudje izvedeli, katere cigarete so pač take, ki to
                  vsebujejo? Jasno je, da gre tukaj samo za to, da se bodo kadilci opredeljevali za
                  manj škodljive, za druge cigarete, ki bodo pač njim na razpolago na trgu.  </p>
               <p>Še enkrat poudarjam. Gre mi samo za to, da spoštujemo mednarodne standarde. In v
                  okviru mednarodnih dogovarjanj je vrsta poizkusov, kako urediti vprašanja in tudi
                  mednarodne aktivnosti v Evropski uniji gredo v tej smeri, da se te stvari uredijo,
                  vendarle pa nikakor ne v smer popolne prepovedi komuniciranja s potrošniki.
                  Hvala.</p>
            </sp>
            <sp xml:id="SDZ1-Redna-18-1994-03-08.sp137">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečanova, prosim.</p>
            </sp>
            <sp xml:id="SDZ1-Redna-18-1994-03-08.sp138">
               <speaker>BREDA PEČAN:</speaker>
               <p>Hvala lepa. Jaz bom glasovala za obadva amandmaja - tako tistega prvega, ki
                  prepoveduje vse reklamiranje in drugega, ki prepoveduje uporabo logotipa v
                  javnosti - ne glede na opozorila o varstvu industrijske lastnine. Moram namreč
                  reči, kakšen je moj osebni odnos do reklamiranja tobaka in tobačnih izdelkov. Ne
                  glede na to, da sama kadim, menim, da z reklamiranjem posameznega izdelka,
                  katerekoli vrste, v bistvu proizvajalec vpliva na to, da doseže povečanje
                  potrošnje tega izdelka. Ker je v tej državi in po celem svetu že zdavnaj jasno, da
                  je kajenje škodljivo, pomeni, da ta država, če želi poskrbeti za zdravje svojih
                  prebivalcev, mora uporabiti sinergizem vseh možnih ukrepov. In eden od teh
                  ukrepov, ki bodo sinergično delovali na to, da se ne bo povečevalo število
                  kadilcev med mladimi ljudmi, tistimi, ki do danes še niso niti poizkusili kaditi,
                  je prepoved reklame - sicer ta država ne zna skrbeti za zdravje svojega
                  prebivalstva. Mislim, da "zdravje vsem do leta 2000" mi še daleč ne bomo dosegli,
                  gesla, ki ga je postavila Organizacija združenih narodov in WHO, ampak če drugega
                  ne, s postopnim ukinjanjem vpliva na podzavest potrošnikov pri vsaj enem izdelku,
                  ali vsaj eni vrsti izdelkov, mislim, da lahko precej storimo.</p>
               <p>Tobačna industrija sama po sebi pri tem, pri tej diskusiji pravzaprav ni bistvo
                  ali center diskusije, temveč je center diskusije zaslužek, ki ga imajo agencije za
                  marketing in ki ga imajo sredstva javnega obveščanja, ko dobivajo zaslužke za
                  reklamiranje za tobačno industrijo. Torej sploh ne gre za zmanjševanje
                  proizvodnje, ker vemo, da bo takšen ukrep vplival šele v naslednjih generacijah,
                  tistih, ki kaditi ne bodo začele, ker ne bodo imele takšnega presinga skozi
                  podzavest; trdim, ne zavestno, ampak podzavestno. To si upam trditi, ker poznam
                  način reklamiranja tobačnih izdelkov samo skozi logotip, brez ene same besede, ali
                  namiga v zvezi s samim kajenjem v zahodnih televizijskih postajah, ki ga
                  uporabljajo. Vemo, da uporabljajo logotip Marllboro, Camell itn., povezan z zelo
                  prijetnimi, enkratnimi, zgornjemu srednjemu sloju prebivalstva namenjenimi dogodki
                  v življenju - safari, dirke skozi čudovito pokrajino itn., označene samo z
                  logotipom in čisto nič drugega. Se pravi, da ne gre za reklamiranje cigaret,
                  temveč gre za vcepljenje v podzavest prebivalstva, da je znamka ta in ta povezana
                  z nečem ugodnim, prijetnim in nečim, kar te dviguje v višji sloj družbe. Temu jaz
                  nasprotujem in zaradi tega bom tudi glasovala za prepoved. Hvala.</p>
            </sp>
            <sp xml:id="SDZ1-Redna-18-1994-03-08.sp139">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Razprave so še, vendar glede na uro bi z razpravo prekinili.
                  Prijavljeni so do zdaj trije poslanci in gospod minister, tako da nadaljujemo z
                  razpravo o amandmajih in 10. členu ob 16. uri.</p>
            </sp>
            <stage type="time">(Seja je bila prekinjena ob 14.01 uri in se je nadaljevala ob 16.11
               uri.)</stage>
            <sp xml:id="SDZ1-Redna-18-1994-03-08.sp140">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Začenjamo popoldansko nadaljevanje seje.
                  Prosim da najprej ugotovimo prisotnost v dvorani. Lepo prosim, če zasedete mesta,
                  da ugotovimo prisotnost v dvorani. Ugotavljamo prisotnost! <stage>(52
                     prisotnih.)</stage> Zbor je sklepčen in lahko nadaljujemo delo. Pred odmorom
                  smo prekinili razpravo. K razpravi so bili prijavljeni še gospa Šturmova, gospa
                  Simšičeva in gospod Predan, ki pa se razpravi odpoveduje. Najprej, gospa Šturmova,
                  imate besedo. Izvolite. <stage>(Prosim za malo miru v dvorani.)</stage></p>
            </sp>
            <sp xml:id="SDZ1-Redna-18-1994-03-08.sp141">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovane kolegice, dragi kolegi, spoštovani gospod minister!
                  Tudi sama bi rada povedala par stvari v zvezi z izvajanjem prepovedi reklamiranja
                  tobačnih izdelkov. Ta amandma sem podpisala, zato ga bom tudi podprla. Rada bi
                  tukaj še povedala, da sem trdno prepričana v to, da nobeno omejevanje pa nobena
                  represija ne moreta ne preprečiti ne odvrniti nekoga od kakršnekoli zasvojenosti,
                  vendar je prepoved reklamiranja tobačnih izdelkov v tem primeru pa lahko majhno
                  dopolnilo oziroma majhna spodbuda k temu, da se morda kajenje le zmanjša oziroma
                  omeji. Reklama je namreč dražljaj, ki vpliva tako na našo zavest kot tudi na
                  podzavest. In če ne bi imela tega namena da spodbudi k nakupu oziroma k sposoji,
                  potem seveda bi izgubila svoj osnovni namen. Zato pravzaprav reklame imamo. Poleg
                  tega ljudje potrebujemo omejitve, potrebujemo omejevanje. Zaradi svojega razvoja
                  smo pač prisiljeni, da nas tudi neka zunanja spodbuda, zunanja motivacija prisilno
                  omeji, oziroma odvrne od nečesa. Sama sem trdno prepričana, da bomo kajenje pa
                  tudi druge zasvojenosti zmanjšali z večjim osveščanjem o nevarnosti le tega, pa
                  tudi takrat, kadar bo nekajenje višji statusni simbol, kot je danes kajenje in ko
                  bo moda nekaditi, ki jo bomo posnemali oziroma jo bodo posnemali tako mlajši kot
                  tudi manj mladi kadilci.</p>
               <p>Pa še to. Mislim, da bi morda pripomoglo k temu, da bi kajenje zmanjšali, kadar
                  bodo nekadilci imeli, glede na sicer enake primerjalne zmožnosti in kvalitete,
                  večje možnosti tako za zaposlovanje kot za druge oblike družbene promocije. Sem
                  prepričana, da bi potem na tak način tudi pripomogli k zmanjšanju te zasvojenosti.
                  Hvala.</p>
            </sp>
            <sp xml:id="SDZ1-Redna-18-1994-03-08.sp142">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Simšičevi.</p>
            </sp>
            <sp xml:id="SDZ1-Redna-18-1994-03-08.sp143">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice, spoštovani kolegi,
                  gospod minister! Sama bi najprej spomnila na tisto, kar smo sprejeli in kar je
                  bilo utemeljevanje zakona pri prvi obravnavi, in sicer to, da naj bi zakon
                  predvsem ustvaril pogoje, po katerih bo mogoče s širšo akcijo in stalno
                  aktivnostjo vplivati na mlade ljudi, da ne bi začeli kaditi in kadilce usmerjati v
                  odpoved kajenja. Mislim, da z absolutnimi opredelitvami, absolutnimi prepovedmi ne
                  ustvarjamo takih pogojev, ampak prej utegnemo ustvariti nasprotno. 10. člen
                  omejuje oz. prepoveduje reklamiranje in opredeljuje, v katerih segmentih to
                  prepoveduje. Če bi bili sprejeti nekateri amandmaji, ki so popolnoma proti
                  dovoljevanju vsaj nekaterih splošnih informacij o tem, katere škodljive snovi
                  posamezni, novi, manj škodljivi izdelki vsebujejo manj, jaz mislim, da je to za
                  tiste, ki kadijo, slabo. Mislim pa, da predvsem zakon ne bo dosegel tega, kar
                  hoče. Ne bo odpravil vzrokov, ampak poizkuša odpravljati posledice - in to je
                  narobe. Nihče se pa ne vpraša in ni rešeno, zakaj kadijo, zakaj mladi začenjajo
                  kaditi, zakaj je toliko alkoholizma, če hočete, zakaj droge, zakaj samomori. Tega
                  ključnega problema ta zakon na takšen način ne rešuje. Gospod Thaler je govoril o
                  ameriškem zgledu. Jaz se s tem strinjam, samo Američani so bili ravno v tem
                  pametni: niso šli v prepoved, niso šli v prohibicijo, ker so imeli izredno slabo
                  izkušnjo z alkoholom. V Ameriki je v bistvu absolutno dovoljeno kakršnokoli
                  reklamiranje in informiranje, je pa hkrati skozi leta in desetletja raslo to
                  splošno vzdušje, splošna klima in danes pač velja, da kdor kadi, ima negativne
                  reference, pa naj bo to v javnem ali pa zasebnem življenju.</p>
               <p>Tako, da jaz se pač zavzemam za neko strpno, smotrno rešitev, ki bo spoštovala
                  tudi obstoječo zakonodajo in bo spoštovala tudi tisto, kar je opredeljeno v
                  evropskih normah. In težko nekako pristanem na tisto opredelitev, ko ste rekli,
                  gospod minister, ob zaključku svojega nastopa, da bi si upal misliti, <stage>(tako
                     nekako ste rekli)</stage> ali pa reči, da zakon ni v nasprotju z evropskimi
                  predpisi, z evropskimi konvencijami itd. To mislim, da ni dovolj. Jaz mislim, da
                  moramo dejansko sprejeti zakon, ki bo uresničljiv, ki ga bomo lahko izvajali, ne
                  pa da bomo dosegli kontra efekt.</p>
               <p>Zato se jaz pač zavzemam, da bi 10. člen ostal takšen kot je. V nadaljevanju pa
                  bom še povedala, zakaj se zavzemam za drugačno rešitev v naslednjih členih in ne
                  tako, kot je zdaj predvidena.</p>
            </sp>
            <sp xml:id="SDZ1-Redna-18-1994-03-08.sp144">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Simšič. Repliko ima gospod Šešerko in gospa dr. Mateja Kožuh-
                  Novak, tudi replika.</p>
            </sp>
            <sp xml:id="SDZ1-Redna-18-1994-03-08.sp145">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor. Nekoliko sem presenečen in
                  razočaran, ker je Danica tako diskutirala. Razumem sicer nekatere motive in bi
                  zato rad to stvarno okoliščino glede striktne prepovedi reklamiranja in one, ki je
                  bila prvotno predlagana, pojasnil; ker mislim, da je ta njen argument, da bodo v
                  primeru striktne prepovedi velike težave in obhajanje zakona, če bomo pa dovolili
                  v razumni meji reklamiranje, potem pa tega ne bo. Torej čisto na glavo postavljena
                  argumentacija. Zakaj? Vrsta poslancev je že ugotovila, da če bo en del
                  reklamiranja prepovedan, da si bodo potem tovarne pomagale s potujočimi
                  tovornjaki, ki bodo krožili po cestah in bodo imeli velike napise in hkrati bodo
                  vozili nekaj tega ustreznega tovora, tako da bo njihovo nastopanje v skladu z
                  zakonom. Ali pa drug primer. Da bodo njihove prodajalne in sami proizvodni obrati
                  služili hkrati kot reklamni itd. Se pravi, če zakon ne bo jasno definiral te
                  stvari, potem bomo dobili eno celo produkcijo - in to je tobačna industrija tudi
                  napovedala - celo vrsto nekih sekundarnih oblik reklamiranja, ki bodo pa poleg
                  tega še same ekološko zelo problematične. Recimo tovornjak, ki bo vozil samo zato
                  po mestnih ulicah, da bo reklamiral cigarete, in to čisto legalno, bo pomenil
                  dodatno onesnaževanje zraka v mestu. Hvala.</p>
            </sp>
            <sp xml:id="SDZ1-Redna-18-1994-03-08.sp146">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima tudi dr. Mateja Kožuh-Novak.</p>
            </sp>
            <sp xml:id="SDZ1-Redna-18-1994-03-08.sp147">
               <speaker>DR. MATEJA KOŽUH-NOVAK:</speaker>
               <p>Moram reči, drage kolegice in kolegi, da mi je zelo žal, da ves trud, ki sem ga
                  vložila, da bi vam grafično pokazala, kakšen učinek ima lahko učinkovita prepoved
                  reklamiranja, nič ne zaleže, zlasti pri tistih ljudeh, ki jih jaz zelo cenim.
                  Poglejte! Več kot 3.570 ljudi-kadilcev letno v Sloveniji izgubi tobačna
                  industrija; mora jih rekrutirati vsaj toliko, da ji ostanejo dobički enaki. Samo
                  eden od šestih kadilcev začne kaditi po 15. letu, kot so raziskali v razvitem
                  svetu. Se pravi, da ravno z indirektnim reklamiranjem pridobivajo te nove kadilce.
                  Saj mi otrokom pri zdravstveni vzgoji ves čas pripovedujemo, da so cigarete
                  škodljive in jih verjetno ubranimo pred direktnim reklamiranjem, toda pred
                  indirektnim jih pa ne moremo. Kajti tobačna industrija ima tako velike količine
                  denarja, ker ima take dobičke, da je dejansko kilometer naprej pred drugimi pri
                  metodah reklamiranja; in s temi indirektnimi metodami dobesedno vsadi v podzavest
                  majhnih otrok bodoče kajenje. Zaradi tega, če ne bomo prepovedali indirektnega
                  reklamiranja ne bomo dosegli nič; bomo ostali tam, kjer smo bili do sedaj.</p>
            </sp>
            <sp xml:id="SDZ1-Redna-18-1994-03-08.sp148">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika na repliko, gospa Simšičeva. Prosim.</p>
            </sp>
            <sp xml:id="SDZ1-Redna-18-1994-03-08.sp149">
               <speaker>DANICA SIMŠIČ:</speaker>
               <p>V bistvu bi rada samo odgovorila. Strinjam se, da tovornjaki onesnažujejo okolje,
                  ni pa to škatlica, v katero bi dali 20 cigaret. Glede posrednega ali indirektnega
                  reklamiranja pa ravno ameriški primer, kjer ste ravno vi rekli, da otroci v
                  Ameriki enačijo kamelo s cigareto, ravno v Ameriki, kjer se vse to dogaja, kajenje
                  pada. Tako, da ta argument lahko stoji ali pa ne stoji - če pogledamo z različnih
                  vidikov. Hvala.</p>
            </sp>
            <sp xml:id="SDZ1-Redna-18-1994-03-08.sp150">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospa Kožuhova. Prosim.</p>
            </sp>
            <sp xml:id="SDZ1-Redna-18-1994-03-08.sp151">
               <speaker>DR. MATEJA KOŽUH-NOVAK:</speaker>
               <p>Lepo prosim, ne enačiti ameriškega zdravstvenega sistema z našim! Če dobi kdo v
                  Ameriki kronično bolezen ali raka pomeni to katastrofo za celo družino. In zaradi
                  tega so tam ljudje še kako čisto drugače motivirani kot v Evropi in tudi v
                  Sloveniji. Zato to ni primerljivo!</p>
            </sp>
            <sp xml:id="SDZ1-Redna-18-1994-03-08.sp152">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, izvolite. Še enkrat prosim vse za malo več miru v
                  dvorani, ker se seja nadaljuje.</p>
            </sp>
            <sp xml:id="SDZ1-Redna-18-1994-03-08.sp153">
               <speaker>ZMAGO JELINČIČ:</speaker>
               <p>Hvala lepa. Najprej bi naredil tisto, kar ste čisto vsi pozabili - da bi zaželel
                  našim damam vesel praznik! <stage>(Ploskanje.)</stage></p>
               <p>Sedaj pa bi prešel k tej zadevi in predlogu zakona o omejevanju uporabe tobačnih
                  izdelkov. Najprej bom povedal izhodišče, da sam kot nekadilec ne podpiram kajenja
                  in vendar mislim, da tako kot imam jaz pravico, da ne kadim, ima tudi kdo pravico,
                  da kadi. To je pač njegova privatna izbira in če se je za to odločil, se je
                  odločil v lastno škodo in z lastnim premislekom. Predvsem pa mislim, da zaradi
                  tega s tega stališča ne moremo kar ex-katedra odločati o nekaterih izhodiščih v
                  tem zakonu in nekaterih amandmajskih določilih, ki enostavno po dolgem in počez
                  prepovedujejo vse. Gre za enostavno zadevo. To se je pokazalo že pri prepovedi
                  pitja alkohola v Ameriki, da je s tistim trenutkom, ko je prišlo do prepovedi,
                  potrošnja alkohola porasla najprej za štirikrat, potem pa še za večkrat. Sami so
                  videli, da to nikamor ne pelje in so to ukinili.</p>
               <p>Povedal bi še nekaj tistim ljudem, ki govore, da je bil dosežen kakšen učinek s
                  prepovedjo kajenja ali pa prepovedjo reklamiranja cigaret v katerikoli državi.  Če
                  vzamemo samo primer. Na Finskem so 1977. leta prepovedali reklamiranje cigaret.
                  Poraba na prebivalca se je naslednje leto dvignila za 1,9%. Na Švedskem  niso
                  prepovedali reklamiranja in je poraba od istega leta, ko so na Finskem
                  prepovedali, to se pravi od 1977. leta do leta 1990, padla za 8,9%. To je
                  signifikanten podatek. Na Norveškem, kjer so 1977. leta prepovedali reklamiranje
                  cigaret, je potrošnja cigaret narasla za 2,3%. To so podatki, ki jih lahko
                  posredujem kadarkoli. In gospa Kožuhova, če vam ni všeč, jaz vam ne morem pomagati
                  ampak to je res. Vir je pa Maxwell International report.</p>
               <p>Če pogledamo kakšno bližnjo deželo, recimo, če vzamemo Italijo, kjer je bilo 1962.
                  leta popolnoma prepovedano reklamiranje cigaret, je sicer prvo leto potrošnja malo
                  padla, vendar je takoj nato začela skokovito naraščati, tako da se je po štirih
                  letih povečala za približno 20%. Takih podatkov je ogromno. Mislim, da s tako
                  prohibicijo ne bomo kaj bistvenega dosegli.</p>
               <p>Pa še ena stvar je. Kaj se bo zgodilo? Prepoved oglaševanja tobačnih izdelkov je
                  pravzaprav udarec predvsem slovenski tobačni industriji. Slovenija je tako zelo
                  pod vplivom tujih medijskih prostorov s samimi prenosi tako športnih prireditev
                  kot kulturnih prireditev, da je dejansko preplavljena z reklamami za tuje
                  cigarete. Sprašujem cenjeni zbor in predlagatelje, kako bomo potem tam prepovedali
                  reklamiranje teh izdelkov? Ali bomo morda prepovedali televizijske prenose
                  kulturnih in športnih prireditev?. Mislim, da to nekako ne bo šlo.  Tukaj bi bile
                  prizadete dejansko samo slovenske blagovne znamke, kajti omejeno bi bilo
                  komuniciranje s potrošnikom na ta način, po drugi strani pa bi bilo to dovoljeno
                  tujcem. Pa še ena zadeva je. Z reklamiranjem se doseže in pove tudi to, da so
                  cigarete, recimo, da imajo novejši tipi cigaret nižjo vsebnost tako katrana kot
                  nikotina. Ravno tukaj na tem podatku temelji večina reklamnih spotov: na nižji
                  vsebnosti  tako nikotina kot katrana. To je v bistvu vprašljivo, če je tako
                  reklamiranje prepovedano, kajti konec koncev gre za informacijo zasvojenim in pa
                  za eno pozitivno osveščanje tistih, ki kadijo.</p>
               <p>Še enkrat bi povzel, da se je prepoved oglaševanja tobačnih izdelkov v vseh
                  državah, kjer je to bilo izvedeno, pokazala kot zgrešena. Mislim, da moramo mi
                  nekaj narediti na področju vzgoje. Treba je otroke vzgajati, treba jim je
                  govoriti, kaj je s cigareti in predvsem je pa treba spremeniti modne trende. Modni
                  trendi so bistvena zadeva. In če ni moderno kaditi, nihče ne bo kadil. Dejstvo pa
                  je, da k naraščanju kajenja veliko pripomore splošna gospodarska situacija. Tukaj
                  je bolj tisto, kar bo treba popraviti in spremeniti.</p>
               <p>Reklame, ki delujejo direktno na podzavest, so pa povsod po svetu prepovedane.
                  Hvala.</p>
            </sp>
            <sp xml:id="SDZ1-Redna-18-1994-03-08.sp154">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj ima še. Jaz pa bi še prebral, da smo dobili vmes
                  amandma, prvopodpisani gospod dr. Leo Šešerko: Prvi odstavek 10. člena se spremeni
                  tako, da se glasi: "Prepovedano je vsako reklamiranje tobaka, tobačnih izdelkov,
                  zaščitene blagovne znamke ali logotipa." Obrazložitev: Kajenje je zdravju
                  škodljivo, zato je smiselno prepovedati njegovo reklamiranje.</p>
               <p>To je bil amandma, ki ga nimate v pregledu in je bil vložen po odmoru.</p>
               <p>Prosim, gospod Pregelj.</p>
            </sp>
            <sp xml:id="SDZ1-Redna-18-1994-03-08.sp155">
               <speaker>ŽARKO PREGELJ:</speaker>
               <p>Spoštovani! Imam v bistvu bolj repliko kot nek nastop, kajti na tak nastop se
                  nisem pripravil. Glejte. Danes smo v tej diskusiji uporabili različne prijeme,
                  tako za in proti. Opazil sem, da smo tudi zamešali veliko pojmov. Eno je
                  propaganda, reklamiranje, drugo je omejevanje ali prepovedovanje. Namreč, danes v
                  tem zakonu ne beremo, da omejujemo izdelavo tobačnih izdelkov, ne prepovedujemo
                  uporabe cigaret. To je bistvena razlika, kot pa reklamiranje. Gre za to, da je pač
                  država odločena ali pa neodločena pospeševati izdelavo določenega izdelka in od
                  njega dobiti neko davčno korist. Tukaj so v bistvu ta dejanska razmerja. In v
                  celotni razpravi se danes v bistvu tepe načelo čistega tržnega pristopa <stage>(ne
                     glede na to, kaj na trg pride)</stage> z nekimi moralnimi in hkrati tudi z
                   zdravstvenimi argumenti, da pač ravno vsakega strupa ne smemo enako obravnavati,
                  kot nek mogoče popolnoma neškodljiv izdelek.</p>
               <p>Zato bi predlagal oziroma bom pojasnil, kako bom tudi sam glasoval. Podprl bom
                  tisti amandma, ki prepoveduje kakršnokoli reklamiranje tobačnih izdelkov. Ker
                  dejansko je to načrtno zastrupljanje, ki nima samo direktnega fizičnega učinka,
                  ampak ima tudi psihični učinek. Ta psihični učinek se nekako prenaša preko iskanja
                  poti, da z omamo razrešiš določene konflikte. Danes so veliko govorili - predvsem
                  gospod Jelinčič - sedaj na koncu o vzgoji. Ampak, kaj je vzgoja? Mislim, da sem na
                  tem področju tudi strokovnjak in da sem učil ravno tisto najbolj problematično
                  generacijo, ki začne kaditi. Verjemite mi, da v teh letih je najboljše vzgojno
                  sredstvo zgled. Čisto navaden zgled. In ne pomaga še taka čudovita diskusija, še
                  taki argumenti o škodljivosti, če ni pravega zgleda. In kaj drugega je reklama,
                  kot v bistvu zgled, kot nek model obnašanja. Zato je smiselno, da si država tukaj
                  pošteno pogleda v obraz in pač ne dovoli take reklame. Kajti dela sebi in predvsem
                  pa svojim državljanom škodo. Zato je tukaj smiselno, da reklamiranje omejimo ali
                  ga v celoti prepovemo. Tisti, ki pač, kot je nekdo že danes omenil, potrebuje
                  cigarete, jih bo pač našel, jih bo kupil, jih bo že poiskal. Nikakor pa nima
                  smisla, da na eni strani govorimo: imeli bomo posebno propagando o škodljivosti
                  kajenja, imeli bomo tečaje in ne vem kaj še vse. Veste kaj se je zgodilo? Imel sem
                  učenca, ki je zelo natančno prebral knjigo o drogah. Čez nekaj let sem slišal, da
                  je vnet uporabnik teh drog. Se pravi, da se drogira. Ne gre za knjige, gre za to,
                  da tudi pretirana osveščevalna akcija ima lahko popolnoma nasproten učinek. Veliko
                  pomembneje je, da ni napačnega zgleda. Menim, da je reklama kot zgled tisto, kar
                  ne smemo podpirati. Hvala lepa.</p>
            </sp>
            <sp xml:id="SDZ1-Redna-18-1994-03-08.sp156">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem ministru dr. Voljču.</p>
            </sp>
            <sp xml:id="SDZ1-Redna-18-1994-03-08.sp157">
               <speaker>DR. BOŽIDAR VOLJČ:</speaker>
               <p>Spoštovani gospod podpredsednik in gospe in gospodje poslanci! Normalno je in
                  pričakoval sem, da se bo v razpravi izkristaliziralo, da so eni poslanci izrazito
                  "proti", drugi pa, ne bom rekel ravno izrazito "za", vendar pa vendarle zastopajo
                  drugačno stališče.</p>
               <p>Kar se tiče mene, kot predstavnika predlagatelja, bi rad povedal to, kar sem že
                  večkrat tudi javno povedal: da nimam nič proti kadilcem in da naj za mene kajenje
                  ali nekajenje ostane še v naprej osebna izbira, da pa bi rad kot resorni minister
                  storil vse kar morem, da bi se razširjenost kajenja v Sloveniji kolikor mogoče
                  zmanjšala. Pri tem se opravičujem, da sem v svoji začetni besedi naštel vrsto
                  držav, ki so se s tem problemom že spopadle in ki so na nek način tudi že našle
                  določeno rešitev oziroma se tudi srečale s težavami, ki iz takih odločitev
                  prihajajo. Seveda je možno v zbirki držav na tem svetu najti tudi države, ki jih
                  lahko citiramo - gospod Anderlič - kot npr. nasprotne primere; recimo, konkretno
                  Švica, če vam lahko malo pomagam. Vse nemško govoreče države so izrazito slab
                  primer za to, da bi jih citirali npr. kot države, ki so karkoli na tem področju
                  storile. Rad bi vas opozoril tudi na to, da je npr. avstrijski minister s svojim
                  zakonom v avstrijskem parlamentu naletel na bistveno večji odpor, kot sem jaz
                  naletel v Državnem zboru v Sloveniji s svojim zakonom.</p>
               <p>Rad pa bi malo repliciral to, kar je gospod Anderlič povedal, deloma pa tudi
                  gospod Jelinčič. Namreč, eni citiramo take statistike, drugi citiramo take
                  statistike. Včeraj sem dobil nek članek, ki govori o tem, da tobačna industrija na
                  svetu financira raziskave, ki skušajo dokazati, da kajenje zdravju pravzaprav
                  dokazljivo ne škodi, in da so bili nekateri teh člankov tudi objavljeni in tobačna
                  industrija se na te članke sklicuje. Kar se tiče mene samega moram reči, da
                  absolutno verjamem statistikam <stage>(tudi že kot zdravnik)</stage>, ki jih
                  navaja Svetovna zdravstvena organizacija. In da organizacija, kakršna je ta, prav
                  gotovo ne more nastopati s statistikami, ki so dokazljivo ovrgljive, kajti s tem
                  si ne bi samo na tem, ampak tudi na drugih področjih bistveno zmanjšala svoj
                  kredit pri vseh svojih naporih, da bi povečevala razširjenost zdravega načina
                  obnašanja.</p>
               <p>Kar se Pariške konvencije tiče, o kateri sem danes sam tukaj kar veliko govoril in
                  na katero ste se nekateri tudi sklicevali, bi rad povedal to-le. Problem je v tem,
                  da so določila Pariške konvencije sicer zelo izkristalizirana <stage>(kot pri vseh
                     starih določilih, saj navsezadnje izhaja iz leta 1883)</stage>, vendar pa so v
                  koliziji z nekaterimi drugimi določili, ki sem jih prav tako naštel. In če se npr.
                  nekdo sklicuje na Pariško konvencijo, se je prav tako možno sklicevati na druga
                  določila in mednarodne dogovore, ki zagotavljajo recimo človečanske pravice,
                  svoboščine, itd.. Oziroma drugače vam bom rekel: če je to, ali kadim ali ne kadim
                  vprašanje moje svobodne odločitev, potem je tudi moje nekajenje svobodna
                  odločitve, za katero hočem, da jo upoštevate. In to moje nekajenje in pravica do
                  nekajenja in pravica do zraka brez cigaretnega dima je zapopadena v številnih
                  mednarodnih konvencijah, ki sem jih tudi citiral.</p>
               <p>Navsezadnje bi rekel tudi tako-le: kar se Pariške konvencije tiče so izjeme -
                  recimo, naj vam naštejem orožje, ki se ne reklamira, dasiravno imamo tudi tam
                  normalen, legalen produkt, ki se prodaja, ki je predmet mednarodne trgovine, kljub
                  temu pa za njega nimate take reklame, kot se npr. izvajajo za cigarete oziroma za
                  tobačne produkte. Isto bi rekel, da je v številnih državah prepovedana reklama za
                  alkoholne izdelke, ne da bi pri tem alkoholni izdelki kaj veliko trpeli na svoji
                  tržni vrednosti.</p>
               <p>Glede tega pa, kar ste v zadnjem času, v zadnjih razpravah posebej poudarili, pa
                  bi rad povedal to-le. Zakonodajalec v besedilu zakona reklame za cigarete ni
                  povsem prepovedal, ampak je samo določil, pod kakšnimi pogoji naj bi bila po
                  sprejemu zakona ta reklama možna. Pri tem ga vodi poseben namen, in ta namen je v
                  tem, da če že toliko in toliko ljudi v tej deželi kadi, potem jim dajmo možnost,
                  da si izbirajo med boljšimi in slabšimi oziroma med bolj ali manj nevarnimi
                  cigaretami. To je bil namen zakonodajalca in s tem namenom smo tudi oblikovali
                  člene tako kot smo jih. Na vas pa seveda je in vi boste s svojim glasovanjem
                  odločili, v kakšni obliki bo šel ta zakon v svojo tretjo obravnavo. Hvala
                  lepa.</p>
            </sp>
            <sp xml:id="SDZ1-Redna-18-1994-03-08.sp158">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Anderlič. Prosim.</p>
            </sp>
            <sp xml:id="SDZ1-Redna-18-1994-03-08.sp159">
               <speaker>TONE ANDERLIČ:</speaker>
               <p>Spoštovani! Dejstvo je, da o nemško govorečih področjih res da ni bilo veliko
                  govora, ampak dejstvo je tudi, da Nemčija nima prepovedi oglaševanja tobaka in
                  tobačnih izdelkov, pa je kajenje v upadanju. To je dejstvo, ki izhaja iz njihovih
                  statističnih podatkov. Za mene so relevantni samo statistični podatki nacionalnih
                  statističnih zavodov; to je zanesljivo vir, ki ga vsaka država še kako ščiti. In
                  po teh virih - jaz imam publikacijo, ki se jo da dobiti tudi pri nas v arhivu -
                  natančno to piše. Zanesljivo je točno, da Mednarodno združenje za boj proti raku
                  lahko jemlje katerekoli podatke za to podlago. Tudi primer na Norveškem, ki ga je
                  uporabilo to mednarodno združenje, govori o napačnih dejstvih, in sicer navajajo
                  9% zmanjšanje porabe na osebo v tistih letih med 1975 in 1990. Dejstvo pa je, da
                  po statističnih podatkih se je poraba povečala za 2,1%, in sicer z 2.170g na
                  2.218. Ampak seveda, ker s temi podatki lahko operiramo tako ali drugače.</p>
               <p>Ali pa recimo: profesor na univerzi oziroma v bolnišnici v Bergnu na Norveškem je
                  ugotovil na 10 letni oziroma 8 letni obdelavi podatkov, da se je v skupini od 20
                  do 44 let kajenje povečalo s 43% na 44% itd. Ampak seveda to nikamor ne pelje,
                  očitno nikamor ne pelje.</p>
               <p>Od vsega začetka sem opozarjal, in še enkrat opozarjam, na zaščito industrijske
                  lastnine. In samo v tistem delu nasprotujem, ko gre za zaščito logotipa oziroma
                  prepoved logotipa na raznih drugih proizvodih. Vi sami poznate od Pierre Cardina
                  do Walterja Wolfa in raznih drugih proizvajalcev, ki se pojavljajo. Tudi recimo
                  Phillip Morris in razni drugi, ki vlagajo v hrano, in to v bio hrano, in razne
                  druge stvari. Torej bomo mi prepovedali logotipe in zaščitne znamke, ko pa tudi v
                  zadnjem odstavku mnenja Sekretariata za zakonodajo in pravne zadeve, zelo jasno
                  piše: "Sicer pa ob tem opozarjamo na določbi 8. člena in drugega odstavka 153.
                  člena Ustave Republike Slovenije, po kateri morajo biti zakoni in drugi predpisi v
                  skladu z mednarodnimi pogodbami, ki obvezujejo Republiko Slovenijo." Seveda se je
                  treba odločiti, kaj bomo.</p>
               <p>Kajti če pozorno berem 10. člen, je prepovedano reklamiranje tobaka in tobačnih
                  izdelkov v tisku, radiu itd. In jaz se za to zavzemam in za to glasujem. Seveda pa
                  ne glasujem za tiste amandmaje, ki prepovedujejo logotip, ki prepovedujejo objavo
                  zaščitne znamke itd. in pojavljanje v trgovini, na raznih drugih mestih itd. In
                  podpiram vse tiste ukrepe, ki bi kakorkoli preprečevali razširjenje kajenja med
                  mladimi ali pa sploh v družbi. Popolnoma se strinjam z gospodom Voljčem, da je
                  potrošnik tisti, ki sam odloča in ima pravico biti obveščen. Zato sem tudi razumel
                  ta 10. člen in te člene naprej v tej smeri, da se dejansko stvar razmeji in se
                  reče, kaj je dovoljeno, kaj ni dovoljeno in pod kakšnimi pogoji se to doseže.</p>
               <p>Bojim pa se tega, da bomo posegli na področje industrijske lastnine in te stvari,
                  ki jih pač s tem zakonom preprosto ne moremo prepovedati. Ne vem, ali res nič ne
                  velja avtoriteta Urada za patente itd. pri naši Vladi, ki je že septembra meseca
                  Vlado opozoril in ministra Voljča - in je konec koncev tudi na tej osnovi najbrž
                  nastal tak predlog ko je, pa se ponovno vrača na drugo definicijo. Tega preprosto
                  ne razumem. Hvala.</p>
            </sp>
            <sp xml:id="SDZ1-Redna-18-1994-03-08.sp160">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Razpravo zaključujem. Še gospod Školč.</p>
            </sp>
            <sp xml:id="SDZ1-Redna-18-1994-03-08.sp161">
               <speaker>JOŽEF ŠKOLČ:</speaker>
               <p>Hvala lepa. Ena sama nekorektna primerjava med različnimi izdelki je bila, in
                  sicer primerjava z orožjem. Jaz bi rekel takole: da orožje, tisto, ki ga lahko
                  kupujejo praktično vsi, ali so to zdaj lovci, ali drugačni ljubitelji orožja, se
                  običajno oglaša. Drugače pa je zgodba zelo enostavna. Monopol nad kupovanjem
                  najrazličnejšega orožja v tem najširšem pomenu ima država in zato pač tudi ni
                  mogoče v privatne namene kupiti lovskega bombnika itn. Tako, da tukaj se mi ti dve
                  industriji ne zdita primerljivi. Gre za tisto, kar je namenjeno prostemu tržišču.
                  V toliko se mi zdi nekorektno od ministra, da spravlja v isto raven industrijo, ki
                  ni namenjena tej širši potrošnji.</p>
            </sp>
            <sp xml:id="SDZ1-Redna-18-1994-03-08.sp162">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-18-1994-03-08.sp163">
               <speaker>DR. BOŽIDAR VOLJČ:</speaker>
               <p>Gospod Školč. V zadnjih štirinajstih dneh sem prebral vse, kar mi je prišlo pod
                  roke v zvezi s Pariško konvencijo in zaščito industrijske lastnine; tudi zaradi
                  tega, ker sem pripravljal tekst, ki sem vam ga tukaj prebral. In z glede na to, da
                  je tako Evropski svet kot Svetovna zdravstvena organizacija v letih 1989 in 1990
                  priporočila vsem državam, da naj na področju reklamiranja tobačnih izdelkov
                  zavzamejo pač popolnoma nove smeri zakonodaje, je bilo seveda glede na določila
                  pariške konvencije treba poiskati drugačna pravna tolmačenja te konvencije. In v
                  gradivu, ki sem ga bral, je bilo med drugim našteto tudi orožje kot primer, da se
                  legalnega produkta ne sme reklamirati. In tukaj sem ga tudi naštel. Hvala
                  lepa.</p>
            </sp>
            <sp xml:id="SDZ1-Redna-18-1994-03-08.sp164">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. S tem to razpravo zaključujem. Prehajamo na odločanje. Najprej bomo
                  glasovali o amandmaju, ki smo ga dobili naknadno, po odmoru. Podpisana je skupina
                  desetih poslancev: Prvi odstavek 10. člena se spremeni tako, da se glasi:
                  "Prepovedano je vsako reklamiranje tobaka, tobačnih izdelkov, zaščitne blagovne
                  znamke ali logotipa". Če bo ta amandma sprejet, so ostali amandmaji, ki se
                  nanašajo na prvi odstavek 10. člena, brezpredmetni. Ugotovimo sklepčnost!
                     <stage>(63 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je amandma sprejet. In amandmaji pod točko a) in b) so nadomeščeni
                  s tem novim členom.</p>
               <p>Imamo amandma pod številko c). Doda se nov drugi odstavek: "Noben drug proizvod ne
                  sme nositi enake ali podobne blagovne znamke, logotipa, s katerim je označen
                  tobačni izdelek". Sedanji drugi odstavek postane tretji odstavek. Predlagatelj je
                  gospa Irena Oman; Matično delovno telo se ni opredelilo, ker je napovedan umik
                     <stage>(ali je to umik? Predlagateljice ni tukaj.)</stage> Vlada amandmaja ne
                  podpira. Je umik? <stage>(Je prišla.)</stage> Hvala.</p>
               <p>S tem smo vse k 10. členu ni več amandmajev, in dajem na glasovanje 10. člen.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je 10. člen sprejet.</p>
               <p>V razpravo dajem 11. člen in amandmaje k 11. členu. Prvega predlaga gospa Danica
                  Simšič; Delovno telo podpira, Vlada soglaša. Ne,  se opravičujem. Prvega predlaga
                  skupina poslancev;  prvopodpisana gospa Mihaela Logar; mnenja Vlade in delovnega
                  telesa nimamo. Drugega predlaga gospa Danica Simšič; delovno telo in Vlada
                  podpirata. Tretjega predlaga gospod dr. Leo Šešerko. Delovno telo podpira, Vlada
                  soglaša. Pod točko e), je skupina poslancev, prvopodpisana gospa dr. Mateja
                  Kožuh-Novak; mnenja odbora in vlade nimamo. Pod f), ista skupina poslancev; mnenja
                  nimamo.</p>
               <p>Želi kdo o teh amandmajih razpravljati? Gospa Mihaela Logar ima besedo.</p>
            </sp>
            <sp xml:id="SDZ1-Redna-18-1994-03-08.sp165">
               <speaker>MIHAELA LOGAR:</speaker>
               <p>Pozdravljeni! Pri 11. členu gre za posredno reklamiranje, ne za direktno. Menim
                  oziroma sem proti vsakemu reklamiranju, proti direktnemu ali proti indirektnemu.
                  Po navadi je to indirektno, posredno reklamiranje bolj uspešno kot pa direktno in
                  kot je bilo že iz teh razlag razvidno, je pač reklama tista, ki novači nove
                  kadilce, ker stari umirajo. Ti potencialni novi kadilci so žal med našo mladino in
                  mislim, da je v interesu te zaščite, da tako glasujemo. Opozoriti vas moram tudi
                  na že nekoliko staro novico. Za časa obiska mednarodne organizacije, ki je
                  pregledala tudi ta naš predlog zakona, so imeli med drugim dve pripombi na to. In
                  sicer, da dopuščamo to indirektno reklamiranje in pa da nismo prepovedali oziroma,
                  da je leto, s katerim dopuščamo uživanje cigaret pri nas v 16. členu 15 let, oni
                  pa predlagajo 18 let. To se pravi, tudi s temi mednarodnimi merili smo nekje
                  podprti in jaz bom glasovala za črtanje 11. člena. Hvala.</p>
            </sp>
            <sp xml:id="SDZ1-Redna-18-1994-03-08.sp166">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo v razpravi o amandmajih in o samem 11. členu?
                     <stage>(Ne.)</stage> Razpravo zaključujem in prehajamo na odločanje.</p>
               <p>Najprej dajem na odločanje amandma skupine poslancev, prvopodpisana gospa Mihaela
                  Logar: "Črta se 11. člen predloga zakona." Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je amandma sprejet.  Člen smo črtali in zato so ostali amandmaji
                  brezpredmetni. Tudi o členu ne moremo glasovati, ker ga ni več.</p>
               <p>V razpravo dajem 12. člen in amandmaje k 12. členu. Prvega predlaga skupina
                  poslancev, prvopodpisana je gospa Mihaela Logar - prav tako črtanje člena; drugega
                  predlaga matično delovno telo - Vlada soglaša; tretjega, pod točko c), predlaga
                  gospa Danica Simšič - delovno telo podpira, Vlada ne podpira, ker soglaša z
                  amandmajem pod točko a) pod d)ima amandma dr. Leo Šešerko - matično delovno telo
                  se ni opredelilo. Vlada ne podpira; pod e) je amandma skupine poslancev,
                  prvopodpisani je gospod Tone Anderlič. Vlada nasprotuje, mnenja delovnega telesa
                  nimamo.</p>
               <p>Prosim, gospod dr. Predan.</p>
            </sp>
            <sp xml:id="SDZ1-Redna-18-1994-03-08.sp167">
               <speaker>JANKO PREDAN:</speaker>
               <p>Spoštovani! Pravzaprav sem dolgo časa razmišljal, ali naj podprem to dopolnilo ali
                  naj ga ne podprem. Že v prvem branju pa tudi sedaj se mi še vedno postavlja
                  vprašanje, ali ne sprejemamo spet nekega zakona, ki bo samo črka na papirju in ga
                  ne bomo mogli uresničevati. Na pogovoru z  eksperti Svetovne zdravstvene
                  organizacije, ki so bili tukaj v našem parlamentu, pa sem doživel spremembo
                  svojega lastnega prepričanja. Sprejel sem namreč njihovo trditev, da samo popolna
                  prepoved oglaševanja rodi na dolgi rok uspehe. To so ti strokovnjaki dokazovali s
                  svoji študijami in s statistiko, ki traja več kot 10 let. In zlasti mi je ostala v
                  spominu statistika, ki kaže na izreden padec števila kadilcev med mladimi.</p>
               <p>Predlog našega zakona pa dopušča oglaševanje novih, zdravju manj škodljivih
                  cigaret, torej tistih, ki imajo manj aktivne snovi. Po mojem je ta naš zakon ostal
                  in s tem členom ostaja na pol poti. Je kompromisen in to z namenom, da zaživi. Po
                  mojem prepričanju cigarete, ki je manj nevarna, po mojem globokem prepričanju, ni.
                  Vsaka cigareta je škodljiva. Z zakonom določamo, da bodo morali proizvajalci
                  znižati vsebnost aktivnih snovi v cigaretah. Torej od tega časa naprej bomo pri
                  nas imeli samo te cigarete, ki so zdravju pod narekovajem seveda "manj
                  škodljive".</p>
               <p>Kajenje je pri nas dejansko vedenjski vzorec, ki ima že kar civilizacijsko
                  obeležje. Globoko sem prepričan, da kadilcev s tem zakonom ne bomo odvadili
                  kajenja. Bomo pa, in o tem sem tudi prepričan, s popolno prepovedjo oglaševanja
                  tobačnih izdelkov v veliki meri obvarovali pred kajenjem mlade ljudi; seveda pa ne
                  samo s tem. Argumenti, da s tem kršimo sprejete konvencije, da bomo osiromašili
                  ekonomske efekte, da bomo zmanjševali zaposlovanje po mojem ne vzdržijo - če se
                  zavedamo, kakšno škodo za zdravje povzročajo te aktivne snovi v cigaretah in
                  koliko stane zdravljenje. Spomnil bi vas rad na izredno dobro strokovno
                  argumentirano razpravo gospoda Thalerja, ko se boste odločali o tem amandmaju. Jaz
                  bom seveda glasoval za ta amandma.</p>
            </sp>
            <sp xml:id="SDZ1-Redna-18-1994-03-08.sp168">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Mihaela Logar, prosim.</p>
            </sp>
            <sp xml:id="SDZ1-Redna-18-1994-03-08.sp169">
               <speaker>MIHAELA LOGAR:</speaker>
               <p>Pri glasovanju o 10. členu in pri glasovanju o 11. členu smo v bistvu že sprejeli
                  prepoved direktnega in indirektnega reklamiranja, v 12. členu pa zdaj dopuščamo
                  izjeme. Zato predlagam, da teh izjem ne dopuščamo in da črtamo 12. člen. Poglejte,
                  v 12. členu med  v zadnjem stavku piše "kakorkoli spodbujali k uporabi tobačnih
                  izdelkov". Mislim, da vsaka reklama kakorkoli spodbuja k uporabi tobačnih izdelkov
                  in se mi zdi edino pravilno, da 12. člen črtamo.</p>
               <p>Da ne bom hodila gor še pri 13., 14.  in 15. členu, kjer je tudi predlog iste
                  skupine poslancev, da se črta. Namreč, ti členi se nanašajo na to reklamiranje in
                  so po mojem mnenju brezpredmetni; če smo črtali 11. člen, bi potem, zaradi
                  povezave teh členov, morali tudi 13., 14. in 15. člen. Če se motim, prosim gospoda
                  ministra, da me popravi.</p>
               <p>Bom pa glasovala za črtanje 12. člena.</p>
            </sp>
            <sp xml:id="SDZ1-Redna-18-1994-03-08.sp170">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še gospod Pavlica, prosim.</p>
            </sp>
            <sp xml:id="SDZ1-Redna-18-1994-03-08.sp171">
               <speaker>MILOŠ PAVLICA:</speaker>
               <p>Ne bom govoril o statistiki, ki je bila danes s tega mesta že velikokrat
                  zlorabljena v eno in drugo smer, niti ne bom govoril o argumentih, ki jih
                  uporablja zdravstvo in so bili danes s tega mesta tudi mnogokrat povedani. Rad bi
                  rekel naslednje: Poleg argumentov zdravstva nesporno obstajajo tudi drugi
                  argumenti - argumenti gospodarstva, argumenti marketinga, itd.. Sam se seveda
                  strinjam s tem, da sprejmemo zakon, ki bo v marsičem prispeval k temu, da znižamo
                  oz. zmanjšamo obseg kajenja v naši družbi, vendar bi rad videl, da bi sprejeli
                  zakon, ki bi bil, prvič, primerljiv s podobnimi svetovnimi ureditvami, brez
                  emocionalnih nabojev in prestižev, kdo je bolj ali manj za neko grdo razvado. -
                  Drugič, rad bi videl, da bi sprejeli zakon, ki bi bil v praksi izvedljiv. Mi lahko
                  sprejmemo v tem Državnem zboru kakršnekoli zakone; če pa bomo sprejeli take
                  zakone, ki v praksi ne bodo izvedljivi, se seveda tudi ne bodo uporabljali ali pa
                  se bodo na vsakem mestu kršili. In tako kot smo zastavili, smo na najboljši poti,
                  da pravzaprav tak tip zakona v tem trenutku sprejmemo. - In kot tretje, rad bi
                  videl, da vendarle sprejmemo zakon, ki bo imel za osnovo neko strokovno rešitev.
                  Sam sem proti metodam pogromaštva. Mi se danes v tem Državnem zboru gremo tako
                  metodo in s te govornice tu dokazujemo, kdo je bolj ali manj ekološko ali drugače
                  osveščen. Mislim, da s sprejetjem takega zakona ne bomo dosegli njegovega
                  vsebinskega cilja.</p>
               <p>Zato bi apeliral na vse kolegice in kolege, da podpremo tiste amandmaje, ki bodo
                  omogočili, da sprejmemo nek zakon, ki bo v praksi izvršljiv in ki bo preko tega
                  dosegel tudi svoj namen, ne pa ravno obratno, kar si pravzaprav vsi želimo.
                  Hvala.</p>
            </sp>
            <sp xml:id="SDZ1-Redna-18-1994-03-08.sp172">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Šešerko.</p>
            </sp>
            <sp xml:id="SDZ1-Redna-18-1994-03-08.sp173">
               <speaker>DR. LEO ŠEŠERKO:</speaker>
               <p>Spoštovani gospod predsedujoči, spoštovani zbor! Včasih se mi zdi, kot da smo tu v
                  mlinu. Nekaj se je povedalo, bilo je potem pozabljeno, in ponovno se je prišlo gor
                  govoriti, izgubljamo čas - tu se kolega Rupel upravičeno jezi. Jaz lahko sedaj
                  ponovim vse argumente, ki govorijo proti temu, kar je govoril gospod Pavlica.
                  Najprej nas je gospa Pečanova zelo pozitivno presenetila s svojim nastopom in smo
                  zato računali, da iz te poslanske skupine ne bomo več poslušali njenim nasprotnih
                  argumentov. In glede svobode biznisa: so določene omejitve. Priznati moram, da se
                  moram sedaj zelo zadrževati, da vam ne dam preveč popopranih primerov, kjer
                  svobode biznisa ni. Ja, prepovedal si bom, da bi vam našteval te primere, tudi
                  zaradi javnosti. Hvala.</p>
            </sp>
            <sp xml:id="SDZ1-Redna-18-1994-03-08.sp174">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Razpravo zaključujem in prehajamo na odločanje.  </p>
               <p>Najprej imamo amandma, ki ga predlaga skupina poslancev, prvopodpisana gospa
                  Mihaela Logar, da se 12. člen črta. Ta amandma dajem na glasovanje. Še prej želi
                  obrazložiti svoj glas gospod Tone Peršak. Prosim.</p>
            </sp>
            <sp xml:id="SDZ1-Redna-18-1994-03-08.sp175">
               <speaker>ANTON PERŠAK:</speaker>
               <p>Jaz moram povedati, da bom glasoval proti temu amandmaju iz preprostega razloga,
                  ker mislim, da ljudje, ki kadijo, niso drugorazredni državljani in imajo preprosto
                  pravico izvedeti, kakšne cigarete vse imajo na razpolago in na voljo. Jaz sam sem
                  zdaj nekadilec, sem pa nekoč kadil in me je to tudi zanimalo in sem rad izvedel,
                  če so se na trgu pojavile cigarete, ki so bile manj obremenjene s katranom, pa z
                  nikotinom, ali pa kako drugače. Hvala.</p>
            </sp>
            <sp xml:id="SDZ1-Redna-18-1994-03-08.sp176">
               <speaker>PODPREDSEDNIK VLADIMIR TOPLER:</speaker>
               <p>Gospod Anderlič. Obrazložitev glasu.</p>
            </sp>
            <sp xml:id="SDZ1-Redna-18-1994-03-08.sp177">
               <speaker>TONE ANDERLIČ:</speaker>
               <p>Glasoval bom seveda proti temu amandmaju, kajti do sedaj sem mislil, da se tudi
                  tisti, ki so za totalno prepoved kajenja zavzemajo za to, da se imajo kadilci in
                  bodoči kadilci, ali pa bodoči nekadilci pravico seznaniti s tem, na kakšen način
                  se tudi celotna ta industrija in vsi zavzemajo za to, da bi bili ljudje osveščeni;
                  tako tisti, ki kadijo, kot tisti, ki ne kadijo. In očitno s takšnim amandmajem
                  nimaš možnosti predstaviti kadilcem in vsem drugim, kaj se na tem trgu dogaja. In
                  da je konec koncev tudi ta zakon sprejet zato, da se bo osveščalo, omejevalo; piše
                  omejevalo, ne prepovedovalo. Naslov je omejevanje. In seveda v uvodnih členih je
                  napisano, da se bo do določenega roka zmanjšalo vsebnost katrana itn. In to je
                  konkreten cilj, ki se najbrž hoče doseči, torej zmanjšati škodljivost kajenja, ne
                  pa najbrž totalna prepoved, ker totalne prepovedi tako ali tako nikoli ne bomo
                  dosegli. Glasoval bom proti temu amandmaju.</p>
            </sp>
            <sp xml:id="SDZ1-Redna-18-1994-03-08.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu, gospod Jelinčič.</p>
            </sp>
            <sp xml:id="SDZ1-Redna-18-1994-03-08.sp179">
               <speaker>ZMAGO JELINČIČ:</speaker>
               <p>Tudi jaz bom glasoval proti temu amandmaju. Konec koncev mislim, da pravico do
                  informiranosti pa vendarle imajo tudi kadilci. In če bo sprejet ta amandma,
                  pomeni, da so v bistvu prepovedane tudi katerekoli znanstvene raziskave na tem
                  področju oz. ne raziskave, ampak njihovo objavljanje. Mislim, da to ne bi bilo
                  smiselno, zato bom glasoval proti temu amandmaju.</p>
            </sp>
            <sp xml:id="SDZ1-Redna-18-1994-03-08.sp180">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, obrazložitev glasu.</p>
            </sp>
            <sp xml:id="SDZ1-Redna-18-1994-03-08.sp181">
               <speaker>ŽARKO PREGELJ:</speaker>
               <p>Spoštovani! Glasoval bom proti temu členu, se pravi, glasoval bom za amandma.
                  Namreč, ta člen je v resnici zdaj že v nasprotju z ostalim tekstom zakona, ker smo
                  11. člen črtali. To je en razlog. Drugi razlog je pa ta, da se s tako
                  predstavitvijo sicer bolj zdravih in boljših cigaret ali pa drugih tobačnih
                  izdelkov ravno tako lahko izvede izredno subtilna in nevarna propaganda, ki lahko
                  zavaja tudi tiste, ki sploh še ne kadijo. Predhodni členi, predvsem 5. člen, lepo
                  opisuje, kdo je zadolžen za informiranje potrošnikov o manj škodljivih tobačnih
                  izdelkih in je prav, da to naredi tale svet, ki je v 5. členu opredeljen, ne pa
                  sam proizvajalec. Jasno je, da bo proizvajalec tako predstavil izdelek, da bo
                  pospeševal njegovo porabo, čeprav je v resnici ravno tako lahko ta izdelek
                  škodljiv. Verjetno bi bilo veliko ustrezneje, da bi na škatlicah tobačnih izdelkov
                  bile natančno naštete vse sestavine in opozorjeno, katere so škodljive in v
                  kakšnih količinah. Če so lahko na radenski napisani vsi minerali, ki jih ta voda
                  vsebuje, ne vem zakaj ne bi lahko bilo napisano na cigaretni škatlici. Hvala
                  lepa.</p>
            </sp>
            <sp xml:id="SDZ1-Redna-18-1994-03-08.sp182">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti glas? Minister se je javil, vendar ga ne more.
                  Prosim, gospa Simšičeva.</p>
            </sp>
            <sp xml:id="SDZ1-Redna-18-1994-03-08.sp183">
               <speaker>DANICA SIMŠIČ:</speaker>
               <p>Hvala za besedo. Ne bom podprla črtanja tega člena. Prvič, ni v nasprotju s
                  tistim, kar je bilo sprejeto, ker se začne "ne glede na določbe 10. člena,"
                  skratka, kar je bilo v 10. členu sprejeto" ne glede na te določbe in potem se
                  tekst nadaljuje. Že prej sem razlagala, zakaj se zavzemam za zakon, ki bi bil
                  uresničljiv. In v tem primeru gre samo za tiste enkratne akcije informiranja
                  kadilcev, ki zagotavljajo informacijo o manj škodljivih tobačnih izdelkih. Težko
                  si pa predstavljam, da bi to informacijo dajal Svet za zdravstvo, ki, kot razumem,
                  zahteva in se zavzema za popolno prepoved kakršnekoli uporabe besede kajenja
                  oziroma cigareta, oziroma manj škodljiva cigareta S tega vidika ne morem tega
                  podpreti tudi zato, ker sem sama sopodpisala nekatera dopolnila, ki omejujejo
                  tovrstno informiranje. In ki v nadaljevanju predlagajo tudi Evropsko rešitev s
                  kodeksom in bom pač glasovala in podprla tiste predloge dopolnil, ki to rešitev
                  nadaljujejo. Hvala.</p>
            </sp>
            <sp xml:id="SDZ1-Redna-18-1994-03-08.sp184">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-18-1994-03-08.sp185">
               <speaker>MIROSLAV GERŽINA:</speaker>
               <p>Hvala lepa. Spoštovani! Glasoval bom za to, da se predlog tega 12. člena črta.
                  Poglejte, v današnjem časopisu je lepa reklama. Merlina Mercouri je gotovo kadila
                  najlažje, najbolj sodobne cigarete, najbolj neboleče in neškodljive; šest let se
                  je borila z rakom, nazadnje je omagala. Kolikor vem, je bila bogata. Koliko
                  denarja se porabi za take. In mislim, da je potrebno tisto, kar smo prej govorili
                  in ne reklamiranje smrti. Zato sem za to, da se reklamiranje smrti črta. Hvala
                  lepa.</p>
            </sp>
            <sp xml:id="SDZ1-Redna-18-1994-03-08.sp186">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Redna-18-1994-03-08.sp187">
               <speaker>IVAN SISINGER:</speaker>
               <p>Spoštovani predsedujoči! Sem med podpisniki, da se 12. in 13. člen črtata, tako
                  kot sem bil med podpisniki, da se je črtal prejšnji člen. Vendarle pa sprašujem
                  pred glasovanjem, preden se glasuje: mnenje Vlade ni navedeno, niti pri 12, niti
                  pri 13. členu. Zato seveda zahtevam, da se pred glasovanjem Vlada opredeli do 12.
                  in 13. člena. Hvala lepa.</p>
            </sp>
            <sp xml:id="SDZ1-Redna-18-1994-03-08.sp188">
               <speaker>PODPREDSEDNIK VLADIMIR TOPLER:</speaker>
               <p>Gospod Sisinger, žal ste čas zamudili. To bi bilo pri razpravi. Sedaj pa je
                  obrazložitev glasu. Ugotovimo sklepčnost! <stage>(54 prisotnih.)</stage></p>
               <p>Kdo je za amandma pod točko a), da se člen črta?</p>
               <p>Kdo je za? <stage>(30 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je amandma sprejet.</p>
               <p>S tem smo črtali člen. Vsi ostali amandmaji so brezpredmetni.</p>
               <p>Prehajamo k 13. členu: imamo prvi amandma - predlagatelj je gospa Mihaela Logar
                  kot prvopodpisana v skupini poslancev; potem imamo amandma pod b) dr. Leo Šešerko
                  - matično delovno telo in Vlada ga ne podpirata. Če bo sprejet prvi amandma, so
                  ostali amandmaji brezpredmetni.</p>
               <p>Rad bi vas pa še opozoril, da s tem, ko smo črtali 12. člen, sta na 12. člen
                  vezana 13., 14. in 15. člen. Zato ne bi bral in bi dal te amandmaje na
                  glasovanje.</p>
               <p>Želi kdo besedo o amandmaju k 13. členu? Amandma je, da se člen črta. Še enkrat
                  opozarjam, da so 13., 14. in 15. člen vezani na že črtani 12. člen in jih moramo
                  črtati, če hočemo, da bo zakon usklajen. Ne želi nihče besede. Dajem amandma,
                  prvopodpisana gospa Mihaela Logar, da se 13. člen črta, na glasovanje. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da smo člen črtali.</p>
               <p>Prehajamo k 14. členu. Ista obrazložitev. Dajem najprej na glasovanje amandma:
                  "Člen se črta." imamo pa tudi dva predlagatelja, prvopodpisanega gospoda Toneta
                  Anderliča in drugopodpisane gospe Mihaele Logar.</p>
               <p>Prosim, da ugotovimo prisotnost. Glasujemo o amandmaju, da se 14. člen črta.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo amandma sprejeli.</p>
               <p>Prehajamo k 15. členu amandma: 15. člen predloga zakona se črta prvopodpisana
                  gospa Mihaela Logar. Ta člen se tudi nanaša na 12., 13., 14. člen. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je amandma sprejet in 15. člen je črtan.</p>
               <p>V razpravo dajem 16. člen. Imamo dva amandmaja: pod a - predlagatelj dr. Leo
                  Šešerko - delovno telo ne podpira, Vlada ne soglaša;</p>
               <p>pod b - predlagatelj dr. Leo Šešerko - Vlada ne soglaša, delovno telo ne
                  podpira.</p>
               <p>Želi kdo besedo? Obe umikate? Krasno. Potem tudi o 16. členu ni potrebno, da
                  glasujemo. Obe umikate, ali a? <stage>(Iz dvorane: b) umikate.)</stage> Sem razumel obe.</p>
               <p>Torej, želi kdo besedo o amandmaju pod a) k 16. členu in o 16. členu?
                     <stage>(Ne.)</stage>  Dajem amandma pod točko a) na glasovanje. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je amandma sprejet.</p>
               <p>In dajem na glasovanje 16. člen.</p>
               <p><stage>(Bomo morali ponoviti ugotavljanje prisotnosti.)</stage> Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je člen sprejet.</p>
               <p>V razpravo dajem 17. člen in amandma pod a) in b). Prvega predlaga matično delovno
                  telo; Vlada soglaša z vsebino, a predlaga svoj amandma k 25. členu, prehodne
                  določbe. Drugega, pod b) predlaga Leo Šešerko; delovno telo podpira, Vlada ne
                  podpira.</p>
               <p>Želi kdo besedo? <stage>(Ne.)</stage> Glasujemo o amandmaju pod točko a), na
                  strani 8. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je amandma sprejet.</p>
               <p>Pod točko b) imamo amandma gospoda Šešerka; delovno telo podpira, Vlada ne
                  podpira. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem tako spremenjen 17. člen. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo sprejeli 17. člen.</p>
               <p>V razpravo dajem 18. člen in amandmaje pod a) - predlagatelj Vlada Republike
                  Slovenije. Matično delovno telo nima mnenja; pod točko b) - predlagatelj matično
                  delovno telo - Vlada ne podpira, ker predlaga svoj amandma k 18. členu pod točko
                  a).</p>
               <p>Opomba: Glasovanje o tem amandmaju je brezpredmetno, če</p>
               <p>je bil izglasovan amandma pod točko a).</p>
               <p>Pod točko c) imamo amandma gospe Irene Oman; matično delovno telo ne podpira,
                  Vlada ne soglaša.</p>
               <p>Besedo ima gospa Danica Simšič, prosim.</p>
            </sp>
            <sp xml:id="SDZ1-Redna-18-1994-03-08.sp189">
               <speaker>DANICA SIMŠIČ:</speaker>
               <p>Hvala za besedo. Resnično ne razumem več ničesar. Tukaj Vlada predlaga, da se
                  prostori v lokalih, ki naj bi bili zagotovljeni za nekadilce, zmanjšajo za
                  polovico tistega, kar je predlagano v zakonu, ki ga imamo objavljenega v
                  Poročevalcu. V Poročevalcu piše, da mora biti najmanj 50% prostora, tam kjer se
                  streže hrana, namenjenega nekadilcem. Vlada z ministrom dr. Voljčem, ki skrbi za
                  zdravje in za promocijo nekadilcev, pa sedaj zahteva in predlaga, da naj ne bo 50%
                  prostora, ampak zgolj 25%. Sedaj pa sprašujem resno predlagatelja, ali je to
                  sprejemljivo ali ni sprejemljivo? Ne razumem. Ali narobe razumem ali pa je Vlada
                  napačno predlagala. Prosim za pojasnilo. Hvala.</p>
            </sp>
            <sp xml:id="SDZ1-Redna-18-1994-03-08.sp190">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister dr. Voljč, prosim.</p>
            </sp>
            <sp xml:id="SDZ1-Redna-18-1994-03-08.sp191">
               <speaker>DR. BOŽIDAR VOLJČ:</speaker>
               <p>Vlada je to predlagala zaradi lažje implementacije zakona, in sicer na podlagi
                  poročil, ki smo jih dobili, da so nekateri lokali, ki so že uvedli prostore za
                  nekadilce, jih začeli ukinjati, ker ni nihče hotel tja iti sedeti. Zaradi tega smo
                  to predlagali.</p>
            </sp>
            <sp xml:id="SDZ1-Redna-18-1994-03-08.sp192">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Je replika, gospa Simšičeva? <stage>(Ne.)</stage> Gospod Anderlič,
                  izvolite.</p>
            </sp>
            <sp xml:id="SDZ1-Redna-18-1994-03-08.sp193">
               <speaker>TONE ANDERLIČ:</speaker>
               <p>Podprl bom amandma pod točko b), kajti edino ta amandma, ki ga je predlagalo
                  matično delovno telo, nekako življenjsko ureja stvari in je jasno, da le lastnik
                  ali najemnik gostišča ali restavracije lahko, glede na strukturalne probleme in
                  možnosti, uredi to tako, da bo zagotovil za ene in druge. Seveda pa piše v tem
                  amandmaju, da to mora zagotoviti ne glede na probleme - in zato bom to podprl. Pri
                  prejšnjem amandmaju, torej pod točko a), pa je  ves absurd prepovedi določanja v
                  procentih ali kakorkoli prišel do izraza, zato se mi zdi amandma pod b)
                  sprejemljiv in ga bom podprl. Hvala.</p>
            </sp>
            <sp xml:id="SDZ1-Redna-18-1994-03-08.sp194">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospa Mihaela Logar.</p>
            </sp>
            <sp xml:id="SDZ1-Redna-18-1994-03-08.sp195">
               <speaker>MIHAELA LOGAR:</speaker>
               <p>Nekajkrat danes smo lahko že slišali, da je ta zakon napad na kadilce. Ampak jaz
                  mislim, da je ta zakon najprej zaščita nekadilcev. Sem malo razočarana nad tem
                  predlogom, ker bomo nekadilci zdaj prisiljeni sedeti v prostorih za kadilce.
                  Glasovala bom proti temu predlogu Vlade. Mislim, da je vseeno bolj pozitivno, če
                  tisti kadilci, ki bodo prišli, pa bo prostor pri kadilcih zaseden, da bodo pač
                  tisto uro posedeli pri nekadilcih. Zdaj pa te razlike ni in mislim, da smo kot
                  nekadilci morali vedno sedeti v prostoru za kadilce. Pa  res naj za zaščito
                  nekadilcev ostane 50%.</p>
            </sp>
            <sp xml:id="SDZ1-Redna-18-1994-03-08.sp196">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Kociper.</p>
            </sp>
            <sp xml:id="SDZ1-Redna-18-1994-03-08.sp197">
               <speaker>ŠTEFAN KOCIPER:</speaker>
               <p>Hvala lepa. Bom proti temu predlogu Vlade, ki ga odbor tudi ni obravnaval. Bom pa
                  tudi proti predlogu</p>
               <p>matičnega delovnega telesa. Razmerje sil na tej seji je bilo pač tako, da je tudi
                  ta amandma šel skozi oziroma ga je odbor prevzel. Mislim, da je gospod minister
                  oziroma njegova ekipa v prvotni verziji to zadevo bolje rešila, tako da
                  priporočam, da naj kar ostanemo pri tem. Hvala lepa.</p>
            </sp>
            <sp xml:id="SDZ1-Redna-18-1994-03-08.sp198">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč.</p>
            </sp>
            <sp xml:id="SDZ1-Redna-18-1994-03-08.sp199">
               <speaker>JOŽEF ŠKOLČ:</speaker>
               <p>Hvala lepa. Jaz bi rekel, da je glede na stvari, ki so bile sprejete, pravzaprav
                  vseeno, če bo sprejet še en popolnoma škodljiv amandma. Upam, da tisti, ki pišejo
                  o sivih tipkah, da bodo tudi potem polagali račune gostilničarjem in drugi taki
                  dejavnosti. <stage>(Smeh v klopeh.)</stage> Ne, poglejte, gospod Šešerko, vas to
                  neizmerno zabava in mene seveda tudi ta vaš principielni smeh, ampak morate
                  vedeti, da to precej stane. Ne moremo mi samo zaradi tega, ker bi vi imeli radi
                  nek zakon, ki je po ideji dober, naložiti oštirjem, da polovico prostorov ogrevajo
                  zato, da nihče noter ne gre - kot je govoril gospod Voljč. To zelo podraži
                  stroške, predvidevam. Ne delam si utvar, da znam voditi neko gostilno, ne
                  predstavljam pa si, da je mogoče podjetje peljati na tak način z zakoni, ki
                  ščitijo določene interese in če ščitijo nekadilce na način, da jim zagarantirajo
                  del prostora, potem na nek način posegajo v poslovanje tega podjetja. Dovolj bi
                  bilo, če bi bila oznaka za atraktivno gostilno, v katero ne dvomim, da bi jaz šel
                  v različnih družbah - šel bi s kadilci ali z nekadilci, toda na vratih naj bo pač
                  oznaka, kje so prostori za kadilce, kje za nekadilce. Teh lokalov je kar nekaj. V
                  bližini imamo npr. lokal za nekadilce, pa marsikateri kadilec spije tam kavo. In
                  zdi se mi, da ne moremo tako bahavo nastopati do te problematike, da enostavno
                  rečemo, da je nam vseeno, kaj se dogaja v teh stvareh. Poglejte, kaj ste prej
                  izglasovali! Da pač otroci do 18. leta ne smejo kupovati cigaret. V redu! Se
                  pravi, da vas bo sin poslal po cigarete, ker jih sam za sebe ne bo mogel kupiti.
                  Meni je to nadvse všeč, ampak ne vem, kako bo teklo v družini. Hočem reči, da ima
                  vse neko svojo mero v teh stvareh. Zdi se mi, da je potrebno določene stvari
                  garantirati, ni pa mogoče zaradi tega ogrožati določene dejavnosti. In če je pri
                  reklami nekje še dopustno, da se pač govori, da se določenih proizvodov ne sme
                  reklamirati zato, ker so pravzaprav delo samega hudiča, potem pa v trenutku, ko
                  govorimo o gostilnah in drugih javnih lokalih, to ni več šala in ni več dopustno.
                  Za generacijo, ki pač prisega na te pesmi o seksu, drogi in rock and rolu se
                  pišejo izjemno slabi časi, ker bo enostavno vedno dovolj argumentov, da bo vse to
                  prepovedano.</p>
               <p>Zato bom jaz nasprotoval tem rešitvam, ki so pogubne za <stage>(da tako
                     rečem)</stage> slovensko gostinstvo in turizem.</p>
            </sp>
            <sp xml:id="SDZ1-Redna-18-1994-03-08.sp200">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Šešerko.</p>
            </sp>
            <sp xml:id="SDZ1-Redna-18-1994-03-08.sp201">
               <speaker>DR. LEO ŠEŠERKO:</speaker>
               <p>Spoštovani zbor, spoštovani gospod podpredsednik! Ko je gospod Školč omenil moj
                  smeh v klopi, sem si rekel, da se ne smem smejati in sem poskusil zbrano
                  poslušati, ampak se potem v nekem trenutku spet ni dalo ostati resen. In sicer v
                  tistem trenutku, ko je gospod Školč začel govoriti o hudi gospodarski škodi, ki bo
                  nastala pri oštirjih. Ko to govorim, sem sedaj čisto resen - prosim!</p>
               <p>Če pogledate tretji odstavek tega člena, vidite, da bo minister za zdravstvo
                  predpisal natančne pogoje glede tega, tako da pri izvajanju zakona ne bo nekih
                  hudih zapletov, in tam bo tudi lahko upošteval neke realne možnosti implementacije
                  tega sklepa, za katerega ne dvomim, da bo sprejet.</p>
               <p>Toda, kar zadeva gospoda Školča in njegove utemeljitve pa moram reči, da je treba
                  gledati možno gospodarsko škodo, ki tu nastaja; in ker nimam izkušenj, tako kot
                  moj kolega Topler, ki je operiral že mnogo ljudi za rakom na pljučih - jaz imam
                  izkušnje iz svojega ukvarjanja s prometom in vem, da stane ena smrtna nesreča
                  približno 600.000 mark in da imate pri desetih smrtih žrtvah že take stroške, da
                  je mogoče zgraditi en kilometer avtoceste. In glede na to, da je vsako leto v
                  Sloveniji 500 mrtvih, pomeni, da bi iz škode, iz stroškov, ki jih ima Slovenija,
                  lahko v dveh letih brez težav zgradili polovico slovenskih avtocest.</p>
               <p>In da se sedaj vrnem k tej pripombi. Državni zbor ima nalogo, ko govorimo o
                  nacionalnih škodah, da ne upoštevamo samo tiste, ki nastaja pri oštirjih, čeprav
                  tudi v to nisem prepričan, ker imate že celo vrsto gostiln v Ljubljani in drugje,
                  kjer imate že zdaj prostore za nekadilce. In zaradi tega ne vidim nobene velike
                  nevarnosti v tej zadevi, ko bomo to sprejeli. In predvsem moram reči, da me
                  preseneča to lementiranje tu za tem pultom. Namreč, kakšna huda groza se dogaja
                  zdaj, ko Državni zbor takšen zakon sprejema. Jaz mislim, da smo lahko veseli, da
                  so bile te rešitve sprejete, da je seveda zdaj naloga na ministrstvu, da bo
                  podrobne podzakonske akte pripravilo in na takšen način preprečilo neko pravno
                  zmedo. Gotovo bo pa za nacionalno gospodarsko v celoti zelo velik prihranek na
                  dolgi rok Sloveniji storjen, gospodarski prihranek, glede na to, da lahko
                  pričakujemo, da se bo na dolgi rok število smrti zaradi pljučnega raka
                  znižalo.</p>
            </sp>
            <sp xml:id="SDZ1-Redna-18-1994-03-08.sp202">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika na repliko. Gospod Školč.</p>
            </sp>
            <sp xml:id="SDZ1-Redna-18-1994-03-08.sp203">
               <speaker>JOŽEF ŠKOLČ:</speaker>
               <p>Jaz sem mislil, da bo gospod Šešerko, ker je obljubil, da bo pač nekaj minut
                  resen, da bo resen cel čas svojega nastopa. Ker, enostavno gre za to, da pač
                  določenih stvari se ne da med sabo pomešati. Ker, če bi bile izbire ali-ali, bom
                  jaz pač zelo banalen na način, kot je bil on banalen. Če bi se dalo namesto
                  nakupovanja teh cigaret graditi avtocestno mrežo, potem mi pač ne bi sklepali pred
                  časom o tem cestnem tolarju. Ker pa temu ni tako, se mi zdijo te primerjave sila
                  neprimerne. Ne gre za to, da če nekje se odvija toliko in toliko prometa in s tem
                  toliko in toliko denarja, da ga mi lahko poljubno, kot Državni zbor, premeščamo.
                  Jaz ravno o tem govorim, da si Državni zbor ne sme delati utvare, da lahko
                  regulira stvari, ki jih ne sme regulirati, ki so pač prepuščene ljudem in navadam
                  in slabim in dobrim ter običajem. Tega se jaz bojim in zato se mi zdi, da gre
                  tukaj za neke nesporazume. Meni je na neki način, da se razumemo, ker vsi govorijo
                  zdaj o osebnih izkušnjah, mene ne moti, če se v prostoru ne kadi.</p>
            </sp>
            <sp xml:id="SDZ1-Redna-18-1994-03-08.sp204">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Kožuhova.</p>
            </sp>
            <sp xml:id="SDZ1-Redna-18-1994-03-08.sp205">
               <speaker>DR. MATEJA KOŽUH-NOVAK:</speaker>
               <p>Jaz se zahvaljujem gospodu Šešerku. Te izračune, koliko stane zdravje, bolezen in
                  smrt, bomo morali kar naprej ponavljati in bomo morali prevzgojiti ta Državni zbor
                  - k sreči manjši del Državnega zbora.</p>
               <p>Še nekaj smo pozabili. V Sloveniji je 65% nekadilcev. To se pravi, nekadilci smo v
                  večini. Je 55% moških nekadilcev in 75% žensk nekadilcev - in to neprestano
                  pozabljamo. Jaz trdim, da bodo gostilne, ki se bodo proglašale za nekadilske,
                  počasi, pa ne tako grozno počasi, začele pridobivati. Ljudje se bodo odločali za
                  nekadilske gostilne. Tudi kadilci. Jaz imam med mojimi bližnjimi kolegi nešteto
                  takih, ki glasujejo danes z menoj, pa so hudi kadilci, zato, ker bi radi nehali
                  kaditi. Zato nikar ne govorimo, kakšna škoda bo, zato ker tista manjšina kadilcev,
                  med njimi pa recimo 10%, ne bo šla v gostilno, kjer ne bodo mogli kaditi. Večina
                  jih bo šla in še veseli bodo, da bodo kakšno cigareto manj pokadili.</p>
            </sp>
            <sp xml:id="SDZ1-Redna-18-1994-03-08.sp206">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz imam zdaj tukaj cel kup prijavljenih. Bom dal vam vsem besedo,
                  vendar vas obveščam, da moramo še veliko dnevnega reda obdelati. Gospod
                  Potočnik.</p>
            </sp>
            <sp xml:id="SDZ1-Redna-18-1994-03-08.sp207">
               <speaker>FRANC POTOČNIK:</speaker>
               <p>Spoštovani! Jaz bi repliciral gospodu Školču na tisti del izvajanja, ko je rekel,
                  da nas bodo sedaj sinovi pošiljali po cigarete. Jaz imam dva sinova in upam, da me
                  po cigarete ne bosta pošiljala, sem pa prepričan, da ne bom po cigarete šel, če me
                  bosta poslala.</p>
               <p>Bom pa nekaj drugega povedal. Jaz sem se pri 10. ali pa pri 11. letih zaklel, da
                  ne bom nikoli kadil - zato, ker ko je očetu ob nedeljah zmanjkalo cigaret, sem jaz
                  moral iti v gostilno po cigarete. In sem rekel, ne bom kadil in tudi ne kadim.
                  Moram pa to žalost povedati, da je moj oče umrl za rakom na grlu pri 48. letih in
                  da je tudi moj stari oče, ki je bil strasten kadilec, umrl za rakom na jeziku. To
                  je ena stvar.</p>
               <p>Drugo. Meni je razumljivo, da nekateri jasno zagovarjajo to liberalizacijo tega.
                  Namreč, tukaj zadaj se pretaka velik denar in mogoče bo tudi kateri stranki, ki
                  tukaj to zagovarja, tudi del tega denarja kanilo v njihovo blagajno.</p>
            </sp>
            <sp xml:id="SDZ1-Redna-18-1994-03-08.sp208">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Thaler, prosim.</p>
            </sp>
            <sp xml:id="SDZ1-Redna-18-1994-03-08.sp209">
               <speaker>ZORAN THALER:</speaker>
               <p>Hvala lepa. Moram reči, da me je srh spreletel spet pri teh prevzgojitvah. Mislim,
                  da so to značilnosti. VIdeti je, da ta del, vsaj nekateri bi zelo želeli
                  prevzgajati. Jaz sem še vedno proti temu. Mislim pa, da je v treh možnostih, ki
                  jih  imamo, najbolj primerna točka b). Se pravi amandma pod točko b), ki je v tem
                  smislu najmanj radikalen. Rad bi povedal argumente. Očitno je, da tisti, ki ne
                  kadijo, manj hodijo v gostilne. Zaradi tega dejstva se jaz strinjam, da je
                  nepotrebno, da kaznujemo to gospodarsko dejavnost ali karkoli in lastnike tega
                  oziroma tiste, ki živijo od tega. Nesmiselno je imeti rezervirane prostore za
                  Eskime, če jih v Sloveniji ni in ne hodijo v gostilne. Tako, da se strinjam, da je
                  amandma, ki pravi, da je potrebno določiti prostor za nekadilce, dovolj. Skratka,
                  vsak tak obrat ima prostor za nekadilce in v tem smislu niso diskriminirani, ni pa
                  potrebno ekonomsko uničevati te panoge, glede na to. Jaz sem prepričan, ker če
                  greš v gostilno oziroma bife, tam se v glavnem kadi. Podatki pa pravijo, da kadi
                  še vedno manjšina prebivalstva. Torej ta primerjava jasno kaže, da nekadilci manj
                  hodijo v te obrate. Tako, da bom za amandma pod točko b). Hvala.</p>
            </sp>
            <sp xml:id="SDZ1-Redna-18-1994-03-08.sp210">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger, prosim.</p>
            </sp>
            <sp xml:id="SDZ1-Redna-18-1994-03-08.sp211">
               <speaker>IVAN SISINGER:</speaker>
               <p>Poslanke in poslanci! Moram reči, da smo mi v matičnem odboru precej časa porabili
                  prav za ta vprašanja, kaj z lokali, kdaj datum. Mislim, da smo mi s 17. členom že
                  prej izglasovali datum, da morajo lastniki lokalov in tako dalje, s 1.1. oziroma
                  do 1.1. te zadeve razrešiti. Zato seveda ne morem glasovati za predlog Vlade pod
                  a), ampak bom izglasoval za b) in vas na nek način pozivam, da se vendarle
                  izrečemo za točko b), kot jo  matično delovno telo predlaga, ker ne vsiljujemo
                  nobenemu lastniku nobenega procenta prostorov, vendar mu samo pravimo s točko, da
                  določi prostor, ki ga lahko določi - ker ga nekateri ne morejo kar tako določiti.
                  Zato mislim, da je predlog matičnega delovnega telesa v tem primeru sigurno
                  sprejemljiv in bom tudi sam glasoval za ta predlog in proti a). Hvala.</p>
            </sp>
            <sp xml:id="SDZ1-Redna-18-1994-03-08.sp212">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, prosim.</p>
            </sp>
            <sp xml:id="SDZ1-Redna-18-1994-03-08.sp213">
               <speaker>ŽARKO PREGELJ:</speaker>
               <p>Spoštovani! Opozoril bi, da se ta člen nanaša predvsem na tiste gostinske obrate,
                  ki nudijo pretežno hrano. To niso tisti bifeji, betule in podobno, taverne, kjer
                  se samo pije in kadi. Tukaj gre za kulturo uživanja hrane. Če lahko minister za
                  zdravstvo predpiše, kakšna mora biti hrana, kakšnim sanitarnim pogojem mora
                  zadoščati, da je lahko ponujena na krožnik, če lahko minister za zdravstvo
                  zahteva, da se v kuhinji upoštevajo določeni pogoji - <stage>(verjetno kuhar ne
                     sme kaditi, kajti pepel ne sme pasti v hrano in podobno)</stage>, potem lahko
                  tudi predpiše pogoje, v katerih se ta hrana uživa. Kajti to je zelo povezano. In
                  zato menim, da je prav, da je pol prostora namenjena kadilcem, pol nekadilcem;
                  čeprav je gospa Kožuhova ugotovila, da je več nekadilcev. Ker je pa mogoče res
                  praktično dejstvo, da v gostinske lokale zahaja več kadilcev kot pa nekadilcev, je
                  kljub vsemu stimulativno, da je vsaj polovica prostora enakopravno
                  razdeljenega.</p>
               <p>Bi pa poudaril še na en moment, da gre v bistvu za lokale oziroma za tiste kraje,
                  kjer se cigaret več porabi kot pa drugje. Kajti, cigareta je tipično družabno
                  sredstvo; tako kot alkohol. Zato verjetno ni nobenega smisla, če želimo omejiti
                  porabo tobačnih izdelkov, da tukaj popuščamo.</p>
               <p>Tako, da jaz bom podprl tako dikcijo, kot je v osnovnem členu. Hvala lepa.</p>
            </sp>
            <sp xml:id="SDZ1-Redna-18-1994-03-08.sp214">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Protner, prosim.</p>
            </sp>
            <sp xml:id="SDZ1-Redna-18-1994-03-08.sp215">
               <speaker>MAG. JOŽE PROTNER:</speaker>
               <p>Odločil sem se, da se prijavim k tej razpravi v tistem hipu, ko smo se začeli
                  preštevati in pozivati k prevzgoji. Zakaj mnenje o eni stvari, ki je lahko
                  osnovana na nekih argumentih, še ni razlog, da se preštevamo na tiste, ki so
                  pristaši kajenja in ki nismo pristaši kajenja in smo proti temu, da se na tem
                  področju veliko napravi. Ampak, če se začnemo pozivati za preštevanje in še naprej
                  tudi o politizaciji, potem je prav, da tudi k temu nekaj rečemo.</p>
               <p>Opredeljujem se za amandma pod b) tudi zato, ker mislim, da bo olajšal delo
                  ministru, ko bo predpisoval pogoje; zato, ker je ta dikcija dokaj jasna. Meni je
                  nejasna dikcija v osnovnem tekstu, pa tudi v tem amandmaju, ko pravi, kakšni naj
                  bodo ti prostori, ki smo jih procentualno razdelili, in pravi na koncu tega
                  drugega odstavka: "razen če ustrezno prezračevanje preprečuje oziroma zagotavlja
                  zmanjšanje dražečega vpliva tobačnega dima". Dragi moji, to bo povzročilo ministru
                  tudi določene težave, kako bo predpisal take pogoje, ki bodo zmanjšali dražeči
                  vpliv tobačnega dima. Mislim, smiselno je, da podpremo tale amandma pod točko b)
                  in smiselno tudi je, da vendarle pustimo poslovnim odločitvam lastnikov, da bodo
                  na koncu imeli nečiste lokale, kot je bilo tukaj rečeno <stage>(kdo pa tu se
                     postavlja za čiste lokale)</stage>, ampak da bodo imeli v lokalih pač goste ene
                  in druge, in da bodo zaščiteni nekadilci. Jaz sem za to; samo ne me preštevati, ne
                  preštevati in ne politizirati, bi rekel, teme. Menda smo tukaj enotni, da smo za
                  to, da jo vendarle spravimo v neke normalne okvire. Hvala.</p>
            </sp>
            <sp xml:id="SDZ1-Redna-18-1994-03-08.sp216">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ni nikogar več prijavljenega, razpravo zaključujem. Prehajamo na
                  odločanje. Na glasovanje dajem amandma k 18. členu pod točko a), predlagatelj je
                  Vlada Republike Slovenije. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na glasovanje o amandmaju, ki ga predlaga matično delovno telo; to je
                  amandma pod črko b). Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod črko b) sprejet.</p>
               <p>Pod točko c) oziroma pod črko c) je amandma potem brezpredmeten. In dajem na
                  glasovanje 18. člen s tako sprejetim amandmajem. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je 18. člen sprejet.</p>
               <p>V razpravo dajem 20. člen in amandmaja pod točko a) - predlagatelj dr. Šešerko;
                  delovno telo podpira, Vlada soglaša -</p>
               <p>pod točko b) - predlagatelj dr. Šešerko; delovno telo podpira, Vlada ne soglaša.
                  Želi kdo besedo? <stage>(Ne.)</stage> Razpravo zaključujem. Prehajamo na
                  odločanje.</p>
               <p>Glasujemo o amandmaju k 20. členu pod točko a). Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Pod točko b) je prav tako amandma dr. Šešerka; delovno telo podpira, Vlada ne
                  soglaša. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da smo sprejeli tudi amandma pod točko b).</p>
               <p>In dajem tako spremenjen 20. člen na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>Na strani 10, 11 imamo 21. člen. Pod točko a) imamo amandma matičnega delovnega
                  telesa; Vlada ga ne podpira, predlaga svoj amandma pod točko c). Pod točko b)
                  imamo amandma skupine predlagatelj, prvopodpisana gospa Danica Simšič. In pod
                  točko c) imamo amandma Vlade Republike Slovenije. Želi kdo o amandmajih
                  razpravljati oz. o 21. členu? Gospa Simšič, prosim.</p>
            </sp>
            <sp xml:id="SDZ1-Redna-18-1994-03-08.sp217">
               <speaker>DANICA SIMŠIČ:</speaker>
               <p>Hvala za besedo. V bistvu vprašujem gospoda ministra oz. Vlado za mnenje o
                  amandmaju pod točko b), kjer je natančno navedeno, kateri zakoni opredeljujejo
                  davek na promet s tobačnimi izdelki in ali v tistem svojem pojasnilu, pri
                  prejšnjem opredeljevanju Vlade do amandmajev, to pomeni dejansko, da je upoštevan
                  Uradni list 4/92 in 71/93, kar skupaj znese 177 milijonov tolarjev, kot je
                  navedeno v obrazložitvi. Ali je pravzaprav Vlada mislila, da bi bil pri tem delu
                  upoštevan samo Uradni list 71/93, kar pa znese seveda samo polovico od 177
                  milijonov tolarjev. In če govorimo o tem posebnem davku, potem predlagam, da so
                  navedeni vsi tisti Uradni listi, ki te davke opredeljujejo in da ni besede akciza
                  ali trošerina ali kakorkoli,</p>
               <p>ker v teh zakonih te besede ni. Zato predlagam s skupino poslancev tako besedilo
                  spremembe pod točko b), hkrati pa seveda prosim tudi za odgovor ministra.
                  Hvala.</p>
            </sp>
            <sp xml:id="SDZ1-Redna-18-1994-03-08.sp218">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Anderlič.</p>
            </sp>
            <sp xml:id="SDZ1-Redna-18-1994-03-08.sp219">
               <speaker>TONE ANDERLIČ:</speaker>
               <p>Spoštovani! Podprl bom amandma matičnega odbora, ker mislim, da je edini, ki
                  zagotavlja neko preglednost in ki sledi logiki tudi Državnega zbora, da se v
                  integralnem proračunu združujejo vsa sredstva, zbrana tudi iz tega vira in da se
                  seveda Ministrstvo za zdravstvo v okviru svojih letnih programov zagotovi tudi za
                  te namene, za kar naj bi bila ta sredstva namenjena, svoj del proračuna. Kajti,
                  kaj pa v primeru, da ta denar ne bo zadoščal <stage>(naj si bo 1%, ali
                     10%)</stage> za tisto, kar bi eventualno v ta namen bilo nujno trošiti? Gre
                  seveda tudi za to, da smo nekako pred časom opozarjali in se tudi odločili, da
                  bomo omejevali sklade ali pa ustanavljanje skladov do tiste meje, da bo lahko
                  predvsem kontrola nad vsem tem denarjem. Bojim se, da bo še z enim takšnim skladom
                  kontrola izvajanja proračuna še toliko manj možna.</p>
            </sp>
            <sp xml:id="SDZ1-Redna-18-1994-03-08.sp220">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Dajem jo gospodu ministru.</p>
            </sp>
            <sp xml:id="SDZ1-Redna-18-1994-03-08.sp221">
               <speaker>DR. BOŽIDAR VOLJČ:</speaker>
               <p>Gospa Simšičeva, Vlada je imela v mislih predvsem Uradni list 71/93 in, kot boste
                  razpoznali iz predloga proračuna, je v ta namen namenila 80 milijonov tolarjev.
                  Hvala.</p>
            </sp>
            <sp xml:id="SDZ1-Redna-18-1994-03-08.sp222">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Kožuhova.</p>
            </sp>
            <sp xml:id="SDZ1-Redna-18-1994-03-08.sp223">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Tukaj prihajamo do druge ključne točke v tem
                  zakonu. Namreč, ravno zato v preteklosti nismo bili uspešni pri zdravstveni
                  vzgoji, ker je večina dela teklo voluntaristično, neprofesionalno, iz
                  ljubiteljskih namer, kar se je izkazalo seveda za neučinkovito. Poglejte, jaz imam
                  podatek. Velika Britanija je leta 1990 dala 100 milijonov funtov za oglaševanje
                  kajenja. Torej vsi strokovnjaki, s katerimi smo se pogovarjali, so rekli: ne boste
                  uspešni tudi če vse prepoveste, če ne boste namenili določene vsote denarja
                  profesionalni zdravstveni vzgoji in preventivnemu delu za zmanjševanje števila
                  kadilcev. Zaradi tega bom jaz glasovala z b) varianto proti a) in proti c). Povem
                  vam, da to ni izguba denarja, kot si nekateri predstavljajo. Te iste  oglaševalne
                  agencije, ki sedaj dobivajo denar od tobačne industrije, ga bodo dobile od ljudi,
                  ki se ukvarjajo s preprečevanjem kajenja. Ravno tako plakatov ne delajo ljudje
                  ljubiteljsko. To delajo ustanove, ki se s tem ukvarjajo. Skratka, ta denar se bo
                  prelil nazaj v slovensko industrijo. Meni je zelo žal, da ga bo samo 180
                  milijonov. Lahko že zdajle povem, da ga bo premalo; tudi, če b) varianto speljemo,
                  ga bo premalo. Vendar smo delavci, ki se s preventivo ukvarjamo, navajeni biti
                  skromni, skromno začeti, zaradi tega vas lepo prosim, da vsaj b) varianto
                  podpremo.</p>
            </sp>
            <sp xml:id="SDZ1-Redna-18-1994-03-08.sp224">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Simšičeva.</p>
            </sp>
            <sp xml:id="SDZ1-Redna-18-1994-03-08.sp225">
               <speaker>DANICA SIMŠIČ:</speaker>
               <p>Hvala. Glede na pojasnilo gospoda ministra vendarle predlagam, da podprete
                  besedilo pod b), ker je to jasno opredeljeno. Jaz imam tukaj obrazložitev Vlade,
                  kjer je zapisano, ko predlaga, da se odstotek 10 spremeni v 1% in je zelo jasno
                  napisano, da na temelju Uradnega lista številka 71/93 ta sredstva zagotovijo 177
                  milijonov tolarjev. Jaz sem preračunavala. To ni res. Zagotovijo 85 milijonov
                  tolarjev. Zdaj pa lepo prosim predstavnika Vlade, v tem primeru tudi zaradi mene,
                  če je gospod Voljč, da se naj ne norčuje iz poslancev. Naj reče, da je to taka in
                  taka vsota, v redu, v proračunu je zapisano, jaz še nisem pogledala, je nisem
                  našla, ampak v obrazložitvi Vlade je zapisan ta podatek. Ta podatek pa drži, če
                  sta upoštevana oba uradna lista, ki sta že navedena pod točko b). Hkrati je to
                  samo izpopolnjen predlog Vlade, ker Vlada predlaga, da se z 10% preide na 1% in da
                  se ta posebna sredstva zagotovijo v proračunu. To predlaga Vlada. Jaz jo ve tem
                  primeru podpiram in ji samo pomagam s tem, da se natančno navede, kateri podatki
                  in kateri uradni listi to podpirajo. Hvala.</p>
            </sp>
            <sp xml:id="SDZ1-Redna-18-1994-03-08.sp226">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-18-1994-03-08.sp227">
               <speaker>JANEZ KOPAČ:</speaker>
               <p>Hvala lepa. Jaz podpiram amandma matičnega odbora, ki govori, da se sredstva za
                  uresničevanje nalog iz 5. člena tega zakona zagotavljajo v Državnem proračunu - in
                  nič drugega. 5. člen pa govori o tem, da se pri Vladi ustanovi Svet za zdravje, ki
                  spremlja vpliv uporabe tobačnih izdelkov, pripravlja programe izobraževanja,
                  predlaga ukrepe za omejevanje škodljive razvade, obravnava predpise v zvezi z
                  izdelavo itn., opravlja druge naloge s področja omejevanja uporabe tobačnih
                  izdelkov. Tudi ta Svet za zdravje ni nobena sveta žival. Tudi on mora, tako kot
                  vsi drugi porabniki javnega denarja, predložiti svoje programe delovanja in tudi o
                  teh programih delovanja naj odloča parlament pri sprejemanju državnega proračuna.
                  V letošnjem predlogu državnega proračuna je, kot je omenil minister Voljč,
                  predvidenih 80 milijonov tolarjev. Da je 80 milijonov tolarjev, moram reči, da je
                  zasluga tudi nekaterih poslancev vladajoče koalicije, ki so poslušali razprave na
                  Državnem zboru ob obravnavi zakona o trošarini za tobačne izdelke in obljube
                  ministra Gasparija takrat, za katere je že nekaj časa kazalo, da se ne bodo
                  uresničile, pa se uresničujejo. Menim, skratka, da je treba imeti za Svet za
                  zdravje enak vatel kot za vse druge. Zato nasprotujem, vedno iz načelnih razlogov,
                  tudi tokrat tovrstnemu vrtičku v proračunu in tej namenski dajatvi. To je
                  popolnoma isto kot smo imeli željo v primeru filmskega tolarja in še v mnogih
                  drugih primerih. Skratka, gre za namensko dajatev, za namenski davek in za nov
                  SIS, za eno dezintegracijo proračuna. Popolnoma isto kot je že bilo večkrat videno
                  v tem parlamentu in, hvala bogu, do zdaj tudi vedno preprečeno.</p>
               <p>Skratka, jaz nasprotujem in amandmaju Danice Simšič in amandmaju Vlade. Za oba
                  menim, da sta zelo nenačelna z vidika integralnega proračuna in menim, da je
                  amandma matičnega odbora najbolj razumen in najbolj sprejemljiv. Zato torej
                  podpiram ta amandma. Hvala lepa.</p>
            </sp>
            <sp xml:id="SDZ1-Redna-18-1994-03-08.sp228">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Sisinger.</p>
            </sp>
            <sp xml:id="SDZ1-Redna-18-1994-03-08.sp229">
               <speaker>IVAN SISINGER:</speaker>
               <p>Podpiram amandma, ki smo ga sprejeli na matičnem delovnem telesu; moram pa se
                  vrniti na razpravo, ki smo jo pri tem imeli. Predlog predlagatelja je bil najmanj
                  10% in je v predlogu amandmaja Vlade spremenjen od 10 na 1%, se pravi, da je že
                  sprememba sama v Vladi dejansko vprašljiva. Prav tako pa smo v matičnem odboru
                  predlagali, da se za besedo "proračunu" ostali del v celoti črta, ker prepuščamo
                  dejansko to zadevo ne tej procentualni <stage>(1%, pol procenta, itd.)</stage>
                  odločitvi, ki nas nikamor ne pelje, ampak smo v razpravi v matičnem delovnem
                  telesu ocenili to, da je treba imeti pred seboj 5. člen - in tega smo imeli pred
                  seboj. Če imamo pred seboj 5. člen, točno vemo, kaj smo našteli, katere so te
                  zadeve in je potem nesmiselno govoriti o enem procentu ali o 5%.</p>
               <p>Zato bom glasoval za amandma matičnega delovnega telesa, kjer se za besedo
                  "proračun" naredi pika. Želim, da tudi ostali prisluhnete temu, tej naši razpravi
                  in zaključkom. In predlagam in tudi sam bom glasoval kar za a); pri točki b) in c)
                  pa bom glasoval proti.</p>
            </sp>
            <sp xml:id="SDZ1-Redna-18-1994-03-08.sp230">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne vidim več prijavljenih k razpravi, zaključujem in prehajamo na
                  odločanje.</p>
               <p>Najprej bomo glasovali o amandmaju pod točko a), potem pod b) in c). Amandmaji so
                  izključujoči; če je sprejet amandma pod točko a), sta pod b) in c) brezpredmetna.
                  Glasujemo torej o amandmaju pod a) k 21. členu. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma pod a) sprejet.</p>
               <p>In sedaj dajem na glasovanje člen v celoti. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 21. člen sprejeli.</p>
               <p>V razpravo dajem amandma k 22. členu - predlagatelj je matično delovno telo; Vlada
                  z njim soglaša. Želi kdo besedo? <stage>(Ne.)</stage> Glasujemo torej o amandmaju
                  k 22. členu. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli. S tem smo člen spremenili.</p>
               <p>V razpravo dajem 23. člen in amandmaje k 23. členu. Predlagatelj amandmaja pod
                  točko a) je Vlada Republike Slovenije in pod točko b) tudi. Amandmaja sta
                  vsebinsko vezana na amandma Vlade k 18. členu, pod točko a).</p>
               <p>Amandma pod točko a) je brezpredmeten; o njem ne bomo glasovali, ker nismo
                  sprejeli amandmaja k 18. členu, ki ga je predlagala Vlada <stage>(na strani
                     12)</stage>. Pod točko b) pa, ali želi besedo gospod minister?</p>
               <p>Želi kdo razpravljati o 23. členu in amandmaju pod točko b); <stage>(o amandmaju
                     pod točko a)</stage> ne bomo glasovali)? <stage>(Ne.)</stage> Zato dajem
                  amandma pod točko b) na glasovanje. Gospod minister, ali želite besedo? Vztrajate
                  na tem, da glasujemo o amandmaju pod točko b). Zato dajem amandma pod točko b) na
                  glasovanje! Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma pod točko b) sprejeli.</p>
               <p>In na glasovanje dajem 23. člen. Ugotovimo sklepčnost! <stage>(39
                     prisotnih.)</stage> Prosim še enkrat! Ugotovimo sklepčnost! <stage>(52
                     prisotnih.)</stage></p>
               <p>Kdo je za sprejem 23. člena? <stage>(38 poslancev.)</stage> Je kdo proti?
                     <stage>(3 poslanci.)</stage></p>
               <p>Ugotavljam, da smo člen sprejeli.</p>
               <p>V razpravo dajem 24. člen in amandma k 24. členu - predlagatelj je delovno telo;
                  Vlada soglaša.</p>
               <p>Želi kdo besedo? <stage>(Ne.)</stage> Amandma dajem na glasovanje. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 24. člen. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 24. člen sprejeli.</p>
               <p>Prehajamo k 25. členu. V razpravo dajem 25. člen in amandmaje; pod a) ga predlaga
                  Vlada Republike Slovenije, pod točko b) skupina poslancev, prvopodpisana je gospa
                  Mihaela Logar, amandma pod c) pa je brezpredmeten. Pod b) je tudi.</p>
               <p>Želi kdo besedo? Gospa Mihaela Logar je prvopodpisana. Amandma pod točko b).</p>
            </sp>
            <sp xml:id="SDZ1-Redna-18-1994-03-08.sp231">
               <speaker>MIHAELA LOGAR:</speaker>
               <p>Moram priznati, da je ta amandma kompletno v nasprotju z vsem, kar smo do sedaj
                  delali. Predlagam, da me podprejo tudi ostali podpisniki tega amandmaja za
                  umik.</p>
               <p>  Je kdo od podpisnikov proti temu, da umaknemo? Se pravi, lahko predlagam umik
                  amandmaja pod 25.a.</p>
            </sp>
            <sp xml:id="SDZ1-Redna-18-1994-03-08.sp232">
               <speaker>PODPREDSEDNIK VLADIMIR TOPLER:</speaker>
               <p>Ni potrebno, da so vsi. Če dva ali pa trije umaknejo, jih ni več deset in amandma
                  ne more iti na glasovanje. Torej amandmaja pod točko b) in c) sta brezpredmetna.
                  Glasujemo o amandmaju pod točko a), ki ga predlaga Vlada Republike Slovenije.    
                             </p>
               <p>Gospod minister, tudi ta je brezpredmeten.</p>
               <p>Prosim, gospod Potrč.</p>
            </sp>
            <sp xml:id="SDZ1-Redna-18-1994-03-08.sp233">
               <speaker>MIRAN POTRČ:</speaker>
               <p>Jaz samo opozarjam, da smo na strani 8 k 17. členu sprejeli, kar mora lastnik
                  javnega prostora, upravljalec oziroma najemnik zagotoviti najkasneje s 1.1.95, in
                  je tukaj rok 1.1.95, tu je pa rok 6 mesecev. Če hočete, ga dajte na glasovanje.
                  Saj ne bo prvič, da bomo glasovali o stvareh, ki so zelo čudne.</p>
            </sp>
            <sp xml:id="SDZ1-Redna-18-1994-03-08.sp234">
               <speaker>PODPREDSEDNIK VLADIMIR TOPLER:</speaker>
               <p>Gospod Potrč, hvala lepa za vaše opozorilo. Tudi minister se strinja. Zato k 25.
                  členu nimamo več nobenega amandmaja.</p>
               <p>Dajem v obravnavo vse preostale člene. Želi kdo besedo? <stage>(Ne.)</stage>
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo vse ostale člene sprejeli.</p>
               <p>V razpravo dajem naslov zakona. Želi kdo besedo? <stage>(Ne.)</stage></p>
               <p>Dajem naslov zakona na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo sprejeli naslov zakona.</p>
               <p>Še sklep: "Zakon za tretjo obravnavo pripravi predlagatelj". Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo sklep sprejeli.</p>
               <p>Imamo pa še predlog dodatnega sklepa, prvopodpisana dr. Mateja Kožuh-Novak in
                  Rafael Kužnik: "Podpisana poslanca umikava amandma k 18. členu predloga zakona o
                  omejevanju tobačnih izdelkov, druga obravnava. Tako predlagava, da Državni zbor ob
                  koncu druge obravnave navedenega predloga zakona sprejme naslednji dodatni sklep:
                  Državni zbor Republike Slovenije nalaga Vladi Republiki Slovenije, da Državnemu
                  zboru predloži predlog zakona o spremembah in dopolnitvah zakona o davku od
                  dobička pravnih oseb, s katerim bo določeno, da se lastniku, najemniku oz.
                  upravljavcu gostinskega obrata oz. lokala, <stage>(gostilne, restavracije,
                     bifejev, okrepčevalnice in drugo)</stage>, kjer je kajenje prepovedano, zmanjša
                  stopnjo davka na dobiček za 2%, v lokalih, kjer kajenje ni prepovedano, pa se
                  stopnja davka poveča za 2%. Spremembe in dopolnitve zakona naj Vlada Republike
                  Slovenije predloži Državnemu zboru v roku, ki bo glede na poslovnik Državnega
                  zbora omogočil uveljavitev predlaganih sprememb in dopolnitev s 1.1.1995". Želi
                  kdo besedo? Prosim, gospod Kopač.</p>
            </sp>
            <sp xml:id="SDZ1-Redna-18-1994-03-08.sp235">
               <speaker>JANEZ KOPAČ:</speaker>
               <p>Hvala lepa. Jaz vsebini tega sklepa seveda močno nasprotujem zaradi tega, ker sem
                  tudi vedno bil proti selektivnim olajšavam. Menim, da so povsem nekoristne in da
                  naredijo sistem povsem netransparenten. Menim pa, da je tudi ta predlog sklepa
                  povsem nepotreben, ker mi imamo že v proceduri predlog zakona o spremembah in
                  dopolnitvah davka od dobička pravnih oseb <stage>(in to na podlagi sklepa Zbora
                     zadnje decembrske seje)</stage> in ta predlog zakona je uvrščen na marčevsko
                  sejo Državnega zbora. Jaz ne dvomim, da bo takrat poslanska Kožuhova poizkušala
                  uveljaviti to svoje stališče. In takrat mu bom seveda ponovno nasprotoval. Menim,
                  skratka, da je sklep nepotreben. Hvala lepa.</p>
            </sp>
            <sp xml:id="SDZ1-Redna-18-1994-03-08.sp236">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlagatelja, ali ga umikata? Torej dajem sklep na glasovanje.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da sklep ni sprejet. S tem zaključujem to točko dnevnega reda.</p>
               <p>Spoštovane kolegice in kolegi. Ker smo sklenili, da bomo obravnavali 31. točko
                  dnevnega reda in da bomo združili drugo in tretjo obravnavo, predlagam, da
                  preskočimo dnevni red in da preidemo na <title>31. TOČKO, PREDLOG ZAKONA O
                     FILMSKEM SKLADU REPUBLIKE SLOVENIJE, DRUGA OBRAVNAVA</title>, ker bomo imeli
                  tudi tretjo, da bomo lahko v toku nadaljevanja seje pripravili zakon tudi za
                  tretjo obravnavo. Ali kdo nasprotuje temu? Ne, zato prehajamo na 31. točko
                  dnevnega reda, to je predlog zakona o filmskem skladu Republike Slovenije, druga
                  obravnava. Predlog zakona je v obravnavo zboru predložil poslanec Zmago Jelinčič.
                  Želi besedo? - Gospod Jelinčiča ni v dvorani. Ga bomo počakali. Upam, da bo
                   prišel kmalu. - Gospod Jelinčič, želite besedo kot predlagatelj zakona?
                  Izvolite.</p>
            </sp>
            <sp xml:id="SDZ1-Redna-18-1994-03-08.sp237">
               <speaker>ZMAGO JELINČIČ:</speaker>
               <p>Hvala lepa za besedo. Zakon je končno prišel v drugo razpravo in da ne bom preveč
                  dolgovezil: usklajeno je z ministrstvom, usklajeno je z Odborom za kulturo,
                  usklajeno je s predlagateljem, tako da mislim, da kakšnih posebnih procedur tukaj
                  ne bo in vam pač priporočam oziroma prosim, da zakon sprejmemo in da bo čimprej
                  nared, da bodo filmarji lahko začeli delati. Hvala lepa.</p>
            </sp>
            <sp xml:id="SDZ1-Redna-18-1994-03-08.sp238">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Zakon je obravnaval Odbor za kulturo, šolstvo in šport kot matično
                  delovno telo. Prosim poročevalca, da poda mnenje.</p>
            </sp>
            <sp xml:id="SDZ1-Redna-18-1994-03-08.sp239">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Dva papirja morate
                  pogledati: prvi nosi datum 21.2., drugi pa 2.3.1994. Gre za dve poročili našega
                  odbora. V prvem poročilu smo sprejeli dve stališči oziroma dva sklepa, k čemur smo
                  dodali še nek konkreten sklep, ki zadeva dodatno zagotavljanje sredstev za
                  realizacijo filmske proizvodnje. Drugo poročilo vsebuje amandmaje in lahko vam
                  poročam o tem, da je odbor po skrbnem premisleku in po dolgi razpravi zavrnil
                  amandmaje, razen k 1. členu. Ta amandma je predlagala Vlada Republike Slovenije in
                  je bolj ali manj tehnične ali če hočete jezikovne narave, tako da bi lahko v
                  resnici zelo hitro šli skozi drugo obravnavo in potem tudi prešli na tretjo
                  obravnavo. Moram reči, da sem tudi sam zadovoljen oziroma da smo člani Odbora za
                  kulturo, šolstvo in šport zadovoljni, da smo se navsezadnje sporazumeli s
                  predlagateljem in z Ministrstvom za kulturo, da smo se uskladili in da je v bistvu
                  tekst, ki ga imate v roki, čist, pripravljen za sprejemanje. Hvala lepa.</p>
            </sp>
            <sp xml:id="SDZ1-Redna-18-1994-03-08.sp240">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Ruplu kot predstavniku odbora. Želi besedo predstavnik sekretariata?
                     <stage>(Ne želi.)</stage> Želi besedo predstavnik Vlade? <stage>(Ne
                     želi.)</stage></p>
               <p>Prehajamo na obravnavanje in odločanje o posameznih členih predloga zakona.
                  Najprej dajem na glasovanje <stage>(kot ponavadi)</stage> sklep, da glasujemo o
                  vseh členih, h katerim niso bili vloženi amandmaji, skupaj. Ugotovimo sklepčnost!
                     <stage>(42 prisotnih.)</stage> Še vedno čakamo, da ugotovimo prisotnost, in
                  zato prosim, da pokličete tudi kolege iz avle. Ugotavljamo prisotnost v dvorani.
                     <stage>(45 prisotnih.)</stage> Prosim vodje poslanskih skupin, da zagotovijo
                  večjo prisotnost. Prosim, da še enkrat poskusimo ugotoviti prisotnost in
                  sklepčnost v dvorani. Ugotovimo sklepčnost. <stage>(49 prisotnih.)</stage></p>
               <p>Kdo je za predlog, da <stage>(skladno z zadnjo alineo 189. člena)</stage>
                  razpravljamo in glasujemo o vseh členih, h katerim niso vloženi amandmaji, skupaj?
                     <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo takšen sklep sprejeli.</p>
               <p>Prehajamo na odločanje o posameznih amandmajih. Imate dodatno poročilo z dne
                  2.3.1994 k predlogu zakona o filmskem skladu Republike Slovenije, druga obravnava.
                  K 1. členu imamo amandma, ki ga predlaga Vlada Republike Slovenije; matični odbor
                  amandma podpira. Želi kdo besedo? <stage>(Ne.)</stage></p>
               <p>Razpravo zaključujem in dajem najprej amandma k 1. členu na glasovanje. Ugotovimo
                  sklepčnost! <stage>(46 prisotnih.)</stage></p>
               <p>Kdo je za sprejem amandmaja k 1. členu? <stage>(30 poslancev.)</stage> Je kdo
                  proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 1. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za sprejem 1. člena? <stage>(38 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je 1. člen sprejet.</p>
               <p>K 2. členu imamo amandma, ki ga predlaga Vlada Republike Slovenije, to je, da se
                  člen črta; matični odbor amandmaja ne podpira. Želi kdo besedo?</p>
               <p>Prosim, gospod Nace Polajnar.</p>
            </sp>
            <sp xml:id="SDZ1-Redna-18-1994-03-08.sp241">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci, prav lepo
                  pozdravljeni! Jaz bom glasoval proti oziroma bom glasoval za to, da se ta člen
                  črta. Se pravi, sem za tisto, kar predlaga Vlada, ker mislim, da to ne spada v ta
                  zakon. Tu sedaj namreč dobivamo s tem drugim členom že nacionalni program - jaz še
                  enkrat pravim, bolj zasebni kot pa nacionalni kinematografiji. Zato mislim, da ta
                  člen v ta zakon ne sodi.</p>
               <p>Sicer moram to povedati tudi zaradi tega, ker smo bili mi edina poslanska skupina,
                  ki je temu zakonu nasprotovala. Potem so se očitno domenili, da ta zakon vendarle
                  dobimo. In ker so sedaj še vedno tukaj rešitve proti katerim sem osebno - pa tudi
                  v poslanski skupini, mislim, da imam podporo - bom glasoval za to, da ta člen gre
                  iz tega zakona. Navsezadnje tudi zato, ker mislim, da je Vlada približno vedela,
                  zakaj misli, da ta člen ne more biti tukaj notri. Namreč, z zakonom določamo
                  stvari, ki jih sploh še nimamo opredeljenih v nacionalnem kulturnem programu, ki
                  naj bi ga menda dobili. Tako, da tukaj v bistvu prehitevamo. Zato bomo za črtanje
                  tega člena. Hvala lepa.</p>
            </sp>
            <sp xml:id="SDZ1-Redna-18-1994-03-08.sp242">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Jelinčič, prosim.</p>
            </sp>
            <sp xml:id="SDZ1-Redna-18-1994-03-08.sp243">
               <speaker>ZMAGO JELINČIČ:</speaker>
               <p>Odbor za kulturo je proti sprejetju tega amandmaja. Poleg tega pa imate na mizi
                  tudi, dodatno mnenje Sekretariata za zakonodajo in pravne zadeve, ki je ravno tako
                  proti temu, da se črta ta člen. Mislim, da Sekretariat Državnega zbora za
                  zakonodajo in pravne zadeve ni privatna zadeva in da dovolj koesistentno govori o
                  tej stvari. Zato bom glasoval proti temu, da se črta ta člen.</p>
            </sp>
            <sp xml:id="SDZ1-Redna-18-1994-03-08.sp244">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem in
                  prehajamo na odločanje o amandmaju Vlade Republike Slovenije. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je amandma sprejet. In s tem smo člen črtali.</p>
               <p>Prehajamo k 3. členu, kjer imamo prav tako amandma Vlade, da se člen črta; matični
                  odbor ne podpira. Želi kdo besedo?</p>
               <p>Prosim, gospod Jelinčič.</p>
            </sp>
            <sp xml:id="SDZ1-Redna-18-1994-03-08.sp245">
               <speaker>ZMAGO JELINČIČ:</speaker>
               <p>Jaz bi samo apeliral na kolege poslanke in poslance, da razmišljajo, kako
                  glasujejo. Namreč, postavlja se vprašanje koesistentnosti celega zakona s tem, kar
                  smo zrušili prej. Mislim, da vam je slovenski narod poveril neko zaupanje in vam
                  dal mandat, da razmišljate o zadevah, o katerih glasujete. Vsaj želel bi tako.</p>
               <p>Kar se pa tiče amandmaja k 3. členu, je javni zavod Filmski studio Viba film Vlada
                  ustanovila s sklepom 13. januarja 94. V 9. členu sklepa: "Viba film pridobiva
                  sredstva iz državnega proračuna za kulturo za tisti del dejavnosti zavoda, ki se
                  nanaša na filmsko produkcijo, ki jo sofinancira Republika Slovenija." Zakon o
                  filmskem skladu tudi govori o filmski proizvodnji, ki se financira iz dela
                  sredstev državnega proračuna in ima v tem zakonu kot stalni izvajalec, kot
                  tehnični servis ta Viba film prav gotovo svoje mesto. Poleg tega pa se tudi Vlada
                  ne more sklicevati na zakon o organiziranju in financiranju na področju kulture,
                  saj je predlog šele v prvi obravnavi.</p>
               <p>Povedal bi še nekaj, da ti predlogi Vlade niso prišli iz Ministrstva za kulturo.
                  In ker je Odbor za kulturo razmišljal o teh zadevah in se skupaj z Ministrstvom za
                  kulturo pogovarjal o teh zadevah, vas kolegice in kolegi poslanci prosim,
                  preberite si, kakšno je mnenje odbora in glasuje tako. Jaz bom tudi glasoval na
                  enak način.</p>
            </sp>
            <sp xml:id="SDZ1-Redna-18-1994-03-08.sp246">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Ignac Polajnar.</p>
            </sp>
            <sp xml:id="SDZ1-Redna-18-1994-03-08.sp247">
               <speaker>IGNAC POLAJNAR:</speaker>
               <p>Hvala lepa. Gospod Jelinčič je prej rekel, da s tem zakonom ne bo nobenih težav,
                  ker je vse usklajeno. Kot vidimo, ni povsem usklajeno - in jaz vem, v katerem delu
                  ni usklajeno. Usklajeno ni v tistem delu, da se Vlado že vnaprej zaveže, kaj vse
                  bo morala preko tega zakona financirati, ne da bi bilo poprej sploh opredeljeno v
                  tem Državnem zboru, kako bomo te stvari obravnavali. Tako da v bistvu res skušate
                  tu prehitevati po desni. Jaz sem proti temu! Nisem proti filmski proizvodnji, da
                  ne bo pomote, ampak sem proti temu prehitevanju po desni. In tudi tu se moramo
                  navaditi, da so nekatere stvari jasno postavljene. In črtanje 3. člena gre zgolj
                  za konsistentnost, da ne nadaljujemo in ne vlečemo tega nacionalnega programa. In
                  jaz seveda tu podpiram, da se to črta. Hvala lepa.</p>
            </sp>
            <sp xml:id="SDZ1-Redna-18-1994-03-08.sp248">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Prehajamo na odločanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za amandma Vlade k 3. členu? <stage>(18 poslancev.)</stage> Je kdo proti?
                     <stage>(26 poslancev.)</stage></p>
               <p>Ugotavljam, da amandmaja nismo sprejeli.</p>
               <p>In sedaj dajem na glasovanje 3. člen. Ugotovimo sklepčnost! <stage>(47
                     prisotnih.)</stage></p>
               <p>Kdo je za sprejem 3. člena? <stage>(31 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo 3. člen sprejeli.</p>
               <p>K 5. členu imamo amandma Vlade Republike Slovenije; matično delovno telo ga ne
                  podpira. Dajem 5. člen in amandma k 5. členu v razpravo. Želi kdo besedo?
                     <stage>(Ne.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za sprejem amandmaja k 5. členu, ki ga predlaga Vlada? <stage>(12
                     poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da amandmaja nismo sprejeli.</p>
               <p>In sedaj dajem na glasovanje 5. člen. Ugotovimo sklepčnost! <stage>(52
                     prisotnih.)</stage></p>
               <p>Kdo je za sprejem 5. člena? <stage>(33 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo 5. člen sprejeli.</p>
               <p>V razpravo dajem 6. člen in amandma k 6. členu, ki ga predlaga Vlada; matično
                  delovno telo ga ne podpira. S tem amandmajem naj bi se 6. člen črtal. Želi kdo
                  besedo? <stage>(Ne.)</stage> - Dajem torej amandma na glasovanje. Ugotovimo
                  sklepčnost! <stage>(48 prisotnih.)</stage></p>
               <p>Kdo je za amandma Vlade? <stage>(17 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da amandma ni sprejet.</p>
               <p>In sedaj dajem na glasovanje 6. člen. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je 6. člen sprejet.</p>
               <p>Smo na strani 3. Imamo amandma k 9. členu - predlagatelj je skupina poslancev,
                  prvopodpisani gospod Janez Podobnik in skupina poslancev, prvopodpisani gospod
                  Ignac Polajnar; matično delovno telo amandmaja ne podpira. Amandma se glasi: "Črta
                  se četrta alinea četrtega odstavka". Želi kdo besedo? Prosim, gospod Polajnar.</p>
            </sp>
            <sp xml:id="SDZ1-Redna-18-1994-03-08.sp249">
               <speaker>IGNAC POLAJNAR:</speaker>
               <p>Hvala lepa. Očitno sem tukaj sedaj tisti, ki pač se bori z mlini na veter. Moram
                  povedati, da se ne strinjam s tem, da gre iz deleža naročnine RTV Slovenija za
                  bogatenje programa nacionalne televizije oziroma, da gre od tam za ta filmski
                  sklad, zaradi tega, ker sem prepričan, da je RTV naročnina namensko zbran denar za
                  delovanje RTV sistema, ne pa za neke druge dejavnosti. Seveda s tem nič ne rečem,
                  da televizija ne bo financirala tudi kdaj filmskih programov, ampak ne na ta
                  način, da gre iz tega denarja od RTV naročnine. To je v bistvu, lahko bi rekli,
                  tudi da se napaja proračun še preko RTV naročnine, če se reče, da je glavni vir
                  financiranja filmskega sklada prav iz proračuna Republike Slovenije. Postavimo,
                  prosim, tukaj stvari na čisto. Seveda sem vložil ta amandma tudi na pobudo Zavoda
                  RTV in zanima me, kaj si o tem mislijo tudi člani Sveta RTV, ki sedijo tudi v tej
                  dvorani. Hvala lepa.</p>
            </sp>
            <sp xml:id="SDZ1-Redna-18-1994-03-08.sp250">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik ima besedo.</p>
            </sp>
            <sp xml:id="SDZ1-Redna-18-1994-03-08.sp251">
               <speaker>JANEZ PODOBNIK:</speaker>
               <p>Hvala za besedo. Torej, sem presenečen in na nek način počaščen, da so kolegi iz
                  poslanske skupine Slovenskih krščanskih demokratov po 10 dneh vložili identičen
                  amandma; enak amandma, kot sem ga sam vložil 21. februarja, ste vi vložili 1.
                  marca. Tukaj ni problema, je povsem enak amandma. Rad bi povedal, da podpiram ta
                  zakon o filmskem skladu Republike Slovenije in seveda, da sem tudi glasoval, da se
                  ne umakne 2. člen.</p>
               <p>Obrazložitev, ki jo je povedal gospod Polajnar, je lahko povsem identična, kot bom
                  sam povedal. Ta 9. člen določa, na kakšen način naj bi Sklad pridobival sredstva.
                  Podpiram vse možne načine, bi pa rad vendarle povedal, kaj pomeni ta četrta alinea
                  " - iz deleža naročnine TV Slovenija, za bogatenje programa nacionalne
                  televizije". Kot sem obveščen, se je letos vendarle prvič zgodilo, da je Svet RTV
                  Slovenija s svojim sklepom točno določen del naročnine namenil za bogatenje
                  programa nacionalne televizije; ne samo televizije, ampak tudi radia. Potem je ta
                  svoj sklep posredoval vsem odgovornim urednikom tako na radiu kot na televiziji in
                  jim je predlagal, da so posredovale Svetu, najprej programskima svetoma, nato pa
                  tudi Svetu svoj predlog, na kakšen način bodo vsebinsko bogatile program
                  nacionalne televizije. Zato menim, da ostale možnosti, s katerimi bi sklad
                  pridobival sredstva, vendarle zadoščajo in zato ne podpiram, da bi tudi iz deleža
                  naročnine TV Slovenija za bogatenje programa nacionalne televizije pridobival ta
                  sklad sredstva. In bom ta amandma podprl. Hvala lepa.</p>
            </sp>
            <sp xml:id="SDZ1-Redna-18-1994-03-08.sp252">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rupel ima besedo.</p>
            </sp>
            <sp xml:id="SDZ1-Redna-18-1994-03-08.sp253">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, kolegice in kolegi! Jaz sem seveda za to, da tega
                  amandmaja ne podpremo. Moram opozoriti na to, da v tekstu nič ne piše, da je
                  televizija dolžna napajati proračun, kot je rekel gospod Polajnar. Gre za
                  predvideno ali morebitno pogodbeno razmerje. Gre za možni vir financiranja, za
                  možno financiranje. Torej ne drži to, kar pravi gospod Polajnar. Jaz bi prosil, da
                  natančno pogledate tekst in da, po premisleku seveda, odrečete podporo temu
                  amandmaju. Hvala lepa.</p>
            </sp>
            <sp xml:id="SDZ1-Redna-18-1994-03-08.sp254">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Polajnar.</p>
            </sp>
            <sp xml:id="SDZ1-Redna-18-1994-03-08.sp255">
               <speaker>IGNAC POLAJNAR:</speaker>
               <p>Hvala lepa. Gospod Rupel, če bi bilo to res, da je samo "možno" to narediti, potem
                  bi pisalo: sklad "lahko" pridobiva sredstva za izvajanje dejavnosti. Piše pa:
                  "sklad pridobiva sredstva za izvajanje dejavnosti iz deleža naročnine TV Slovenija
                  za bogatenje programa nacionalne televizije." Jaz seveda to razumem, tako kot
                  piše. Hvala lepa.</p>
            </sp>
            <sp xml:id="SDZ1-Redna-18-1994-03-08.sp256">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-18-1994-03-08.sp257">
               <speaker>ZMAGO JELINČIČ:</speaker>
               <p>Tisti, ki so vložili predlagani amandma, so po mojem spregledali, da vsebina
                  četrte alinee prvega odstavka 9. člena sredstva od deleža naročnine TV Slovenija
                  namenja bogatitvi TV programov. Torej jih namenja TV filmski proizvodnji. Strinjam
                  se s podpisanimi poslanci, da naj bi TV Slovenija zagotavljala kakovosten program
                  na osnovi plačane naročnine. To verjetno vsi želimo, vendar pa je v praksi
                  bistveno drugače. Nacionalna televizija nas, ko gre za igrani program, največkrat
                  poneumlja z ameriško produkcijo C kategorije - upam, gospod Polajnar, da nista za
                  to - do lastnega, v slovenskem jeziku posnetega igranega programa pa ima
                  mačehovski odnos. To dokazuje tudi proizvodnja v lanskem letu, ko so bili posneti
                  štirje igrani projekti. Z nastopom novega generalnega direktorja RTV Slovenija,
                  gospod Žarka Petana, se je odnos do igranega programa, posnetega v slovenskem
                  jeziku, teoretično spremenil v pozitivno smer. Rekel sem teoretično, kajti čeprav
                  bi že od januarja letošnjega leta umetniški program TV Slovenija moral mesečno za
                  izvajanje svojih programov dobivati 20 milijonov tolarjev, še vedno dobiva samo 2
                  milijona. Za ta dejstva seveda ni krivec gospod Žarko Petan, ampak direktor
                  televizije, gospod Janez Čadež s svojo finančno pomočnico, gospo Mileno Habjan.
                  Nobene prošnje ali zahteve umetniškega programa televizije ne premaknejo
                  imenovanih oseb, da bi spoštovala sklepa Sveta RTV Slovenije, ki je na svoji
                  zadnji seji podprl sklep o povečanju sredstev za umetniški program. Samovolja
                  gospoda Čadeža in njegove finančne pomočnice seže že tako daleč, da po njegovi
                  izbiri ne mislita tudi spoštovati tistega člena zakona o RTV, ki določa, da se
                  mora 20% nacionalnega programa televizije izvajati preko zunanjih producentskih
                  grup. Samovoljno zavračata angažiranje zunanjih sodelavcev, ki jih predlagajo
                  področna uredništva, zavračata pa tudi popravilo filmskega laboratorija, saj se je
                  pred kratkim pokvarila kopirka tako, da je v letošnjem letu vprašljivo izvajanje
                  celotnega TV programa, posnetega po filmski tehnologiji. To so dejstva, kolegice
                  in kolegi, ki jih ne smemo spregledati.</p>
               <p>Med podpisniki tega amandmaja je tudi nekaj poslancev, ki so člani Sveta RTV -
                  tako kot je že omenil gospod Polajnar - in ki so dobro seznanjeni z dejstvom, da
                  TV Slovenija niti kadrovsko, niti tehnično ni sposobna samostojno posneti igranega
                  televizijskega filma. Sploh pa je ta sporna alinea v 9. členu zgolj na pol
                  obvezujoča. Saj, če ne bi prišlo do sporazuma med filmskim skladom in RTV
                  Slovenijo, te alinee tudi ne bi bilo mogoče izvajati. V zakonu nikjer ne piše,
                  kakšen delež naj bi prišel v sklad, ne v fiksni tolarski vrednosti niti ne v
                  procentih. V tretji alinei istega člena tudi piše, da sklad pridobiva sredstva iz
                  naslova sodelovanja z mednarodnimi organizacijami in ustanovami. Po logiki
                  podpisnikov amandmaja, bi se morala torej dvigniti vsa mednarodna javnost in
                  protestirati, ker uzakonjamo, da nam morajo plačevati za slovenski film.</p>
               <p>Osebno upam, da bo do dogovora med skladom in RTV prišlo še v času, ko RTV
                  načeljuje gospod Žarko Petan, ki kot pisatelj in dramatik zna ceniti slovensko
                  besedo, ki jo v naše domove do sedaj veliko premalo prinaša nacionalna
                  televizija.</p>
               <p>Nihče od nas ne ve, kdo in kdaj bo novi generalni direktor in ne ve, kakšno
                  stališče bo imel ta novi direktor do umetniškega programa. Z distribucijo sredstev
                  preko filmskega sklada pa bi dosegli kontinuirano in stalno financiranje teh
                  programov, od katerega bi imel največ ravno slovenski gledalec in se ne bi moglo
                  zgoditi, da bi ob koncu leta nenadoma ostalo 180 milijonov tolarjev
                  nerazporejenega denarja, kot je to uspelo Čadeževi pomočnici, gospe Mileni
                  Habjan.</p>
               <p>Če boste glasovali za ta amandma, boste podprli tiste strukture na Televiziji
                  Slovenije, ki so proti lastnemu programu, saj po njihovem mnenju je najlažje
                  kupovati tujo produkcijo, ne glede na karkoli.</p>
               <p>Če pa sprejmemo tako razmišljanje, potem ne potrebujemo ne gospoda Janeza Čadeža,
                  niti gospe Milene Habjan, ampak majhno privatno agencijo, ki se bo ukvarjala z
                  nakupi filmov na tujih sejmih.</p>
               <p>Na koncu pa še to primerjavo. V sosednji Avstriji imajo zakon, ko mora njihova
                  državna televizija po zakonu namenjati 40% potrebnih sredstev za nacionalni
                  avstrijski film. Njihova televizija to razume, prav tako razumejo tudi avstrijski
                  poslanci, saj je avstrijski film prav tako del programa avstrijske televizije
                  ORF.</p>
               <p>Kar pa se tiče očitka, da bi moral v upravnem odbora sklada sedeti tudi
                  predstavnik televizije, je na zadnji seji matičnega odbora minister Pelhan
                  predstavniku Televizije zagotovil, da bo eden izmed članov upravnega odbora
                  filmskega sklada, ki jih imenuje ustanovitelj, tudi predstavnik RTV Slovenije. To
                  se pravi, da kar se tiče Sveta RTV, imamo pravzaprav tudi njegovo podporo, gospod
                  Polajnar.</p>
               <p>Glasoval bom proti temu amandmaju. Hvala lepa.</p>
            </sp>
            <sp xml:id="SDZ1-Redna-18-1994-03-08.sp258">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali je replika, gospod Polajnar? Izvolite.</p>
            </sp>
            <sp xml:id="SDZ1-Redna-18-1994-03-08.sp259">
               <speaker>IGNAC POLAJNAR:</speaker>
               <p>Gospod Jelinčič, zdaj ste natresli res toliko novih dejstev, da človek ne ve več,
                  ali naj sploh še kaj glasuje ali pa naj gre ven - ker si lahko obtožen, da
                  podpiraš direktorja Televizije, lahko si obtožen, da si proti slovenskemu filmu,
                  ali da si proti temu, da se na slovenski televiziji predvajajo slovenski filmi.
                  Jaz nisem ne proti enemu ne proti drugemu; o direktorju Televizije pa sem svoje
                  povedal ob prvem branju zakona o RTV-ju - če se morda še kdo spomni, drugače pa
                  poglejte magnetogram.</p>
               <p>Rekel bom samo to-le in še enkrat poudarjam: nihče nima pravice slovenskih ljudi
                  siliti, da plačujejo za nekaj drugega, kot za tisto, za kar je natančno določena
                  RTV naročnina - to pa je za sistem RTV. To je popolnoma jasno! In prosim, vi
                  govorite, da se tudi Svet RTV s tem strinja. Oprostite, tudi jaz grem včasih na
                  Televizijo, ker sedim v nadzornem odboru RTV in od tam je prišla ta pobuda oziroma
                  oster protest, kdo se je spomnil te rešitve. Zato, oprostite, da tudi jaz povem,
                  da slišim, kako Televizija ali Radio razmišljata o teh zadevah.</p>
               <p>In še enkrat pravim: gre tudi za ustavno sporno rešitev. To je vprašanje. Jaz
                  nisem nič proti filmu; pravim samo, da naj se film financira - če je treba še več
                  denarja - iz proračuna, toda ne pa iz tega, ki ga gledalci in poslušalci dajejo -
                  in kjer se naročnina tudi kar pridno dviguje - za sistem RTV. To je strogo
                  namensko zbiranje denarja - tako jaz razumem to stvar. Tam pa je drugo: proračun
                  naj da; in če se bomo tu odločili, da damo več, bomo dali za film še več - ni
                  nobene težave. Hvala lepa.</p>
            </sp>
            <sp xml:id="SDZ1-Redna-18-1994-03-08.sp260">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika na repliko; najprej gospod Jelinčič, potem pa dobi repliko
                  gospod Janez Podobnik. Jaz pa vas obveščam, da bomo tako, kot smo to točko začeli,
                  to točko danes tudi končali, zaradi tega, da bo potem zakon pripravljen še v toku
                  te seje za tretjo obravnavo.</p>
               <p>Prosim, gospod Jelinčič.</p>
            </sp>
            <sp xml:id="SDZ1-Redna-18-1994-03-08.sp261">
               <speaker>ZMAGO JELINČIČ:</speaker>
               <p>Gospod Polajnar, verjetno me niste dovolj dobro poslušali, kajti na začetku sem
                  povedal, da sredstva od deleža naročnine TV Slovenija namenja bogatitvi TV
                  programov - torej jih namenja televizijski filmski produkciji, ne filmski
                  produkciji, ampak televizijski filmski produkciji. In če vam termin "televizijski
                  film" in "celovečerni film" ni jasen, ga lahko tukaj tudi pojasnim, vendar bi za
                  to potrebovali veliko časa. Hvala.</p>
            </sp>
            <sp xml:id="SDZ1-Redna-18-1994-03-08.sp262">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika na repliko na repliko. Izvolite, gospod Polajnar.</p>
            </sp>
            <sp xml:id="SDZ1-Redna-18-1994-03-08.sp263">
               <speaker>IGNAC POLAJNAR:</speaker>
               <p>Gospod Jelinčič, lahko povem, da se na film tudi malo spoznam, ker sem to včasih
                  malo zase, za hec te stvari študiral. Ločim med celovečernim filmom in
                  televizijskim filmom. Torej vam povem, da ta filmski sklad ne govori o
                  televizijskem filmu; prosim, govorimo stvari jasno.</p>
            </sp>
            <sp xml:id="SDZ1-Redna-18-1994-03-08.sp264">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Janez Podobnik.</p>
            </sp>
            <sp xml:id="SDZ1-Redna-18-1994-03-08.sp265">
               <speaker>JANEZ PODOBNIK:</speaker>
               <p>Spoštovani! Še enkrat bi rad povedal, da ta amandma, ki je bil vložen, nikakor ne
                  pomeni, da ne bo prišlo do nekega dobrega sodelovanja med npr. Televizijo, Svetom
                  RTV in tem novim skladom. Nikakor to ne pomeni! Mislim, da je tu nesporazum.
                  Poglejte! Bistvo tega amandmaja, ki smo ga ne vedoč eden za drugega pač vložili in
                  ga je podpisalo 20 poslancev, je v tem, da ta rešitev, da bi tudi v zakonu pisalo,
                  da Sklad pridobiva sredstva za izvajanje dejavnosti tudi iz deleža naročnine TV
                  Slovenija za bogatenje programa nacionalne televizije, da je po  našem mnenju
                  nekako z vidika civilno pravnega razmerja med naročnikom in javnim Zavodom RTV
                  Slovenija,</p>
               <p>sporen. To je bistvo. Jaz sem pa trdno prepričan, da bo prišlo med novim Svetom
                  RTV-ja, med sedanjim direktorjem RTV-ja in lahko tudi bodočim direktorjem RTV-ja
                  do ustvarjalnega sodelovanja s tem skladom. In tudi prav na tej točki tega deleža
                  naročnine, ki je namenjena bogatenju programa televizije, bo po mojem mnenju
                  prišlo do sodelovanja, kajti interni akti jim to omogočajo. Samo to ni materija,
                  ki bi šla v zakon. Samo v tem je problem. Mislim, da je škoda, da se tukaj
                  praktično zapletamo za en problem, ki sploh ni sporen. To ne more soditi v zakon.
                  O teh stvareh se bosta dogovarjala novi Svet RTV in novi upravni odbor sklada.</p>
            </sp>
            <sp xml:id="SDZ1-Redna-18-1994-03-08.sp266">
               <speaker>PODPREDSEDNIK VLADIMIR TOPLER:</speaker>
               <p>Ali je replika, gospod Jelinčič? Izvolite. Mislil sem, da ste se javili k
                  razpravi, gospod Peršak.</p>
            </sp>
            <sp xml:id="SDZ1-Redna-18-1994-03-08.sp267">
               <speaker>ZMAGO JELINČIČ:</speaker>
               <p>V 9. členu je jasno povedano, od kod sklad dobiva sredstva za izvajanje
                  dejavnosti. To pomeni, da od tam lahko dobiva sredstva. Vendar pa ni nujno, da
                  mora dobivati od tam sredstva. In jaz sem povedal, da je to samo okvirni program,
                  potem se pa dogovorijo televizijci in ostali o tem, ali bodo dajali. Ravno tako,
                  kot sem rekel, bi morale potem mednarodne ustanove in organizacije protestirati in
                  sprožiti mednarodni spor zaradi tega, ker je to v zakonu. To je samo klavzvula, ki
                  govori, od kod lahko ta sklad dobiva sredstva.</p>
            </sp>
            <sp xml:id="SDZ1-Redna-18-1994-03-08.sp268">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak in potem gospa Omanova.</p>
            </sp>
            <sp xml:id="SDZ1-Redna-18-1994-03-08.sp269">
               <speaker>ANTON PERŠAK:</speaker>
               <p>Spoštovane poslanke in poslanci. En del tega, kar sem hotel povedati, je zdaj že
                  povedal gospod Jelinčič. Namreč, če ne verjamete, lahko vprašate za mnenje
                  sekretariat. Dejansko govori ta člen o možnih in logičnih virih; ne govori o
                  obveznih virih. Obvezni vir je samo proračun, ki je določen v 8. členu zakona.
                  Logični vir pa je tudi televizija, zato, ker bo televizija tudi vrtela slovenske
                  filme. In bo najbrž zainteresirana za to, da se snemajo slovenski filmi in bo
                  verjetno tako, kot pravi gospod Podobnik, zainteresirana, da na nek način vpliva
                  na produkcijo in na program. Če pa televizija ne bo imela tega interesa, pa 20 let
                  ne more nihče zahtevati od nje, da da kakršenkoli tolar za slovenski film; na
                  podlagi tega člena ne. Samo njen interes jo lahko pripelje v pogajanja s skladom
                  in v dogovor o deležu. To ni  obvezujoče. Kateri zakon pa lahko prisili nekoga, da
                  bo darila dajal nekemu skladu, recimo, ali pa nekaj podobnega. Tukaj gre poleg
                  tiste mednarodne, tudi za darila, za volila itn. Hvala.</p>
            </sp>
            <sp xml:id="SDZ1-Redna-18-1994-03-08.sp270">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Omanova se odpoveduje. Prosim, gospod Kopač.</p>
            </sp>
            <sp xml:id="SDZ1-Redna-18-1994-03-08.sp271">
               <speaker>JANEZ KOPAČ:</speaker>
               <p>Hvala lepa. Dejansko je res, da je ta četrta alinea neoperativna. Vendar menim, da
                  je malo nerodno zapisana in zaradi tega tudi iritira ali pa spodbuja vse te
                  razprave. Dejansko je vsaj navzven podobna tisti določbi v prvi obravnavi predloga
                  zakona o zdravstvenem skladu, ki sem mu jaz zelo nasprotoval. Jaz sem prvotno
                  mislil glasovati proti temu amandmaju zato, da ne bi oviral sprejema tega zakona
                  oziroma njegovega prehoda iz druge v tretjo fazo oziroma iz druge v tretjo
                  obravnavo, ker je ta alinea nekoristna in neškodljiva. Je pa nerodno zapisana.
                  Sedaj, ko pa je bil sprejet - po nesreči, ali pa z zavestnim preudarkom - amandma
                  k 2. členu, ki je 2. člen črtal, pa menim, da bi bilo pravzaprav, ali pa vsaj jaz
                  sam bom glasoval za ta amandma in menim, da je do tretje obravnave potem čas, da
                  se ga napiše tako, da bo dejansko v njem zapisano to, kar je bilo z njim tudi
                  mišljeno - vsaj po obrazložitvah sodeče - kar pomeni, da sklad pridobiva sredstva
                  "lahko" tudi <stage>(seveda potem na podlagi pogodbe)</stage> iz deleža naročnine
                  TV Slovenija za bogatenje programa nacionalne televizije. Seveda bi bilo to prav
                     <stage>(in jaz za to sem)</stage>, da pridobiva sredstva na podlagi pogodbe o
                  koprodukciji ali kakorkoli že, je pa sedaj ta člen narobe ali pa narodno zapisan.
                  In iz teh operativnih razlogov, ki sem jih prej omenil, torej sprejetja amandmaja
                  k 2. členu, bom jaz glasoval za ta amandma, za črtanje četrte alinee prvega
                  odstavka 9. člena. Hvala lepa.</p>
            </sp>
            <sp xml:id="SDZ1-Redna-18-1994-03-08.sp272">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Jelinčič.</p>
            </sp>
            <sp xml:id="SDZ1-Redna-18-1994-03-08.sp273">
               <speaker>ZMAGO JELINČIČ:</speaker>
               <p>Vsake toliko časa, ko govori gospod Kopač, se mi poraja dvom o njegovi kompetenci
                  na področju ekonomije. Namreč, če črtamo četrto alineo, onemogočimo tudi kakršen
                  koli podpis pogodbe o koprodukciji ali kaj podobnega, zato ker je RTV navedena. In
                  če tukaj notri ne bo tega RTV, potem ne moremo tega upoštevati, ker zakon tega ne
                  dovoljuje, gospod Kopač.</p>
            </sp>
            <sp xml:id="SDZ1-Redna-18-1994-03-08.sp274">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika je. Izvolite gospod Kopač.</p>
            </sp>
            <sp xml:id="SDZ1-Redna-18-1994-03-08.sp275">
               <speaker>JANEZ KOPAČ:</speaker>
               <p>Hvala za besedo. Gospod Jelinčič, jaz vem, da se vam gre zelo za ta zakon. Saj je
                  prav. Ampak to, kar ste pa sedaj rekli, je pa res nonsens. Navsezadnje, če bi že
                  bil kdo hud formalist, bi rekel, saj tam v zadnji alinei, torej peti, piše "in iz
                  drugih virov". In ti drugi viri so seveda od svetovnih, planetarnih do
                  RTV-jevskih. Ampak, seveda če zakon nekaj ne dovoljuje, pa to avtomatično ni
                  prepovedano. Nikakor ne. Seveda, vse kar ni prepovedano, je dovoljeno - in to od
                  leta 1989 dalje, ko smo amandmirali bivšo ustavo iz leta 1974. Skratka, ta vaš
                  nastop tokrat je bil pa res brez logične podlage. Hvala lepa.</p>
            </sp>
            <sp xml:id="SDZ1-Redna-18-1994-03-08.sp276">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Baškovič, prosim.</p>
            </sp>
            <sp xml:id="SDZ1-Redna-18-1994-03-08.sp277">
               <speaker>MILAN BAŠKOVIČ:</speaker>
               <p>Hvala lepa. Bil sem nekako pozvan, da tudi mnenje povem o tem problemu. Mislim, da
                  je dobro, da se v to pogolobimo, da ne bo zopet zahteve po obvezni razlagi čez
                  toliko in toliko mesecev, kaj to sploh pomeni. Namreč, cel ta člen dejansko ni
                  dobro napisan. Strinjam se s tem, da je to nekoliko ponesrečena dikcija. Če bereš
                  tako, kot bereš normo zakona, je to obveznost: "Sklad pridobiva sredstva iz deleža
                  naročnine". Seveda je pa defektno v tem, ker ne pove, kakšen je ta delež, kdo ga
                  določi, kako se določi. Že, zato je taka norma pravzaprav problematična. Če se pa
                  tolmači, da je to samo možen vir, seveda je pa potrebno potem nekoliko drugače
                  zastaviti in drugače napisati. Možen vir je pa pravzaprav vsak tudi izven tega,
                  tudi ta drugi vir na koncu, ko to beremo. In če razumemo pa tako, da tukaj bo pa
                  morala sedaj RTV reagirati in bo morala pogodbo sklepati, da bo neki delež dala,
                  je pa zopet, po ovinku, obveznost; samo ni pa kvantificirana. S tega vidika res ta
                  stvar ni dobra. In če je mišljeno to, da je to samo napotek za sporazumevanje, kot
                  je tam za mednarodne in druge ustanove, kjer gotovo neko sporazumevanje, pa neki
                  vir, ki bo nekako prišel, glede na konkretne posle, bi tudi tukaj moralo biti to
                  nekako izjasneno, napisano tako, da bi bilo razumeti, da to ni direktna zakonska
                  obveznost. Ker lahko se čez čas pojavi RTV, pa pravi, jaz to razumem samo kot
                  obveznost, kot so v tem protestu napisali. So že tako razumeli. Ali bi pa nekdo
                  drug rekel, saj vi se lahko pogajate, ampak se pa morate pogajati o nekem deležu.
                  Ali bo pa nekdo rekel, se ni treba nič pogajati, pa ravno tako ustrežete zakonu.
                  Mislim, tako ne moremo pustiti. To je res treba opozoriti. In bi se kazalo o tej
                  alinei res pogovoriti: ali oblikovati tako, da bo jasna, pa napeljati potem na
                  pogodbeno realiziranje, ali pa jo enostavno res dati med druge vire, ki itak so
                  možni; ni potrebno niti posebej o tem govoriti, če je tako mišljeno. To je samo
                  moje mnenje o tem. Hvala lepa.</p>
            </sp>
            <sp xml:id="SDZ1-Redna-18-1994-03-08.sp278">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Omanova.</p>
            </sp>
            <sp xml:id="SDZ1-Redna-18-1994-03-08.sp279">
               <speaker>IRENA OMAN:</speaker>
               <p>Hvala lepa. Spoštovani! Jaz se opravičujem, mogoče bom preveč predrzna, ampak imam
                  občutek, da naš Sekretariat za zakonodajo ne misli več s svojo glavo. Trikrat ali
                  štirikrat ste študirali ta zakon in do zdaj seveda niste ugotovili, da je z 9.
                  členom kaj narobe. Zdaj pa kar naenkrat, ko se je pojavil amandma, pa člen ni več
                  ustrezen.</p>
               <p>In če smem še na gospoda Polajnarja, še od prej; jaz vas nisem razumela, ali ste
                  film študirali, ali ste pri filmu statirali, ni mi bilo čisto jasno. Zagotovo mi
                  je pa jasno nekaj, da produkcija TV filma mora biti v interesu televizije in po
                  mojih informacijah je. Vem pa, da del televizije je pa proti temu. Od koga ste pa
                  vi dobili ta amandma oz. to sugestijo, pa jaz ne vem oz. si lahko samo mislim.</p>
               <p>Jaz bom glasovala proti temu amandmaju.</p>
            </sp>
            <sp xml:id="SDZ1-Redna-18-1994-03-08.sp280">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Oman. Glede sekretariata bi jaz poudaril samo to, da je gospod
                  Peršak pozval predstavnika sekretariata in predstavnik sekretariata je pač povedal
                  mnenje, na katerega je moral odgovoriti.</p>
               <p>Najprej ima repliko gospod Ignac Polajnar, potem pa dajem besedo gospodu
                  Peršaku.</p>
            </sp>
            <sp xml:id="SDZ1-Redna-18-1994-03-08.sp281">
               <speaker>IGNAC POLAJNAR:</speaker>
               <p>Hvala lepa. Kolegici Omanovi bom samo rekel, da razlikujem med televizijskim
                  filmom in pa filmom, o katerem ta zakon govori. In samo to hočem, da se
                  razloči.</p>
            </sp>
            <sp xml:id="SDZ1-Redna-18-1994-03-08.sp282">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak, prosim.</p>
            </sp>
            <sp xml:id="SDZ1-Redna-18-1994-03-08.sp283">
               <speaker>ANTON PERŠAK:</speaker>
               <p>Poglejte, ne želim oporekati sekretariatu in mislim, da je treba prisluhniti temu,
                  kar je rekel - vendar je treba nekaj gledati. Ta člen govori o različnih možnih
                  virih sredstev. Nedvomno je nekaj, da je člen napisan tako, kot ga pač razumemo
                  tisti, ki ga razumemo benevolentno. Zakaj? Zaradi tega, ker govori o dveh virih,
                  ki jima nedvomno ni mogoče ukazati, da morata dajati sredstva za ta zakon oziroma
                  govori o štirih takih virih, kot pravi gospod Potrč. Samo en vir je, ki je tukaj
                  obvezen, to je proračun. Ta je pa že na ta obvezen način tudi v 8. členu
                  opredeljen. Medtem, tako kot pravi gospod Jelinčič, iz tega je mogoče razumeti
                  intencijo predlagatelja zakona, da gre za možne vire, ne pa za obvezne vire. Ker
                  ne moremo nobeni mednarodni ustanovi ukazati, da mora financirati naš filmski
                  sklad, ne moremo nobenega državljana Slovenije prisiliti, da mora dajati darila
                  temu skladu, ampak smo dali s tem zakonom na nek način pooblastilo skladu, da pa
                  poskuša pridobiti darila, dotacije, se pogovoriti s televizijo o možnem
                  sofinanciranju filmskega programa itd. To pooblastilo mu pa dajemo, to je pa
                  res.</p>
               <p>Sedaj, ali je to napačno napisano, pa zakaj do sedaj nismo opazili, da je napačno
                  napisano, je sedaj drugo vprašanje. Ampak smisel člena je pa nedvomno tak. Ne more
                  biti drugačen, ker bi bilo popolnoma nelogično, če bi mi obvezujočo normo pisali
                  na ta način. Hvala lepa.</p>
            </sp>
            <sp xml:id="SDZ1-Redna-18-1994-03-08.sp284">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Dimitriju Ruplu. Prosim vse poslanke in poslance,
                  da ostanete v dvorani, da bomo zagotovili sklepčnost, da bomo to točko danes lahko
                  zaključili, da bomo potem lahko zakon jutri sprejemali tudi v tretji obravnavi.
                  Izvolite gospod.</p>
            </sp>
            <sp xml:id="SDZ1-Redna-18-1994-03-08.sp285">
               <speaker>DR. DIMITRIJ RUPEL:</speaker>
               <p>Gospod predsedujoči, spoštovane kolegice in kolegi! Gospod Polajnar, ne vem iz
                  kakšnega razloga, skuša zavarovati televizijo pred škodljivimi vplivi filma. Rad
                  bi ga opozoril na to, da je najbrž vendarle kdaj bral in slišal za to, da
                  televizija in filmski studiji skupaj proizvajajo in skupaj snemajo filme. Celo pri
                  nas smo imeli nek ponesrečen primer sodelovanja med televizijo in filmskim
                  studijem <stage>(to je bila Dražgoška bitka itd.)</stage>. Veliko producentov
                  danes združuje sredstva filmskih študijev in televizijskih študijev zaradi tega,
                  ker so pač filmski projekti zelo dragi. In se recimo snema televizijska
                  nadaljevanka v petih, šestih, devetih, ne vem kolikih delih; iz tega se potem
                  posname film in se ga komercializira kot dveurni film za predvajanje v
                  kinodvoranah. Tako, da bi rekel, da so tu te stvari niti ne samo poznavalcem,
                  ampak tudi običajnim ljudem, ki jih te stvari zanimajo, jasne. Sodelovanje med
                  televizijo in filmskim skladom bi bilo zelo zaželjeno, še posebej zaradi tega, ker
                  nimamo na odmet niti denarja, niti kadrov, niti tehnike, niti ničesar.</p>
               <p>Ta člen govori o tem, da se spodbudijo zastopniki RTV oziroma televizije in
                  filmskega sklada, da skupaj poskušajo nekaj storiti v dobro slovenskega filma.
                  Hvala lepa.</p>
            </sp>
            <sp xml:id="SDZ1-Redna-18-1994-03-08.sp286">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Nace Polajnar.</p>
            </sp>
            <sp xml:id="SDZ1-Redna-18-1994-03-08.sp287">
               <speaker>IGNAC POLAJNAR:</speaker>
               <p>Hvala lepa. Se opravičujem, gospod Rupel, jaz se s tem popolnoma strinjam. Saj
                  tudi jaz vem, da bo do tega sodelovanja prišlo. Ampak jaz hočem jasna razmerja! In
                  ta zakon mora k temu tudi prispevati. V Sloveniji smo vendar delali filme, pri
                  katerih se ni vedelo, kdo je kaj plačal, koliko je dal in zakaj se potem stvari
                  tudi niso odvile do konca. Ljudje božji, za to gre! Prosim, ne se tu sprenevedati!
                  In jaz seveda ne bi rad, da bi RTV naročniki rekli, "ali smo mi sedaj financirali
                  to propadlo podjetje"? Oprostite, no! - Hvala lepa.</p>
            </sp>
            <sp xml:id="SDZ1-Redna-18-1994-03-08.sp288">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne vidim nobenega razpravljavca več, prehajamo na glasovanje.</p>
               <p>Glasujemo o amandmaju k 9. členu, ki ga predlagata dve skupini poslancev.
                  Ugotovimo sklepčnost! <stage>(49 prisotnih.)</stage></p>
               <p>Kdo je za amandma? <stage>(21 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da amandma ni bil sprejet.</p>
               <p>In sedaj dajem na glasovanje 9. člen. Ugotovimo sklepčnost! <stage>(47
                     prisotnih.)</stage></p>
               <p>Kdo je za sprejem 9. člena? <stage>(33 poslancev.)</stage> Je kdo proti?
                     <stage>(10 poslancev.)</stage></p>
               <p>Ugotavljam, da smo 9. člen sprejeli.</p>
               <p>V razpravo dajem 20. člen in amandma Vlade Republike Slovenije k 20. členu;
                  matično delovno telo amandmaja ne podpira. Ali želi kdo besedo?
                     <stage>(Ne.)</stage></p>
               <p>Glasujemo o amandmaju k 20. členu.</p>
               <p>Ugotovimo sklepčnost! <stage>(43 prisotnih.)</stage> Prosim, če lahko pokličete,
                  če je še kdo v avli, da zagotovimo prisotnost in da bomo lahko danes končali drugo
                  obravnavo tega zakona in da bomo lahko jutri nadaljevali. Ugotovimo sklepčnost!
                     <stage>(49 prisotnih.)</stage></p>
               <p>Kdo je za amandma k 20. členu? <stage>(10 poslancev.)</stage> Je kdo proti?
                     <stage>(27 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 20. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta člen sprejeli.</p>
               <p>V razpravo dajem vse preostale člene, h katerim so bili vloženi amandmaji. Želi
                  kdo besedo? Če ne, bomo o njih glasovali. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo vse ostale člene sprejeli.</p>
               <p>V razpravo dajem naslov zakona. Želi kdo besedo? <stage>(Ne.)</stage> Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo tudi naslov zakona sprejeli.</p>
               <p>Moramo pa sprejeti še predlog sklepa: "Predlog zakona za tretjo obravnavo pripravi
                  predlagatelj tako, da bo do nadaljevanja te seje lahko o predlogu zakona, v skladu
                  z drugim odstavkom 196. člena poslovnika, podalo mnenje matično delovno telo."
                  Takšen sklep dajem na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo takšen sklep sprejeli.</p>
               <p>Prosim, gospod dr. Rupel.</p>
            </sp>
            <sp xml:id="SDZ1-Redna-18-1994-03-08.sp289">
               <speaker>DR. DIMITRIJ RUPEL:</speaker>
               <p>Se opravičujem. Jaz bi prosil člane odbora, če bi se lahko jutri dobili ob 9.30
                  uri, pred začetkom zasedanja, da bi to stvar naredili - recimo v sobi 58.</p>
            </sp>
            <sp xml:id="SDZ1-Redna-18-1994-03-08.sp290">
               <speaker>PODPREDSEDNIK VLADIMIR TOPLER:</speaker>
               <p>Gospod dr. Dimitrij Rupel, dovolite, da še jaz pred vami podam eno obvestilo.</p>
               <p>Seja se bo jutri nadaljevala ob 17. uri popoldan do 21. ure. <stage>(Protest iz
                     dvorane.)</stage></p>
            </sp>
            <sp xml:id="SDZ1-Redna-18-1994-03-08.sp291">
               <speaker>DR. DIMITRIJ RUPEL:</speaker>
               <p>Potem boste pa dobili pisno. Hvala.</p>
            </sp>
            <sp xml:id="SDZ1-Redna-18-1994-03-08.sp292">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice in kolegi! Jaz s tem prekinjam to točko dnevnega reda. Sejo
                  nadaljujemo jutri ob 17. uri do predvidoma 21. ure. Vsem želim prijeten večer.
                     <stage>(Oglašanje iz dvorane)</stage></p>
            </sp>
            <sp xml:id="SDZ1-Redna-18-1994-03-08.sp293">
               <speaker>ŽARKO PREGELJ:</speaker>
               <p>Spoštovani! Predlagam proceduralno, da zbor odloči o tem, ali se jutri popoldan
                  seja nadaljuje. Namreč, dejstvo je, da so v tem obdobju sklicani zbori po
                  krajevnih skupnostih za določitev referendumskih območij, kjer poslanci
                  sodelujemo. Menim, da je to diverzija na te zbore. Kajti, kot veste, so krajani v
                  krajevni skupnosti dokaj dezorientirani in radi vidijo, da pride kdo in jim pove
                  iz prve roke. Zato menim, da jutri ni čas za nadaljevanje seje zbora v večernih
                  urah. Zahtevam, da da predsedujoči to na glasovanje, da zbor odloči.</p>
            </sp>
            <sp xml:id="SDZ1-Redna-18-1994-03-08.sp294">
               <speaker>PODPREDSEDNIK VLADIMIR TOPLER:</speaker>
               <p>Jaz bom dal, seveda. Čeprav sem sejo zaključil, da ne bomo, ker se je gospod
                  Pregelj že prej javil. Jaz bi vas prosil, da zasedete svoja mesta. Dal bom takšen
                  predlog na glasovanje, vendar vas moram obvestiti, da mi imamo sprejet okviren
                  program dela, da imamo proračun, da imamo sklic delovnih teles in da moramo to
                  sejo zaključiti; imamo pa še dosti točk dnevnega reda. Strinjam se z gospodom
                  Pregljem, samo dajte predlog, kdaj potem sejo nadaljujemo, da bom lahko danes
                  obvestil kolegice in kolege. Sklicani so odbori.</p>
               <p>Jaz dajem proceduralni sklep, ki ga je dal gospod Žarko Pregelj, da seje ne
                  nadaljujemo jutri ob 17. uri <stage>(boste obveščeni, kdaj se bo nadaljevala
                     seja)</stage> na glasovanje.      </p>
               <p><stage>(Več glasov iz dvorane)</stage> Gospod Pregelj je dal proceduralen predlog,
                  da seje jutri ne nadaljujemo ob 17. uri; vas bomo pa obvestili, kdaj bomo
                  nadaljevali. Jaz pa opozarjam še enkrat, da imamo sklicane odbore in da imamo
                  okviren program dela. Ugotovimo sklepčnost! <stage>(48 prisotnih.)</stage></p>
               <p>Kdo je za to, da seje jutri ob 17. uri ne nadaljujemo? <stage>(33
                     poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da torej seje jutri ne bomo nadaljevali. O nadaljevanju seje boste
                  obveščeni.</p>
               <p>S tem sejo zaključujem!</p>
            </sp>
            <stage type="time">(SEJA JE BILA PREKINJENA 8. MARCA 1994 OB 19.12 URI IN</stage>
         </div>
      </body>
   </text>
</TEI>