<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-12-1993-09-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8713F7CE556168B0C1257832004838F9</idno>
               <idno type="URI">8713F7CE556168B0C1257832004838F9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-12-1993-09-30.DZ" n="12">
               <name>Redna</name>
               <date when="1993-09-30"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-12-1993-09-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 30. SEPTEMBRA 1993 OB 10.12 URI)</stage>
            <sp xml:id="SDZ1-Redna-12-1993-09-30.sp1">
               <speaker>PODPREDSEDNIK DR. LEV KREFT:</speaker>
               <p>Samo obvestilo. Komisija za poslovnik še dela in bo v kratkem končala, tako da vas prosim, da, ali je že končala? Dobro, potem pa, čim boste zasedli svoja mesta, bomo začeli.</p>
               <p>Spoštovani kolegi poslanci, prosim, da greste na svoja mesta, da bomo lahko začeli z današnjim zasedanjem.  </p>
               <p>Spoštovane kolegice poslanke, kolegi poslanci, gospe in gospodje. Pričenjamo z drugim nadaljevanjem 12. seje Državnega zbora Republike Slovenije, torej že tretji dan zasedamo. Obveščen sem, da so zadržani in se današnje seje ne morejo udeležiti naslednje poslanke in poslanci: dr. Dušan Bavdek, Feri Horvat, Mateja Kožuh-Novak, dr. Janko Predan, dr. Bojan Korošec, dr. Vladimir Topler, gospod Janez Podobnik vidim da je tu, dr. Dimitrij Rupel, Miroslav Geržina se je opravičil za dopoldanski del seje, Ivan Sisinger za popoldanski del seje, mag. Jože Protner za popoldanski del seje, Jurij Malovrh za popoldanski del seje, gospa Breda Pečan bo kako uro manjkala, kakor je najavila. Povedati moram seveda, da vse te dneve nismo javno opravičevali gospoda Boruta Pahorja, ki pa je v parlamentarni delegaciji in je iz znano opravičljivih razlogov odsoten.</p>
               <p>Kot vidite, bom dopoldanski del seje vodil sam, popoldanskega kolega, gospod Miroslav Mozetič. Iz števila opravičenih vidite, da je sklepčnost lahko ogrožena, zato vas prosimo, da se redno udeležujete zasedanja, da ne zapuščate dvorane v času, ko delamo. Za jutri je najavljenih prav tako že nekaj opravičil, za katera smo ugotovili, da imajo opravičeno podlago. Zato smo se odločili, da jutri delamo od 10.00 do 13.00 ure, ko bo sejo vodil kolega, gospod Miroslav Mozetič, da naredimo enourni odmor za kosilo in da nato delamo samo od 14.00 do 16.00 ure, ko bi sejo vodil sam. Mislim, da je to sprejemljivo. Seveda pa to pomeni, da bi v tem času, ko delamo, jutri morali vzdrževati sklepčnost, tako da bomo opravili toliko, da bo naslednji teden za vse nas predvidljivo lažji in da bomo sejo zaključili.</p>
               <p>Prosim, če sprejmete vsa ta obvestila. Najprej ugotovimo, še dodatno opravičilo, gospod Jagodnik se je opravičil za popoldanski del seje. Torej, opozoril več kot dovolj za današnje delo.</p>
               <p>Prosim, da ugotovimo prisotnost v dvorani. <stage>(70 prisotnih.)</stage> Hvala lepa. Ugotavljam, da je navzočnost 70 poslank in poslancev, tako je zbor sklepčen in lahko odloča.</p>
               <p>Na to sejo so bili vabljeni predstavniki Vlade Republike Slovenije in jih lepo pozdravljam. Današnje nadaljevanje seje bomo pričeli z 8. točko dnevnega reda, torej z nadaljevanjem te 8. točke dnevnega reda, nato pa po dnevnem redu naprej.</p>
               <p>Predlagam torej, da preidemo na nadaljevanje <title>8. TOČKE DNEVNEGA REDA</title>,  to je na obravnavo <title>PREDLOGA ZAKONA O DRUŽBI ZA IZGRADNJO AVTOCEST PO HITREM POSTOPKU</title>.</p>
               <p>Zbor je to točko obravnaval v torek, dne 28.9.1993. Ker je bilo  s strani poslank in poslancev k predlogu zakona vloženih večje število amandmajev, je zbor sklenil, da to točko prekine in je zadolžil matično delovno telo, Odbor za infrastrukturo in okolje, da do amandmajev zavzame svoje stališče in o tem poroča zboru. Dodatno poročilo odbora ste prejeli. Želi poročevalec odbora besedo? <stage>(Ne.)</stage> Želi besedo predstavnik Vlade? <stage>(Ne.)</stage> Torej lahko preidemo v okviru hitrega postopka k obravnavi tega zakona, smiselni obravnavi tega zakona v drugi obravnavi.</p>
               <p>Prejeli ste dodatni pregled amandmajev, to je novi pregled amandmajev, z datumom 28.9.1993, k predlogu zakona o izgradnji avtocest - hitri postopek. Prepoznali ga boste že po tem, da že k naslovu zakona ima dva amandmaja, razlika od prejšnjega je amandma za naslov zakona o družbi Staneta Kavčiča za avtoceste v Republiki Sloveniji. Po tem se razlikuje od prvega pregleda. Ta pregled je dodaten, vendar je popoln. Torej samo s tem pregledom je dovolj osnove, da se lahko orientirate pri glasovanju. Imate vsi ta dokument pri roki? Če ga kdo nima, prosim, da se mu ga nabavi, da bomo lahko prešli h glasovanju o amandmajih. Ste vsi opremljeni? Nihče se ne javlja.</p>
               <p>Torej predlagam, da preidemo na obravnavo po posameznih členih. Glede na to, da je amandmajev veliko, ne bom predlagal nobenih omejitev, saj je členov malo.</p>
               <p>Prehajamo torej k 1. členu in v obravnavo dajem 1. člen zakona. K temu členu smo prejeli amandma Odbora za infrastrukturo in okolje, ki glasi, 1. člen zakona glasi: "S tem zakonom se ureja vprašanja v zvezi z načinom ustanovitve in delovanje družbe za avtoceste v Republiki Sloveniji. Vlada amandma podpira. Želi kdo razpravljati o 1. členu zakona in o vloženem amandmaju? Ugotavljam, da nihče in prehajam h glasovanju, najprej o amandmaju, ki je bil vložen. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(65 poslancev.)</stage> Je kdo proti? <stage>(Nihče.)</stage></p>
               <p>Hvala lepa. Amandma smo sprejeli.</p>
               <p>Zdaj prehajamo h glasovanju o 1. členu v celoti, celotni amandma nadomešča 1. člen v celoti, torej ni potrebno glasovati še o 1. členu v celoti, ker v njem ni nobenega drugega besedila od tega, ki smo ga zdaj sprejeli z amandmajem.</p>
               <p>Prehajam torej k 2. členu zakona, v poglavju Ustanovitev družbe, je k 2. členu predlagan amandma, ki glasi: Spremeni se besedilo 2. člena zakona tako, da se glasi: "Družba je javno podjetje v obliki delniške družbe. Edini ustanovitelj je Republika Slovenija, ki jo zastopa Vlada Republike Slovenije." Predlagatelj amandmaja je Odbor za infrastrukturo in okolje. Vlada amandma podpira. Dajem v obravnavo 2. člen zakona, vključno z vloženim amandmajem. Kdo želi besedo? Ugotavljam, da nihče. Zaključujem razpravo.</p>
               <p>Prehajamo h glasovanju. Glasujemo o amandmaju. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(65 poslancev.)</stage> Je kdo proti? <stage>(1 poslanec.)</stage></p>
               <p>Glede na obvestilo, ki ste ga dobili včeraj, v takih primerih ne ponavljamo več glasovanj.</p>
               <p>Ugotavljam, da je bil amandma sprejet. S tem je bil sprejet tudi 2. člen, saj smo spremenili celotno besedilo 2. člena z izglasovanim amandmajem.</p>
               <p>Prehajamo k 3. členu - Dejavnost družbe. Na 3. člen so bili vloženi trije amandmaji. Prvi amandma glasi: Naslov poglavja "dejavnost družbe" se spremeni v "naloge družbe". Predlagatelj je Odbor za infrastrukturo in okolje. Vlada amandma podpira.</p>
               <p>Drugi amandma glasi: Za besedo "družba", se v prvem odstavku doda besedilo "opravlja finančni inženiring". Na koncu prvega odstavka se pika spremeni v vejico in se doda besedilo "skladno z odločitvami Državnega zbora Republike Slovenije." Predlagatelj je gospod Jože Jagodnik, Odbor za infrastrukturo in okolje amandma podpira, Vlada prav tako.</p>
               <p>Tretji amandma, besedilo drugega odstavka 3. člena se črta v celoti in se ga uvrsti v besedilo zakona kot tretji odstavek 5. člena. Predlagatelj je Odbor za infrastrukturo in okolje. Vlada amandma podpira.</p>
               <p>Dajem v razpravo amandmaje in 3. člen v celoti. Želi kdo besedo? Ker nihče ne želi besede, zaključujem razpravo in prehajam na glasovanje o amandmajih. Najprej dajem na glasovanje amandma k 3. členu, pod točko 1. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(64 poslancev.)</stage> Je kdo proti? <stage>(1 poslanec.)</stage>  Hvala lepa.</p>
               <p>Amandma je sprejet.</p>
               <p>Prehajamo na glasovanje o amandmaju pod številko 2. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(66 poslancev.)</stage> Je kdo proti? <stage>(Nihče.)</stage>  Hvala lepa.</p>
               <p>Ugotavljam, da je tudi 2. amandma je sprejet.</p>
               <p>Prehajamo na glasovanje o amandmaju pod številko 3. Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(67 poslancev.)</stage> Je kdo proti? <stage>(1 poslanec.)</stage>  Hvala lepa.</p>
               <p>Ugotavljam, da je tudi ta amandma sprejet.</p>
               <p>Zato lahko zdaj dam na glasovanje 3. člen v celoti, spremenjen v skladu z amandmaji, ki smo jih sprejeli. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(65 poslancev.)</stage> Je kdo proti? <stage>(1 poslanec.)</stage>  Hvala lepa.</p>
               <p>Ugotavljam, da je 3. člen sprejet.</p>
               <p>Prehajamo k 4. členu - Kapital družbe. K 4. členu sta bila vložena dva amandmaja. Prvi glasi: Drugi odstavek se črta in nadomesti z besedilom: "Država Slovenija kot ustanovitelj nastopa v družbi ves čas njenega trajanja kot edini lastnik". Predlagatelj - poslanska skupina Slovenske ljudske stranke. Odbor za infrastrukturo in okolje ne podpira, Vlada ne podpira amandmaja.</p>
               <p>In drugi amandma: Besedilo drugega odstavka 4. člena se nadomesti z novim besedilom, ki se glasi: "Pri spremembi osnovnega kapitala družbe, delež glasov, ki jih ima Republika Slovenija v skupščini družbe, ne sme pasti pod 51%". Predlagatelj je Odbor za infrastrukturo in okolje, Vlada amandma podpira.</p>
               <p>Dajem v obravnavo 4. člen z obema vloženima amandmajema. Kdo želi besedo? Prosim, gospod Ivan Oman izvolite.</p>
            </sp>
            <sp xml:id="SDZ1-Redna-12-1993-09-30.sp2">
               <speaker>IVAN OMAN:</speaker>
               <p>Gospod predsednik, spoštovane gospe in gospodje, poslanke in poslanci, čisto en majčken predlog imam. Prosim predlagatelja amandmaja, torej poslansko skupino Slovenske ljudske stranke, da za državo Slovenijo uporablja uradno ime te države, to je Republika Slovenija.</p>
            </sp>
            <sp xml:id="SDZ1-Redna-12-1993-09-30.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Žaro Pregelj, izvolite.</p>
            </sp>
            <sp xml:id="SDZ1-Redna-12-1993-09-30.sp4">
               <speaker>ŽARKO PREGELJ:</speaker>
               <p>Spoštovani! S predlogom gospoda Omana se strinjamo, to je bila pač nerodnost. Sicer bi pa želel pojasniti amandma poslanske skupine Slovenske ljudske stranke. Oblikovali smo ga na podlagi mnenj določenih strokovnjakov, ki ugotavljajo, da je v sedanjem trenutku zaradi možnih težav oziroma zaradi možnih, ne bom rekel zdaj korupcijskih zadev, ampak takih pogodb, ki bi se kasneje dolgoročno izkazale za Slovenijo manj ugodne oziroma ne bi prinesle tistega, kar bi prinesle, če bi Republika Slovenija kot ustanovitelj te družbe ostala ves čas trajanja te družbe njen edini lastnik.</p>
               <p>Namreč za kaj gre. Gre za to, da je v interesu naše države, da te ceste gradi, in sicer, da jih gradi čim več in vsaj toliko, kolikor je sposobna s pomočjo naših domačih podjetij. To se pa lahko omogoča zgolj na tak način, da v tej družbi nimajo pomembnega deleža pri odločanju tuje družbe oziroma tuje, bom rekel, cestno inženirske kompanije. V kolikor bo ta družba dala na trg svoje delnice, jasno, da jih lahko kupi kdor koli. Tisti pač, ki ima kapital in tisti, ki bo pač ponudil višjo ceno. Na ta način se jasno družba sicer na en način dokapitalizira, lahko se celo na videz omogoča hitrejša gradnja avtocest, toda za celotno družbo to utegne imeti manj ugoden vpliv, če ne bomo uspeli angažirati toliko naše gradbene operative, toliko naše gradbene industrije in s tem nekako zopet vzpodbuditi tisti investicijski krog v našem gospodarstvu, ki je zdaj omrtvičen.</p>
               <p>Zavedati se moramo, da je gradbeništvo pomemben segment našega gospodarstva in da kot tako pričakuje, da bo dobilo levji del pri gradnji avtocest. Brez dvoma bi s kakršnim koli večjim deležem tujih lastnikov te družbe prišli mogoče celo pod vpliv oziroma pod zahteve, da večji del oziroma da boljša dela opravljajo tuje družbe.</p>
               <p>Izkušnje s tujimi družbami v Sloveniji zaenkrat niso ugodne. In razlog, da smo to vložili, je tudi ta, da kljub temu, da je avtocestni odsek med Razdrtim in Čebulovcem praktično končan, razen dveh viaduktov, mi se že eno leto po tem avtocestnem odseku ne moremo voziti. In zadaj, vemo vsi, da so bile mahinacije, kdo je kriv, kdor ni kriv, v to se ne bomo spuščali, zato bodo verjetno druge instance. Dejstvo je, da ta država tistega cestnega odseka ne more uporabljati in ne more ga tržiti, in tam propada imetje.</p>
               <p>Zato predlagamo ta amandma in menimo, da bomo našli razumevanje. Hvala lepa.</p>
            </sp>
            <sp xml:id="SDZ1-Redna-12-1993-09-30.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja, prosim, gospod Kopše ima besedo.</p>
            </sp>
            <sp xml:id="SDZ1-Redna-12-1993-09-30.sp6">
               <speaker>JOŽEF KOPŠE:</speaker>
               <p>Gospe in gospodje, poslanska skupina Slovenske nacionalne stranke v celoti podpira amandma Slovenske ljudske stranke in tudi obrazložitev, ki je bila malo prej dana. Hvala.</p>
            </sp>
            <sp xml:id="SDZ1-Redna-12-1993-09-30.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič, prosim.</p>
            </sp>
            <sp xml:id="SDZ1-Redna-12-1993-09-30.sp8">
               <speaker>MIROSLAV MOZETIČ:</speaker>
               <p>Hvala za besedo. Kolegice, kolegi! Jaz ne bom podprl amandmaja, ampak se mi zdi, da se nekako meša, kot edinega ustanovitelja pa edinega lastnika. Prej smo nekje govorili, da je država, naša republika edini ustanovitelj. Govorimo v drugih določbah, da delež Republike Slovenije ne sme nikjer pasti pod 51%, če pa govorimo o edinem lastniku, potem moramo pač zakon tako koncipirati, da je potem 100% lastnik, ker edini lastnik je 100% lastnik. Tako da se mi zdi ta amandma Slovenske ljudske stranke nekoliko v nasprotju z ostalimi določbami in ga jasno ne podpiram.</p>
            </sp>
            <sp xml:id="SDZ1-Redna-12-1993-09-30.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, gospod Franc Zagožen, prosim.</p>
            </sp>
            <sp xml:id="SDZ1-Redna-12-1993-09-30.sp10">
               <speaker>DR. FRANC ZAGOŽEN:</speaker>
               <p>Spoštovani! Zakon bi seveda lahko bil koncipiran tudi tako, da se ustanavlja kot javno podjetje, katerega lastnik je Republika Slovenija. Mislim, da je tudi ta rešitev možna. Meni se zdi kar nekoliko škandalozno to, kar se je zgodilo, da se je pred razpravo o tem zakonu v slovenskem časopisu pojavil članek, sugestiven članek nekega tujega konzorcija, avstrijskega v tem primeru, ki poskuša pripraviti slovensko javno mnenje, najbrž tudi parlament, da bi sprejeli že vnaprej pravzaprav njihovo ponudbo, da gradijo avtoceste v Sloveniji. Tam je dovolj jasno najbrž izražen njihov namen in interes in strinjam se, da bi, če bi dosegli svoj cilj in pretežni del gradili ceste v Sloveniji tujci, dejansko prišlo do uvoza tuje brezposelnosti v Slovenijo, naša je pa tukaj dovolj. In zato, da bi dosegli večjo preglednost nad porabo javnih sredstev, ki bodo v veliki meri, v velikih količinah uporabljena za izgradnjo avtocest, predlagamo, da resno razmislite o tem, da bi to družbo obdržala Republika Slovenija v izključni lasti in da se poslovanje te družbe potem v celoti kontrolira, tako kot tudi poslovanja s proračunskimi sredstvi preko računskega sodišča.  Za delniško družbo z večinskim tujim, ali močno udeleženim tujim kapitalom bo bistveno težje presojati s tega stališča poslovne odločitve take družbe, ki so lahko v škodo Republike Slovenije. Hvala.</p>
            </sp>
            <sp xml:id="SDZ1-Redna-12-1993-09-30.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, izvolite. V dvorani poteka že intenzivna dejavnost, jaz bi prosil, da poteka na način, da slišimo tudi govorca. Prosim, se opravičujem.</p>
            </sp>
            <sp xml:id="SDZ1-Redna-12-1993-09-30.sp12">
               <speaker>FRANC ČERNELIČ:</speaker>
               <p>Lepo pozdravljeni! Upam, da naš Državni zbor ne deluje na osnovi časopisnih člankov, ampak na osnovi gradiva, ki ga dobimo in seveda vizije ciljev, ki jih skušamo doseči. Iz tega izhaja, da je najbrž ta predlog, ki ga je podala Ljudska stranka, da ne zasleduje ciljev, ki jih imamo. Cilji so v tem, da poleg lastnega denarja pridobimo še del denarja, ki ga nekdo vlaga s tem, da prevzema nase tudi en del rizika.</p>
               <p>Mislim, da je povsem jasno, da tudi tisti, ki bodo prišli v družbo, ne morejo biti lastniki zemljišča in ne morejo biti lastniki ceste kot take v smislu, ker je to javno dobro po zakonu, da pa so seveda določene stvari, infrastrukturni objekti, določene trgovinice in ostalo, se lahko ob taki avtocesti tudi daje neko gospodarsko življenje, po drugi strani pa seveda, če hočeš priti tja, lahko tudi zahteva določen vložek. Mislim, da tu ni nobenega problema in je koncepcija, da je 51% lastnik Vlada, država, in nekaj drugega pa možno dano tudi takim, ki bodo ponudili ob tem kapital, da je ta zadeva povsem dobra. Sicer, če bi od začetka imeli koncept, da lahko vse sami pokrijemo, najbrž v taki obliki zakona ne bi predlagali.</p>
               <p>Zato predlagam, da razmislite o tem, in mislim, da je prvi del nesprejemljiv, da pa drugi del amandmaja, ki govori o tem, da ne sme pasti pod 51% pa tisto zagotovilo, ki ga tudi mi hočemo doseči. Hvala lepa.</p>
            </sp>
            <sp xml:id="SDZ1-Redna-12-1993-09-30.sp13">
               <speaker>PODPREDSEDNIK dR. LEV KREFT:</speaker>
               <p>Hvala lepa. Gospod Leo Šešerko ima besedo in pa gospod Janez Podobnik.</p>
            </sp>
            <sp xml:id="SDZ1-Redna-12-1993-09-30.sp14">
               <speaker>DR. LEO ŠEŠERKO:</speaker>
               <p>Spoštovani! Zeleni- Ekološko socialna stranka bomo glasovali proti celotnemu temu zakonu iz že povedanih razlogov, bomo pa podprli ta amandma, in sicer zaradi tega, ker ta amandma ni v nobenem nasprotju z najemanjem tujih kreditov in torej financiranjem gradnje avtocest z mednarodnim denarjem. Gre pa za to, po kakšnih pogojih se bodo avtoceste gradile. Mi smo prepričani, da v primeru, če bo Slovenija najemala tuje kredite poleg lastnih finančnih sredstev, potem bo lahko sama tudi določala in vplivala na tako izgradnjo avtocest, ki bo bistveno bolj prijazna do prebivalcev Slovenije in ne bo predvsem namenjena mednarodnemu tranzitu. Mi ne vidimo nobene alternative tu v pritegnitvi mednarodnega kapitala h gradnji, če je v izključni lasti Republike Slovenije. Hvala.</p>
            </sp>
            <sp xml:id="SDZ1-Redna-12-1993-09-30.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Se opravičujem, ker vam že prej nisem dal besede! Mislil sem, da ste odstopili v korist gospoda Zagožna.</p>
            </sp>
            <sp xml:id="SDZ1-Redna-12-1993-09-30.sp16">
               <speaker>JANEZ PODOBNIK:</speaker>
               <p>Spoštovani predsedujoči, poslanke in poslanci! Povedal bom, zakaj bom glasoval za amandma, da je država Slovenija oziroma Republika Slovenija kot ustanovitelj, da nastopa v družbi ves čas njenega trajanja kot edini lastnik</p>
               <p>Spoštovane kolegice in kolegi! Od vsebine tega amandmaja bo odvisno marsikaj. Še vrsto let se bomo pogovarjali o tej rešitvi, o tem sem trdno prepričan. Tuji partnerji so v taki družbi kot delničarji nezaželeni, ker bodo zasledovali le visok profit in bodo denar, ki bi ga eventualno vložili kot navidezen ugoden kredit, nato izvlekli iz družbe in seveda pogojevali naprej izvedbo z visokim dobičkom, nato pa zahtevali garancije za določene stopnje profita. Tudi dražji krediti so za nas bistveno ugodnejši, če ceste izvajamo sami. O tem je govoril dr. Šešerko.</p>
               <p>Namreč, participacija tujih izvajalcev v izgradnji domače infrastrukture, kakršna je v prikriti obliki predvidena s predlaganim zakonom, je v ekonomski teoriji dobro poznan fenomen. Gre za fenomen izvoza nezaposlenosti, in sicer od koga? Od razvitih! Tudi razviti so v recesiji in se enako kot mi, kot slovenska država otepajo z nezaposlenostjo. Torej gre za izvoz nezaposlenosti k nerazvitim. Drugače povedano, naša infrastruktura bo namesto naše, sanirala nezaposlenost naših tujih partnerjev.</p>
               <p>Zakaj bom podprl ta amandma? Da se prepreči tak razvoj dogodkov, mora biti družba za avtoceste v izključni lasti Republike Slovenije, ker se le tako lahko izognemo prikriti - vnaprejšnji koncesiji izbranim tujim partnerjem. Družba v lasti Republike Slovenije pa bi lahko kasneje angažirala kogarkoli, če bi bilo to potrebno in utemeljeno.</p>
               <p>Zagon slovenskega gospodarstva je v tem trenutku absolutno nujen, če navedem samo par argumentov. Priče smo socialnim nemirom - lahko omenim Metalno - priče smo trajajoči agoniji slovenskih železarn. Poznana je samo delna izkoriščenost slovenskih cementarn. Poznana je velika brezizhodnost v gradbeni stroki. In te industrije in te panoge bi se ob smotrni in v zagon gospodarstva naravnani gospodarski politiki, ki ne bi upoštevala, da tako rečem, nekaterih ozkih ciljev, ampak recimo temu nacionalne cilje in Državni zbor vendarle zasleduje nacionalne cilje in interese, bi se lahko takoj in nemudoma angažirali pri izgradnji avtocest. Pozneje pa seveda, tudi pri izgradnji druge infrastrukture.</p>
               <p>Betonske ceste, jeklene prenapete mostovne konstrukcije, to so elementi sodobne evropske cestogradnje, bi porabile npr. kar petsto tisoč ton jekla, zaposlile tovarne jeklenih konstrukcij npr. Metalno - poudarjam Metalno in ne neko drugo tovarno in angažirale po naših podatkih vsaj 40% proizvodnih kapacitet cementarn. Torej ta projekt, o katerem danes govorimo, bi lahko vrnil ponos tistim delavcem, ki so danes na cesti - a v ničemer ne zaostajajo za evropskim. Gre za ponos, ki jim v resnici in po pravici pripada. Zato, spoštovani kolegi in kolegice, podpiram ta amandma! Hvala lepa.</p>
            </sp>
            <sp xml:id="SDZ1-Redna-12-1993-09-30.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Lenič, izvolite.</p>
               <p>Saj ni potrebno. V drugi obravnavi po hitrem postopku ni potrebna pisna prijava, ampak vseeno hvala lepa.</p>
            </sp>
            <sp xml:id="SDZ1-Redna-12-1993-09-30.sp18">
               <speaker>JOŽE LENIČ:</speaker>
               <p>Spoštovani poslanci in poslanke! Jaz ne trdim, da amandma Slovenske ljudske stranke ni ena od možnih variant, ena od popolnoma legitimnih variant, vendar zavedati se je potrebno, da ta amandma ruši temeljni koncept zakona. Če mi sprejmemo ta amandma, potem lahko umaknemo zakon in pripravimo državno agencijo ali pa javno podjetje v obliki d.o.o. Rušijo se temeljni koncepti in temeljne rešitve tega zakona, ki jih je tudi gospod minister Umek lepo prezentiral. Tako da jaz osebno menim, da črtanje oziroma sprejetje tega amandmaja ne bi bilo pametno; tudi iz sledečega razloga: Ta amandma je zelo neprecizen in zanemarja neka določena dejstva. Poglejte, glasi se, da mora biti država kot ustanovitelj ves čas njenega trajanja edini lastnik. Ta amandma onemogoča tudi angažma slovenskega kapitala, ki ni državen kapital. Onemogoča angažma slovenskih fizičnih in pravnih oseb. Res je, da onemogoča tudi tuji kapital. Jaz osebno nimam nobenih pomislekov proti tujemu kapitalu. Vendar ruši tudi to koncepcijo. Se pravi tudi ostalega slovenskega kapitala, če ga kaj je kje, ga ne bomo mogli angažirati. Mi pa vsi vemo, da kapitala ni preveč v tej državi in da kapital lahko usmerimo, državni kapital, če ga kje kaj ostane, tudi kam drugam. Zato je pametno angažirati ves kapital, kar se ga da, kar bi pa ta amandma absolutno preprečil.</p>
               <p>Zato menim, da ta amandma ni dober in predlagam, da se ga ne podpre. Hvala lepa.</p>
            </sp>
            <sp xml:id="SDZ1-Redna-12-1993-09-30.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika. Repliko ima gospod Leo Šešerko. Imate tudi vi repliko, gospod Kopše?</p>
            </sp>
            <sp xml:id="SDZ1-Redna-12-1993-09-30.sp20">
               <speaker>DR. LEO ŠEŠERKO:</speaker>
               <p>Gospod Lenič je bil nenatančen in je zato čisto narobe stvari postavil. Ta amandma niti malo ne omejuje najemanja mednarodnih kreditov niti notranjih slovenskih kreditov. Zaradi tega je to očitno, tudi ta poanta, spraviti pod streho ta zakon, ne oziraje se na to, kakšne tehnične in finančne implikacije bo to imelo za avtocesto. Mi pa ne želimo neprijazne avtoceste za ljudi v Sloveniji in smo proti temu, da se gradi za mednarodne tovorne tokove ta avtocesta.</p>
            </sp>
            <sp xml:id="SDZ1-Redna-12-1993-09-30.sp21">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Kopše. Potem pa gospod Lenič. Prosim, gospod Kopše.</p>
            </sp>
            <sp xml:id="SDZ1-Redna-12-1993-09-30.sp22">
               <speaker>JOŽEF KOPŠE:</speaker>
               <p>Gospod predsedujoči, gospe in gospodje! Malo čudna replika. Gospod Lenič ima prav. Ta amandma postavlja nesmisel v zakon. To je pa tudi naš cilj, ker menim, da zakon o družbah ni smiseln. Hvala.</p>
            </sp>
            <sp xml:id="SDZ1-Redna-12-1993-09-30.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliciral bo gospod Lenič. Prosim.</p>
            </sp>
            <sp xml:id="SDZ1-Redna-12-1993-09-30.sp24">
               <speaker>JOŽE LENIČ:</speaker>
               <p>Spoštovani poslanci! To je replika na repliko gospoda Šešerka. Bodimo res precizni gospod Šešerko. Jaz nisem repliciral na to oziroma nisem trdil to, da ta družba, če bi bil ta amandma sprejet, ne bi mogla najeti domačih ali tujih kreditov. To lahko stori. Vendar, če bi bil sprejet ta amandma, ta družba v obliki lastniškega kapitala, se pravi v obliki delnic, ne bi mogla sprejeti vložkov domačih fizičnih in pravnih oseb. Ker pa vemo, da je lastniški kapital največkrat cenejši od kreditov, menda imamo tukaj nek plus. Kredite lahko pa v vsakem primeru najema. Verjetno se bomo tukaj s tem ubadali dan na dan, ko bomo dajali jamstva itd. Hvala lepa.</p>
            </sp>
            <sp xml:id="SDZ1-Redna-12-1993-09-30.sp25">
               <speaker>PODPREDSEDNIK DR. LEV KREFT:</speaker>
               <p>Dobro. Repliko ima gospod Šešerko. Imate repliko, gospod? Razprava. Dobro. Bomo dokončali najprej s tem repliciranjem. Gospod Šešerko, prosim.</p>
            </sp>
            <sp xml:id="SDZ1-Redna-12-1993-09-30.sp26">
               <speaker>DR. LEO ŠEŠERKO:</speaker>
               <p>Jaz si sicer ne želim takega duela, kot je ta, da dva hodita gor in se pogovarjata, ampak tu gre vendar za en bistven detajl.</p>
               <p>Gospod Lenič, zakaj bo privatni kapital nekoliko cenejši? Zaradi tega, ker bo šel na račun varstva okolja in prijaznosti te avtoceste do prebivalcev in uporabnikov avtoceste. Zaradi tega, ker bo zahteval, da se cestnina pobira in s tem pregnal en del prebivalcev Slovenije s te avtoceste. Zato, ker bo zahteval, da se bodo gradile takšne cestninske postaje, ki bodo poceni za pobiranje cestnine, pa drage za okolje. To se pravi, ta privatni kapital, o katerem vi govorite, da mora dobiti posebne lastninske pravice v tej družbi, bo na račun okolja in prebivalcev Slovenije dobil tisto razliko, ki vi mislite, da je nikjer ni in da gre samo za poslovno odločitev, ali bomo vzeli nekoliko dražji ali malenkostno cenejši kapital.</p>
               <p>Jaz lahko rečem, ne samo, da bo ta lastninska udeležba dražja, zelo veliko bo stala Slovenijo in in Slovence, tako kar zadeva njihovo zdravje, tako kar zadeva varnosti v vožnji in konec koncev kar zadeva njihov žep.</p>
            </sp>
            <sp xml:id="SDZ1-Redna-12-1993-09-30.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Lenič, prosim.                        </p>
            </sp>
            <sp xml:id="SDZ1-Redna-12-1993-09-30.sp28">
               <speaker>JOŽE LENIČ:</speaker>
               <p>Gospod podpredsednik, spoštovani poslanci! Poznate in veste, da nimam navade tega početi, vendar gospod Šešerko se me je lotil z netočnimi dejstvi. Bom v dveh stavkih razložil, zakaj je privatni kapital cenejši v obliki delnic, kot v obliki posojil.</p>
               <p>Če nekdo, Slovenec, kupi delnico, bo glavnico te delnice pustil družbi in bo zahteval samo obresti. Če bo pa dal kredit, bo pa zahteval kompletno povračilo. In zato je vedno lastniški kapital cenejši kot posojilo. In tukaj sploh ne vidim tistega, kar ste vi govoril o nekih kvalitetah. To je totalno finančen catch. Hvala lepa.</p>
            </sp>
            <sp xml:id="SDZ1-Redna-12-1993-09-30.sp29">
               <speaker>PODPREDSEDNIK DR. LEV KREFT:</speaker>
               <p>Da se navade ne bi prehitro prijele, dajem besedo v redni razpravi, brez replik gospodu Omanu. Prosim.</p>
            </sp>
            <sp xml:id="SDZ1-Redna-12-1993-09-30.sp30">
               <speaker>IVAN OMAN:</speaker>
               <p>Gospod podpredsednik, gospe in gospodje poslanci! Vse kaže, da se vračamo na načelno razpravo, zakon da, ali zakon ne, oziroma družba da, ali družba ne. Ker, če sprejmemo ta amandma, ki zahteva absolutno lastništvo države v družbi, potem je prav vseeno, vsaj po moji oceni, če družbo imamo, ali pa ne, potem je vseeno, če avtocesto gradi Republiška uprava za ceste in bomo imeli še naprej isto tako kot je sedaj. Zato, če smo se odločili za družbo, potem, če bomo ta člen formirali tako kot ga amandma predvideva, potem je vseeno, če se takoj odrečemo družbi.</p>
               <p>Vendar jaz bi prosil tukaj resornega ministra, gospoda Umeka, da komentira to razpravo.</p>
            </sp>
            <sp xml:id="SDZ1-Redna-12-1993-09-30.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Avberšek.</p>
            </sp>
            <sp xml:id="SDZ1-Redna-12-1993-09-30.sp32">
               <speaker> MAG. FRANC AVBERŠEK:</speaker>
               <p>Hvala lepa. Kolegice in kolegi! Mene vedno ob taki razpravi postane strah, da bi do končnega cilja ne prišli, do sprejema te družbe, ampak kljub vsemu bi rekel, da podpiram, torej ne podpiram tega amandmaja, ampak podpiram gospoda Leniča oziroma drugi amandma odbora. Mi smo na odboru o tem precej razmišljali, poskušal bom povedati zakaj.</p>
               <p>Popolnoma se strinjam, da so dolgoročno gledano ugodnejši krediti, tudi od lastninsko vloženega kapitala in da se tu ne strinjam z gospodom Leničem popolnoma. Torej, dolgoročno gledano, se mi zdi, da je to v redu in sem prepričan, da pravzaprav, ko bomo tisti, ki bi želeli postati lastniki, povedali, kdo bo določal ceno cestnine, zelo hitro videli, da pravzaprav nimamo nobenega sovlagatelja, ali pa jih imamo zelo malo. Torej mene sploh ni strah, da bi država imela samo 51%, ampak mislim, da bo kar samo od sebe prišlo, da bo morda uspela pridobiti nekaj Slovencev, zdaj v tem času, ko se bomo iskali in bomo iskali možnosti, kam bomo vlagali denar, da bodo pa tujci seveda ob pogojih, ki jih bomo nudili, da bomo nejasno definirali, kdo določa cestnino, v bistvu ne bomo dobili teh vlagateljev.</p>
               <p>V končni fazi bomo itak Slovenci plačali vse in sem prepričan, da 51% zagotavlja dovolj sigurno, da bomo lahko te ceste gradili. Na vsak način pa dajemo, poglejte, možnost družbi in državi, Vladi, da bodo ukrepali in da bodo, če bo potrebno, tudi razbili monopol. Mi smo zdaj v tem trenutku s to razpravo začeli postavljati nove monopole. Ta razprava izhaja iz te, ene sobe, ene dvorane nižje, kjer je treba dodati še eno stvar, kdo je bil na tisti seji civilne iniciative, da je potrebno kot delničarje na vsak način vključiti cementarje in železarje, in temu seveda sledi dogovor na ekonomijo. Za to smo se pa menda enkrat zmenili, da tega ne bi imeli. Mislim, da ta člen daje dejansko možnost državi, da bo poiskala eno optimalno rešitev in mislim, da ga je treba sprejeti tako kot je predlog odbora in ne podpiram tega amandmaja.</p>
            </sp>
            <sp xml:id="SDZ1-Redna-12-1993-09-30.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo? Ja, gospod minister Umek, izvolite.</p>
            </sp>
            <sp xml:id="SDZ1-Redna-12-1993-09-30.sp34">
               <speaker>IGOR UMEK:</speaker>
               <p>Gospod predsedujoči, gospe poslanke in poslanci! Bil sem pozvan in oglašam se, mislim, da je večino povedal že gospod Avberšek. Taka koncepcija družbe omogoča optimiranje portfelja družbe - da temu tako rečem. Dodal bi samo še nekaj k razpravi o ceni takšnega kapitala.</p>
               <p>Tisti, ki vloži svoj; poznamo kontrolni delež, ki je lahko 15%, poznamo večinski delež, ki je najmanj 51% in potem lahko si tudi lastnik vsega. Seveda, tisti, ki ima največ glasov oziroma 51%, odloča o vsem, tudi o delitvi profita, o delitvi vsega ostalega.</p>
               <p>Tisti, ki v takšni družbi kupi delnico, je pravzaprav tistemu, ki večinski odloča, prepuščen na milost in nemilost. Na eni strani se nadeja določenega dobitka na to delnico, na drugi strani pa nosi vse rizike, ki so s tem povezani, tudi ekspropriacijo s strani države v obliki nizkih cestnih, ali česa podobnega ko zadeva ni profitabilna.</p>
               <p>Tisti, ki vloži svojo delnico, ta denar pusti večno notri, lahko jo na trgu samo proda nekomu drugemu, tu ni obresti, to ni kredit, ki jih je treba z obrestmi in glavnico vrniti nazaj. To se vrne nazaj kvečjemu, če bi se država kdaj odločila, da vse ostale izplača. Država bo tukaj večinski lastnik, poleg obveznic, navadnih delnic in mogoče tudi razpis, recimo prednostnih preferenčnih delnic, ki so nekoliko podobne obveznicam in so tudi en finančni instrument na trgu, so pa kapitalski, niso samo obveznice.</p>
               <p>Tako da jaz mislim, da vsa bojazen, ki je bila izražena, mislim, da jo je najbolje artikuliral gospod dr. Podobnik, da je odveč. Ni politika kapitalske strukture te družbe v ničemer povezana z razpisno politiko, z angažmajem domačih ali tujih izvajalcev, to je politika na strani razpisa. Politika na strani zbiranja kapitala je druga politika in s prvo ni povezana. Lahko pride kakšen izvajalec in ponudi, da mu ni treba plačati takoj, ampak da bo sam sebe kreditiral, ali da ga država kreditira v določenem obdobju in je zaradi tega ugodnejši od drugih, ampak to so spet pogoji na strani razpisne politike oddaje del, ne pa na strani zbiranja kapitala. Tako, da ti zadevi nista povezani. Hvala.</p>
            </sp>
            <sp xml:id="SDZ1-Redna-12-1993-09-30.sp35">
               <speaker>PODPREDSEDNIK DR. LEV KREFT:</speaker>
               <p>Hvala. Ali je replika? Gospod Šešerko ima repliko.</p>
            </sp>
            <sp xml:id="SDZ1-Redna-12-1993-09-30.sp36">
               <speaker>DR. LEO ŠEŠERKO:</speaker>
               <p>Spoštovani! Kar je povedal gospod minister, se je lepo slišalo in lahko bi to vzeli tudi za dokončno dejstvo, če bi obstajala pripravljenost v tem zboru in na ministrstvu vsaj do te stopnje, da bi ta zbor sprejel sklep, da se ukinejo cestnine oz. da se uvede švicarski sistem cestnine, ki obremeni tranzitni promet na meji, domači promet pa prek drugih mehanizmov in ne na cestah. To bi takoj pomenilo, da je pripravljenost, da se naredi avtocesta prijaznejša za prebivalce Slovenije. Ampak te volje ni. Zakaj je ni? Vedno znova pride argument, moramo pustiti cestnino zato, da bomo motivirali privatne vlagatelje, da bodo tudi oni raje drveli s svojim denarjem v našo finančno konstrukcijo. To pa že pomeni, da ta optimizem gospoda ministra pade. Če je treba že vnaprej motivirati privatne vlagatelje, da bo z manj prijazno avtocesto večja interesantnost tega finančnega posla, potem iz tega jasno izhaja, da bo ta manjšina, ki bo prišla s privatnim kapitalom, diktirala najbolj usodne stvari, ki jih bo ta družba počenjala, in da sploh ne bo veljalo, da bi tisti, ki bo imel večino, to je država, lahko avtomatično zagotavljal računsko po črki tega zakona da, de facto bo pa treba ponujati razne motivacije in te motivacije bodo šle vse na račun okolja in prijaznosti avtoceste.</p>
            </sp>
            <sp xml:id="SDZ1-Redna-12-1993-09-30.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Igor Omerza, prosim.</p>
            </sp>
            <sp xml:id="SDZ1-Redna-12-1993-09-30.sp38">
               <speaker>MAG. IGOR OMERZA:</speaker>
               <p>Formalno gledano argument, da ima država 51% in s tem lahko ves javni interes in preprečuje preveliko privatizacijo družbe, formalno abstraktno drži, v praksi pa ne. Vi morate vedeti, da delničarji te družbe ne bodo posamezniki. Družba ne bo nosila velikih dividend, vsaj nekaj let prav gotovo ne. Ne bo zainteresiranega privatnega kapitala ali pa posameznikov, da bi kupovali delnice. Pač pa bodo delnice izjemno hitro pokupila gradbena in druga podjetja. Seveda, ta podjetja bodo našla stik z državnimi uradniki, ki bodo imeli glasove v družbi in bo prišlo do nekega spoja teh lobijev. In to je nevarno. To je tista nevarnost. Ker tisti, ki bodo na strani države lastniki, niso pravi lastniki. Ti bodo pooblaščeni od države. Tu bo prišlo do spoja. Teh privatnih ali pa še nekaj časa družbenih podjetij, ki bodo delničarji, npr. SCT, ali pa Metalna, no Metalna pravzaprav ne, ker ni več sposobna niti delnic kupovati, ampak recimo taka velika gradbena podjetja bodo takoj kupila te delnice zato, da bodo imela 20, 10, 30%, se povezala z državnimi uslužbenci, ali pa tistimi, ki bodo v imenu države upravljali z 51% in tu je ta nevarni spoj. Po drugi strani pa, če se sprejme ta amandma Ljudske stranke, še vedno se lahko pridobiva privatni kapital občanov in državljanov z razpisom obveznic brez problemov, če se seveda ponudi ugodna obrestna mera. Tako da mislim, da je ta amandma čisto v redu in ta argument, da bo država 51% obvladovala, javni interes ščitila, ne drži, ker se bodo povezale te skupine in bo eno gradbeno podjetje z 20% toliko nevarno, da bo pravzaprav krojilo usodo in politiko te družbe. Hvala lepa.</p>
            </sp>
            <sp xml:id="SDZ1-Redna-12-1993-09-30.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če ni več replik, ima besedo najprej gospod Marijan Poljšak, za njim bo na vrsti gospod Žaro Pregelj.</p>
            </sp>
            <sp xml:id="SDZ1-Redna-12-1993-09-30.sp40">
               <speaker>MARIJAN POLJŠAK:</speaker>
               <p>Poslanci Samostojne poslanske skupine se pridružujemo utemeljitvam poslancev Slovenske ljudske stranke in Zelenih in nazadnje tudi gospoda Omerze. Prepričani smo, da bo lastnik, če je Republika Slovenija edini lastnik te družbe, s tem nacionalni interes slovenskega naroda bolj uresničen. Res pa je, da se s tem ruši temeljni namen zakona, da bi gradnja avtocest bila tudi predmet špekulacij tujega kapitala. Zato bomo glasovali za ta amandma. Hvala lepa.</p>
            </sp>
            <sp xml:id="SDZ1-Redna-12-1993-09-30.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj, potem pa minister, gospod Umek.</p>
            </sp>
            <sp xml:id="SDZ1-Redna-12-1993-09-30.sp42">
               <speaker>ŽARKO PREGELJ:</speaker>
               <p>Spoštovani! Razlog za ta amandma je še nekoliko preko tistega, kar se vidi zgolj na bančnem in finančnem področju. Poglejte, v tej državi še nismo sprejeli odločitve na merodajnem mestu, to je v Državnem zboru, o tem, kakšen bo sploh naš avtocestni sistem. Veliko smo govorili, toda odločitve še ni. Zavedati se moramo, da je to, kar je zdaj v naših planskih dokumentih in to kar je bilo tudi v prvem branju, če gre za nacionalni avtocestni program, kaže na to, da bomo mi v bistvu gradili tiste ceste, ki jim na zahodu rečejo "državne ceste" po funkciji. Poglejte, sosednja Italija ima zraven glavnih avtocestnih žil popolnoma propustne državne ceste, večkrat celo štiri-pasovne ali pa dvo-pasovne z veliko širšimi pasovi, kot jih imajo običajno dvo-pasovne ceste. Mi takih cest praktično nimamo. Imamo nekaj odsekov. Lahko rečemo, da imamo okoli Ljubljane nekaj takega, nekaj malega imamo skozi Maribor. Pred nekaj leti smo dobili tako cesto na Koperskem, in to je vse. Vsega skupaj gre za mogoče 50 km, rabimo pa najmanj 400 km takih cest. Ob tem dejstvu, da mi zdaj poskušamo pripeljati v našo cestogradnjo sistem, popolnoma tržni sistem gradnje avtocest, se pravi, ceste, ki jo gradijo zainteresirana podjetja in jo potem 30 let tržijo, jasno s cestnino, jasno da ob ustrezni rentabilnosti, ob tem sistemu, ki ga zdaj skušamo pripeljati notri, pozabljamo, da nam bo popolnoma propadel in ne bo obstajal tako imenovani državni sistem cest. Marsikje bomo ravno zaradi racionalnosti gradnje cest vzdrževali obstoječe magistralne ceste z novimi avtocestnimi kraki. Popolnoma vsem je jasno, da če imaš v isti smeri, v isti dolini dve podobni cesti, ne moreta biti rentabilni, sploh pri takem številu prebivalcev, kot ga ima Slovenija. Avtocesta bo rentabilna v smislu cestninske logike zgolj v ringu okoli Ljubljane, tam bo sigurno dovolj vozil, bo nad 25 tisoč vozil na dan, medtem ko pri ostalih odsekih, tisti ki so pa življenjskega pomena za obstoj te države, to je ta odsek avtoceste čez Trojane, da ne govorim o odsekih proti vzhodni in zahodni meji, tam pa jasno, da bomo dosegli največ 15 tisoč vozil, kar pa po študijah ne bo prinašalo donosnosti. Torej, vprašam vas, kje je razlog, da pridejo delničarji v to avtocestno družbo, ki vsaj 20 let ne bo prinašala omembe vrednega dobička? Na videz finančnega razloga tukaj ni. Razlogi so edino v tem, da bodo lahko ti delničarji porabili tista posojila, ki jih bo imela država za gradnje cest. S tem pa pride do odliva kapitala. Tukaj je bistvo tega. Na račun poceni posojila bomo jasno izgubili, mogoče ne 15%, kolikor bi nas stal normalen kredit za gradnjo avtocest. Izgubili bomo 30%, mogoče celo 60% tega kapitala, ker ta kapital se bo vrnil od tam kamor je prišel, to je njegov smisel. Tako se na zahodu dela. Mi bomo tisto cesto imeli, dobička od nje ne bomo pobirali, naša gradbena operativa bo pa propadla pri tem.</p>
               <p>Naše gospodarstvo od tega ne bo imelo nič oziroma zelo malo. Imelo bo mogoče 5%, namesto 40%. In te analize so bile sicer delno narejene pri pripravi nacionalnega programa gradnje avtocest, niso bile pa vse narejene. In to mnenje, ki ga mi v obliki tega amandmaja v bistvu tukaj zdaj predstavljamo, je mnenje, ki popolnoma nasprotuje tistim vladnim analizam.</p>
               <p>Ob dejstvu, da bo celoten projekt avtocest preko milijarde in pol nemških mark, da je to v bistvu več denarja, kot ga zdaj Slovenija sploh ima v obtoku, se lahko zamislimo. Zato je ta projekt tako pomemben. In menim, da je gospod Omerza opozoril na tisto bistvo tega problema.</p>
               <p>V kolikor bi se kasneje izkazala kot določena prednost tudi delničarska oblika te družbe, se da še vedno z določeno zakonsko novelo to urediti. V tem trenutku je pa to nevarna zadeva, in nas kot državo poriva v tiste vode, ko ne moremo reči, da bomo ostali tudi ekonomski subjekti. Zato menim, da je ta amandma, ki ga predlaga Ljudska stranka, primeren in vreden sprejema. Hvala lepa.</p>
            </sp>
            <sp xml:id="SDZ1-Redna-12-1993-09-30.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister Igor Umek, prosim.</p>
            </sp>
            <sp xml:id="SDZ1-Redna-12-1993-09-30.sp44">
               <speaker>IGOR UMEK:</speaker>
               <p>Dovolite da se odzovem, ker je že replika na repliko. Tudi zadnji govorec je na konec obrnil na diskusijo gospoda Omerze, zato bom jaz argumentiral v tej smeri in bom samo na tisto odgovarjal. Gre pravzaprav za vprašanje, ali je res formalna prisotnost nekega dodatnega lastnika v družbi, ki je transparentna in jasna, njegovo glasovanje, morda ima enega člana ali še to ne, odvisno od števila delnic, poleg tistega, kar ima že država. Ali res pomeni to zvezo s poslovanjem te družbe.</p>
               <p>Jaz mislim, če se smem pošaliti, da je to ravno izgubljeni denar, ker veliko boljše ga je naložiti res v takšno zvezo zato, da bi ta zveza funkcionirala na ta način, kot sumi gospod Omerza.</p>
               <p>Se pravi, formalno prisotnost nekega kapitala tako zvezo ravno preprečuje. Tisti, ki pa želi podkupovati, bo pa to delal direktno. Saj nekoga pa podkupuje potem s prisotnostjo v taki družbi in kupovanjem kapitala. Tako da jaz tega argumenta preprosto ne razumem. V kakšno zvezo se postavlja nekdo z nekom? Te nevarnosti, ki pa obstajajo s podkupovanjem, ki obstajajo pri vseh projektih, ki se vsak dan dogajajo v tej ljubi deželi in so povezani z razno raznimi transakcijami kapitala, <stage>(nerazumljivi besedi)</stage> ves nadzor, sodni sistem in vsi drugi. Tako, da formalna postavitev družbe, njene formalne možnosti in formalne opcije s temi strahovi nimajo neposredne zveze. Formalnost odločanja je pa zelo jasna. Tudi v parlamentu en glas več od ostalih prevaga odločitev na drugo stran.</p>
            </sp>
            <sp xml:id="SDZ1-Redna-12-1993-09-30.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Igor Omerza ima repliko, verjetno.</p>
            </sp>
            <sp xml:id="SDZ1-Redna-12-1993-09-30.sp46">
               <speaker>MAG. IGOR OMERZA:</speaker>
               <p>Jaz nisem govoril o podkupovanju. Jaz sem govoril o lobiranju. Namreč pri teh stvareh je važno, kdo dobi  posel. To ni podkupovanje, to je lahko legitimno lobiranje. Saj to je jasno, v svetu so pri velikih projektih politike in gospodarstva veliki pritiski, kdo bo dobil velike posle, normalno. Pri cestah, da ne govorimo. Tu vendar govorimo o milijardah mark. In seveda so tukaj razni, tudi politični interesi, pa nekdo preferira drugega. Ne govorim o kriminalu, govorim o nekem normalnem lobiranju. V končni fazi nekdo pač mora graditi ceste.  In zato bodo, še enkrat poudarjam, takoj kupila te delnice, ko bodo razpisane delnice te delniške družbe, velika gradbena podjetja v Sloveniji, ker bodo hotela biti zraven pri odločanju kdo bo posle dobival. Kar je čisto legitimno, ker nekdo pač bo moral dobiti posel, nekdo bo pač mogel gradbeno operativo in delavce in tako naprej zagotoviti in nekdo bo pač moral plačati.</p>
               <p>Zato govorim o tem, da bo seveda ena dobro pripravljena ekipa družbenega podjetja, če hočete, še vedno, seveda, bom rekel, tiste ljudi, ki so na strani države, skušala prepričati in pritegniti na to, da oni dobijo ta posel ali pa del posla. Vsaj verjetno se bo ta posel potem diverzificiral na nekaj največjih podjetij, potem pa oni naprej s kooperanti.</p>
               <p>Ampak tukaj bo, skratka edini interes bo priti noter v delniško družbo s strani, bom rekel družbenega kapitala še nekaj časa, dokler ne bodo ta podjetja privatna, ampak to je eno obdobje, ki nas čaka šele v prihodnjih letih in seveda bodo skušali skozi članstvo in v upravnem odboru v upravi družbi seveda preferirati svoje interese, kar je popolnoma legitimno, da se razumemo.</p>
               <p>Mislim pa, da bi bilo pač veliko bolje, da je stvar popolnoma v državnih rokah, da se privatni kapital skuša pridobivati na druge načine, jaz sem rekel preko obveznic, in da seveda vendarle tukaj prvenstveno prevladuje javni interes, ker se lahko vendarle zgodi, jaz se bojim, da če bo 49% privatnega tega kapitala, podjetniškega kapitala, jaz se res bojim, da bodo odločitve tudi v neskladju z ekološkimi zahtevami in potrebami Republike Slovenije.</p>
            </sp>
            <sp xml:id="SDZ1-Redna-12-1993-09-30.sp47">
               <speaker>PODPREDSEDNIK DR. LEV KREFT:</speaker>
               <p>Ja, prosim, besedo ima gospod Protner.</p>
            </sp>
            <sp xml:id="SDZ1-Redna-12-1993-09-30.sp48">
               <speaker>MAG. JOŽE PROTNER:</speaker>
               <p>Kolegice in kolegi! Jaz bi se vendarle vrnil k osnovnim razlogom, zakaj sprejemamo ta zakon in te razloge in so navedeni in smo o njih govorili? To je vendar nujnost pospešene gradnje avtocest na podlagi projektnega financiranja smo rekli, in omejene možnosti financiranja takšne pospešene gradnje iz integralnega proračuna. Če osnovnim razlogom sledimo, potem seveda želimo, da se pospešeno gradijo avtoceste in v tem hipu seveda meni nekaj skupaj ne gre. Lepo opisani argumenti gospoda Podobnika na eni strani, ko je rekel, kaj vse pomeni izgradnja avtocest za našo industrijo, kaj pomeni za Metalno, kaj pomeni za gradbena podjetja na eni strani in seveda s sprejetjem amandmaja, ki ga Slovenska ljudska stranka predlaga, bi to pomenilo nek zagon vsej tej naši industriji, tudi tisti, ki je sedaj - recimo milo rečeno v krizi.</p>
               <p>Na drugi strani nam gospod Omerza govori in pravi, da se bo prav ta industrija, če bo sposobna, zlobirala, da bi to dobila. Te dve stvari meni skupaj "ne štimata". Zato jaz seveda ne podpiram tega amandmaja, ker se mi zdi, da je vendarle država tista, ki bo imela niti v rokah, angažirala kapital, da bo osnoven namen - to se pravi, pospešena izgradnja avtocest dosežena. Na drugi strani pa bo imela tudi tisti vidik v rokah, ali pa pri roki, o katerem je govoril gospod Podobnik, da se bo seveda po enakopravnih pogojih reševala tudi naša industrija, tista, ki je lahko tu angažirana. Ker sicer, če amandma sprejmemo, potem bo seveda direkten pritisk na državo, da je za reševanje industrije pod vsakim pogojem, da bo edino ta angažirana. Jaz torej podpiram amandma Vlade in se mi zdi smiseln predvsem zato, ker sledi osnovnemu razlogu, zakaj sploh sprejemamo ta zakon. Hvala.</p>
            </sp>
            <sp xml:id="SDZ1-Redna-12-1993-09-30.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Podobnik. Za njim bo na vrsti dr. Franc Zagožen.</p>
            </sp>
            <sp xml:id="SDZ1-Redna-12-1993-09-30.sp50">
               <speaker>MARJAN PODOBNIK:</speaker>
               <p>Spoštovani! Podprl bom ta amandma. V zvezi s to dosedanjo razpravo bi pa rekel predvsem, da danes ne gre za temeljno vprašanje - ali zakon zaradi zakona - ampak gre za to kakšen bo učinek tega zakona. Poleg cilja, ki mislim, da je vsem tu enoten, ki se je pokazal tudi pri glasovanju o osnovni opredelitvi za to, da gre v gradnjo avtocest, torej, da čimprej do avtocest pridemo, je drugi cilj, za katerega se zdelo do te razprave, da smo tudi enotni. Namreč cilj, da bo ta cestogradnja pomenila dejanski element novega razvojnega ciklusa slovenskega gospodarstva. O tem je med drugim pred kratkim govoril tudi predsednik Vlade gospod Drnovšek. Vendar to, kar se sedaj tu pogovarjamo, od tega je odvisno, ali bo dejansko sploh imela realno možnost slovenska industrija, in to prav tista, ki je v največjih težavah, da bo lahko izkoristila to cestno gradnjo za svoj razvoj, za to, da bo svoje izdelke prodala in zaposlila svoje delavce in morda tudi del brezposelnih.</p>
               <p>Poglejte, jaz sem bil v tem parlamentu, ko smo sprejemali zakon o sanaciji železarn. Če pogledamo nazaj magnetograme, lahko vidimo, kako hude borbe so bile, ne proti sanaciji, ampak proti takemu načinu železarn. Danes se skoraj že javno in povsod govori, vsi analitiki, da je način bil problematičen, da je ponovno potrebno sanirati, poglejte, kakšni rezultati so sedaj, da bo treba še enkrat vložiti itd. Jaz ne bi želel, da bi se na podoben način z mnogo hujšimi posledicami, čez leto ali dve govorilo o tem, kako smo zapravili mnogo večja sredstva, ne preko tristo milijonov DEM takrat, ampak mnogo večja sredstva v zvezi z gradnjo avtocest. Od tega člena je to odvisno. To pomeni v nekem smislu tudi spremembo koncepta zakona in če pomeni spremembo koncepta zakona na bolje, je prav, da to sedaj sprejmemo z vso odgovornostjo.</p>
               <p>Jaz mislim, da moramo vendarle z vso resnostjo pogledati realnost in se opredeliti do tega, ali bomo dejansko stvari, ki jih imamo razprodali in rekli, kar bo ostalo, bo ostalo, ali se bomo odločili, da bo vsaj pri naložbah v infrastrukturo osnovno pravilo, da gre delo domačim izvajalcem in naj se uporabljajo domače surovine in domača projektiva, da ima reference domača operativa in da se zunaj kupuje res tisto, česar doma nimamo in da se takrat obnašamo kot kupec, kupec pa je vedno kralj! Zato podpiram ta amandma in upam, da bo sprejet. Hvala</p>
            </sp>
            <sp xml:id="SDZ1-Redna-12-1993-09-30.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Franc Zagožen, izvolite.</p>
            </sp>
            <sp xml:id="SDZ1-Redna-12-1993-09-30.sp52">
               <speaker>DR. FRANC ZAGOŽEN:</speaker>
               <p>Spoštovani! V prvem nastopu sem rekel, da bo lastniški kapital poskušal, kolikor bo mogel, vplivati na poslovno politiko. Kasneje je gospod Umek govoril o razpisni politiki. To je ravno tisto - na razpisno politiko bo vplival tak kapital. Jaz, drugače kot gospod Omerza, ne pričakujem, da bodo naša podjetja kupovala delnice te družbe, ker večina teh naših podjetij nima kapitala za nakup delnic, ravno zato bodo izločena. Za Metalno je gospod Omerza že sam rekel, jaz pa tudi ne vidim drugih podjetij v Sloveniji, ki bi kupovala te delnice; ampak tuja podjetja, zainteresirana za gradnjo avtocest v Sloveniji, bodo kupila te delnice in bodo preko razpisne politike dosegla, da bodo potem tudi izvajalci. Da bodo izvajalci, ker so tudi sposobni kot izvajalci preskrbeti kredite itn.. Ampak verjemite, da to ne bodo delali za slovenski nacionalni interes, ampak za lasten velik dobiček in zato, da rešijo lastne probleme brezposelnosti in tako naprej.</p>
               <p>Zato prosim, da vse skupaj razmišljamo nekoliko nacionalno gospodarsko in mislimo pri tem predvsem na nacionalni interes, ne samo gospodarski, ampak tudi ekološki. Navsezadnje bomo te ceste plačali, prepričan pa sem, da jih bomo plačali veliko dražje, če bomo ustregli predvsem željam tujega kapitala. Mislim pa, da se do kapitala da priti na druge načine - ali z bančnimi krediti ali obveznicami. In družba v lasti Republike Slovenije, ki bo razpolagala - mimogrede ponovno poudarjam - z velikim denarjem, zbranim kot bencinski tolar, v bistvu mimo proračuna. Morda je to edini razlog, da je družba potrebna, mora pa biti poraba tega v bistvu proračunskega denarja pod enako kontrolo. Po mojem mora torej ta družba ostati v lasti Republike Slovenije. Hvala.</p>
            </sp>
            <sp xml:id="SDZ1-Redna-12-1993-09-30.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Leo Šešerko.</p>
            </sp>
            <sp xml:id="SDZ1-Redna-12-1993-09-30.sp54">
               <speaker>DR. LEO ŠEŠERKO:</speaker>
               <p>Spoštovani! Dosedanja razprava je pokazala, da se težko zbližamo v razlikah, ki obstojijo v tem vprašanju. Jaz bom s svoje strani naredil poskus, da pride do nekega zbližanja, in sicer v tem, da poskusimo in preverimo, ali so ta stališča in te trditve, da bo družba, ki glede na konstalacijo, ki v tem zboru ta trenutek obstaja, izglasovana, da bo ta zakon sprejet, da bodo tista zagotovila, ki so bila tu izrečena, da bo prišlo do optimalne rabe kapitala, ne bo šlo na škodo varstva okolja in prijaznosti do prebivalcev Slovenije pri rabi avtocest. Zato predlagam dodaten sklep ob koncu sklepanja o tem zakonu, ki se glasi tako-le:</p>
               <p>"Državni zbor sklene, da se s 1.7.1994" - se pravi čez eno leto, da bo dovolj časa, da bo ministrstvo oz. uprava lahko naredila vse potrebne ukrepe - "v Republiki Sloveniji ukine sedanji sistem cestnine na avtocestah in uvede t.i. švicarski model pobiranja cestnine." Pa naj se potem pokaže, ali tisti, ki nam zagotavljajo, da bo ta družba prijazna in da bodo avtoceste prijazne, sprejmejo ta sklep. Hvala lepa.</p>
            </sp>
            <sp xml:id="SDZ1-Redna-12-1993-09-30.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati? Še vedno smo pri 4. členu. Ugotavljam, da ni več prijav k razpravi in prehajamo h glasovanju. O predlaganem dodatnem sklepu bomo glasovali na koncu, torej po celotni opravljeni obravnavi v hitrem postopku. Ugotovimo sklepčnost! Čakam, da se vsi vrnejo v dvorano. <stage>(62 prisotnih.)</stage></p>
               <p>Glasujemo o prvem amandmaju poslanske skupine Slovenske ljudske stranke k 4. členu.</p>
               <p>Kdo je za? <stage>(21 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da amandma ni bil sprejet.</p>
               <p>Prehajamo na glasovanje o drugem amandmaju predlagatelja Odbora za infrastrukturo in okolje. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je ta amandma sprejet.</p>
               <p>Dajem na glasovanje 4. člen v celoti, s tako sprejetim amandmajem. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da smo 4. člen sprejeli.</p>
               <p>Gremo k 5. členu. Na ta 5. člen je vsega skupaj sedem amandmajev. Dovolite mi, da vam jih preberem.</p>
               <p>Prvi amandma: v prvem odstavku 5. člena se doda nova 8. alinea, ki glasi: "- sredstva iz proračuna Republike Slovenije".</p>
               <p>Predlagatelj je Odbor za infrastrukturo in okolje. Vlada amandma podpira.</p>
               <p>Drugi amandma: črta se drugi odstavek 5. člena. Predlagatelj je poslanska skupina Slovenske ljudske stranke. Odbor za infrastrukturo in okolje amandmaja ne podpira; Vlada amandmaja ne podpira.</p>
               <p>Tretji amandma: v amandmaju Odbora za infrastrukturo in okolje k 5. členu pod točko 4 tega pregleda se v tretjem odstavku za besedo "za najetje" doda besedi "srednjeročnih" in "dolgoročnih". Predlagatelj je gospod Miroslav Geržina. Odbor amandma podpira; Vlada prav tako.</p>
               <p>Opozarjam vas na amandma, ki je napačno uvrščen na 4. stran, torej naslednjo, prav tako predlagatelja gospoda Miroslava Geržine, ki ga bomo tu obravnavali pod 4. točko, torej kot četrti amandma k temu členu. To je amandma, ki glasi: v amandmaju Odbora za infrastrukturo in okolje k 5. členu <stage>(to je popravek)</stage> pod številko 4 tega pregleda se na koncu novega stavka pika nadomesti z vejico ter doda besedilo "v roku dveh mesecev". Kot sem že rekel, je predlagatelj gospod Miroslav Geržina. Odbor za infrastrukturo in okolje amandmaja ne podpira.</p>
               <p>Peti amandma: v 5. členu se doda nov tretji odstavek, ki se glasi: "Družba mora za najetje posojil in izdajo obveznic ter izdajo garancij predhodno pridobiti soglasje Državnega zbora Republike Slovenije s posebnim zakonom." Predlagatelj je Odbor za infrastrukturo in okolje. Vlada amandma podpira.</p>
               <p>Šesti amandma: na koncu 5. člena se doda stavek: "Družba mora svoje likvidnostne presežke, ki izvirajo iz financiranja države, vlagati v državne vrednostne papirje." Predlagatelj je gospod Jože Lenič. Odbor za infrastrukturo in okolje amandmaja ne podpira; Vlada amandmaja ne podpira. Gospod Lenič dodaja popravek k 5. členu oziroma dopolnjuje ta svoj predlog z naslednjim stavkom, ki se doda: "Za financiranje države po tem členu se šteje tudi zbiranje sredstev, za katere jamči proračun države." Predlagatelj je, kot rečeno, gospod Jože Lenič. Odbor za infrastrukturo in okolje amandmaja ne podpira; Vlada amandmaja ne podpira. S tem je izpolnjena opomba, ki pravi, da je amandma predlagatelj redakcijsko popravil. To je ta redakcijski popravek!</p>
               <p>Pod točko 7 imamo še zadnji amandma k temu členu: doda se nov 5.a) člen. O tem bomo razpravljali in glasovali posebej.</p>
               <p>Tako, da dajem v razpravo 5. člen s temi šestimi amandmaji, med katerimi sem posebej opozoril na amandma, ki je bil pomotoma uvrščen k 6. členu. Odpiram razpravo. Kdo želi besedo?</p>
               <p>Ugotavljam, da nihče in prehajamo h glasovanju. Najprej glasujemo o amandmajih.</p>
               <p>Smo na strani 2 - amandma k 5. členu pod številko 1 Odbora za infrastrukturo in okolje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na strani 3 pregleda, pod točko 2, je amandma poslanske skupine Slovenske ljudske stranke. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(39 poslancev.)</stage></p>
               <p>Ugotavljam, da amandma pod številko 2 ni bil sprejet.</p>
               <p>Pod številko 3 amandma Miroslava Geržine. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Zdaj glasujemo o amandmaju, ki imamo na četrti strani pomotoma uvrščenega pod točko 1, torej v resnici 4 amandma k 5. členu, prav tako predlagatelja gospoda Miroslava Geržine. Ja prosim, izvolite.</p>
            </sp>
            <sp xml:id="SDZ1-Redna-12-1993-09-30.sp56">
               <speaker>FRANC ČERNELIČ:</speaker>
               <p>Mislim, da je napačno napisano, kajti kolikor jaz vem smo na odboru glasovali to, da je k stavku pri drugem torej 6. členu, ko govori: "letni program dela družbe za izgradnjo avtocest sprejema skupščina družbe za izgradnjo avtocest v soglasju z Državnim zborom Republike Slovenije, ki ga da v roku dveh mesecev." Mislim, da je bilo to. Treba je to tudi detaljno pogledati.</p>
            </sp>
            <sp xml:id="SDZ1-Redna-12-1993-09-30.sp57">
               <speaker>PODPREDSEDNIK DR. LEV KREFT:</speaker>
               <p>Ne razumem! Lahko razložite? V roku dveh mesecev se?</p>
            </sp>
            <sp xml:id="SDZ1-Redna-12-1993-09-30.sp58">
               <speaker>FRANC ČERNELIČ:</speaker>
               <p>K temu stavku... k odboru. Je v redu?</p>
            </sp>
            <sp xml:id="SDZ1-Redna-12-1993-09-30.sp59">
               <speaker>PODPREDSEDNIK DR. LEV KREFT:</speaker>
               <p>Saj to je amandma na amandma. To je amandma na amandma pod točko 4 na tretji strani, ki je bil napačno uvrščen pod točko 1 k 6.členu. Zato najprej glasujemo o amandmaju gospoda Miroslava Geržine na amandma Odbora za infrastrukturo in okolje. Jaz sem popravil številke, ko sem bral. Gre za amandma k 5. členu pod številko 4 tega pregleda, to se pravi, ta naslednja številka, o kateri bomo glasovali, ko odglasujemo o amandmaju na amandma. Ali se razumemo? Tako sem tudi prebral točko. Če kdo ne razume, lahko ponovim? Da ponovim? Ali boste razpravljali? Proceduralno, gospod Peršak, prosim.</p>
            </sp>
            <sp xml:id="SDZ1-Redna-12-1993-09-30.sp60">
               <speaker>ANTON PERŠAK:</speaker>
               <p>Če jaz prav razumem, vi govorite, gospod predsedujoči, o amandmaju na strani 4 zgoraj s številko 1 sedaj.</p>
            </sp>
            <sp xml:id="SDZ1-Redna-12-1993-09-30.sp61">
               <speaker>PODPREDSEDNIK DR. LEV KREFT:</speaker>
               <p>Tako je.</p>
            </sp>
            <sp xml:id="SDZ1-Redna-12-1993-09-30.sp62">
               <speaker>ANTON PERŠAK:</speaker>
               <p>Ta amandma je amandma k amandmaju pod točko 2 na isti strani. In ta amandma pod točko 2 se nanaša na 6. člen zakona. To se pravi, da je to popravek oziroma dopolnitev naj bi bila amandmaja k 6. členu - ne k 5. členu. Namreč gre za ta stavek, ki je pod točko 2, se dodaja k 6. členu in k temu stavku naj bi se dodale še besede "v roku dveh mesecev".</p>
            </sp>
            <sp xml:id="SDZ1-Redna-12-1993-09-30.sp63">
               <speaker>PODPREDSEDNIK DR. LEV KREFT:</speaker>
               <p>Lahko gospod Geržina pojasni? Jaz sem dobil pojasnilo. Ga ni.</p>
            </sp>
            <sp xml:id="SDZ1-Redna-12-1993-09-30.sp64">
               <speaker>ANTON PERŠAK:</speaker>
               <p>Saj je logično, če se prebere. Namreč gre za to, da bi naj letni program dela, kar je bil amandma dan na odboru, sprejemala skupščine družbe za izgradnje avtocest v soglasju z Državnim zborom Republike Slovenije. Ta Državni zbor naj bi z amandmajem gospoda Geržine bil zavezan, da to soglasje da v dveh mesecih. Za to gre v tem amandmaju. Jaz sicer imam nasprotujoče mnenje k temu amandmaju, ker mislim, da ni mogoče iz Državnega zbora narediti upravnega organa in da to ni upravni postopek, ampak to je sedaj druga zgodba. Gre pa dejansko za to povezavo.</p>
            </sp>
            <sp xml:id="SDZ1-Redna-12-1993-09-30.sp65">
               <speaker>PODPREDSEDNIK DR. LEV KREFT:</speaker>
               <p>Mislim, da v tem primeru morajo stvari ostati tako, kot so zapisane v gradivu in kot je bil amandma na amandma oddan. Gospod Peršak ima prav. Ne bomo ničesar spreminjali, ker v odsotnosti gospoda Geržine tudi nimamo pravice.</p>
               <p>Torej izpuščam ta amandma, ki sem ga prebral k temu členu in bomo o njem glasovali kot o amandmaju k 6. členu, točka 2. Dodatno bo pa pojasnil verjetno predsednik odbora, gospod Žarko Pregelj. Prosim.</p>
            </sp>
            <sp xml:id="SDZ1-Redna-12-1993-09-30.sp66">
               <speaker>ŽARKO PREGELJ:</speaker>
               <p>Spoštovani! V poročilu seje odbora je tako tudi zapisano. Na strani 4, poročilo prosim je - to je drug dokument, ne vem, če ga imate vsi, verjetno ga imate - to je poročilo s seje odbora od včeraj zjutraj, to se pravi z dne 28.9.1993 - dodatno poročilo je to. Na strani 4 jasno piše, da je gospod Geržina vložil ta amandma k 6. členu, tako da ni nobenih dilem.</p>
            </sp>
            <sp xml:id="SDZ1-Redna-12-1993-09-30.sp67">
               <speaker>PODPREDSEDNIK DR. LEV KREFT:</speaker>
               <p>Jaz imam tu - namreč gospoda Geržine ni - imam tu z roko napisan oddan amandma, kjer je številka 6 popravljena - prej je pisalo 5 a - zakona o družbi za izgradnjo AC. Na koncu amandmaja k 6. členu se pika zamenja z vejico in se doda besedilo: "v roku dva <stage>(dveh mesecev)</stage>" in obrazložitev. Tako, da bomo - in hvala za to pojasnilo, jaz samo to dodajam, da bo stvar jasna in bomo o tem seveda glasovali tako, kot je bilo oddano, ker nismo mogli z gospodom Geržino priti v kontakt, da bi pojasnili eventualno možen nesporazum.</p>
               <p>Zato prehajam na glasovanje o amandmaju pod točko 4 pri 5. členu. To je amandma, ki ga je predlagal Odbor za infrastrukturo in okolje in ga imate na tretji strani pod točko 4. Smo se našli nazaj v vrstnem redu kot je bil ne, se razumemo. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je bil ta amandma sprejet.</p>
               <p>Zdaj smo pri amandmaju pod točko 5, staro normalno točko 5 na 3. strani predlagatelja gospoda Jožeta Leniča. Prosimo, da ugotovimo sklepčnost. Ja z dodatkom, ki sem ga prebral seveda. Želite obrazložiti glas? Gospod Kopač bo obrazložil svoj glas. Prosim.</p>
            </sp>
            <sp xml:id="SDZ1-Redna-12-1993-09-30.sp68">
               <speaker>JANEZ KOPAČ:</speaker>
               <p>Hvala za besedo. Menim, da je seveda zelo smiselno predpisati, da mora družba svoje likvidnostne presežke, ki izvirajo iz financiranja države, za kar se šteje tudi zbiranje sredstev, za katere jamči proračun, vlagati v državne vrednostne papirje.</p>
               <p>Na nek način bi lahko rekli, da je to zagotovljeno že s tem, da ima država pri vodenju firme oziroma družbe za gradnjo avtocest odločilno besedo, vendar menim, da je to potrebno zaradi tega, ker lahko prihaja do tega, da bo potrebno presežke plasirati v vrednostne papirje monetarnih oblasti, torej Banke Slovenije.</p>
               <p>Menim tudi, oziroma kolikor vem, gre tukaj za napako. Vlada, kolikor vem, ta amandma podpira, pravzaprav bi bilo zelo čudno, če ga ne bi. Drugače pa menim, da je tak člen potreben zaradi tega, ker bi v nasprotnem primeru pa morda res lahko prišlo do tiste dezintegracije, o kateri je bilo govora včeraj tudi s strani gospoda Omerze, in še nekaterih drugih, kar se tiče konsistentnosti proračuna in skratka, jaz bom glasoval za amandma in predlagam, da tudi drugi. Hvala lepa.</p>
            </sp>
            <sp xml:id="SDZ1-Redna-12-1993-09-30.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prehajamo h glasovanju o tem amandmaju. Ne, obrazložitev glasu, gospod Franc Avberšek.</p>
            </sp>
            <sp xml:id="SDZ1-Redna-12-1993-09-30.sp70">
               <speaker>MAG. FRANC AVBERŠEK:</speaker>
               <p>Hvala lepa. Spoštovani kolegi in kolegice. Torej jaz bom glasoval proti zato, ker ta člen potem naenkrat začne kazati na to, da bomo vsi razmišljali o likvidnostnih presežkih, ne pa o gradnjah cest. Jaz mislim, da je treba, da bo nadzorni odbor moral poseči in takrat, ko bodo likvidnostni presežki, takoj zamenjati upravo v tej družbi. Hvala.</p>
            </sp>
            <sp xml:id="SDZ1-Redna-12-1993-09-30.sp71">
               <speaker>PODPREDSEDNIK DR. LEV KREFT:</speaker>
               <p>Ja, gospod Omerza. Gospod Žaro Pregelj, ste se vi tudi javili? Ja.</p>
            </sp>
            <sp xml:id="SDZ1-Redna-12-1993-09-30.sp72">
               <speaker>MAG. IGOR OMERZA:</speaker>
               <p>Jaz mislim, da je vredno podpreti ta amandma. Kajti najnovejše izkušnje nam kažejo z Zavodom za zdravstveno zavarovanje, ne glede na upravne odbore, nadzorne odbore in skupščino in tako naprej, da se seveda tam obračajo ogromni likvidnostni presežki in mislim, da se ne obračajo tako kot bi bilo nacionalno in javno koristno, tako da mislim, da je ta amandma izjemno potreben.</p>
            </sp>
            <sp xml:id="SDZ1-Redna-12-1993-09-30.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Avberšek, nimate več pravice do besede in tudi Vlada nima možnost spregovoriti, ker gre samo za obrazložitve glasu. Svoj glas bo pa še obrazložil gospod Žaro Pregelj, prosim.</p>
            </sp>
            <sp xml:id="SDZ1-Redna-12-1993-09-30.sp74">
               <speaker>ŽARKO PREGELJ:</speaker>
               <p>Spoštovani! Glede tega amandmaja se ne bom odločal, ker se v bistvu tega zakona sploh ne tiče. Namreč ta amandma je produkt izrazito znotraj vladnih razmerij in na samo politiko in delovanje te družbe v principu sploh ne bo imel vpliva. Gre namreč, pri tem se strinjam z gospodom Avberškom, da ta družba verjetno ne bo imela presežkov, ker bo morala vse dati takoj v gradnjo. Kvečjemu ji bo denarja zmanjkovalo in zato mislim, da naj o tem amandmaju kar odloča vladna koalicija sama. Hvala lepa.</p>
            </sp>
            <sp xml:id="SDZ1-Redna-12-1993-09-30.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Zoran Thaler, prosim.</p>
            </sp>
            <sp xml:id="SDZ1-Redna-12-1993-09-30.sp76">
               <speaker>ZORAN THALER:</speaker>
               <p>Hvala lepa. Rad bi v obrazložitvi glasu nasprotoval temu stališču, da ne bo likvidnostnih presežkov. Seveda bodo, ko bodo razpisane obveznice, bo naenkrat ogromen priliv. Morda bo to sredi zime, pri minus desetih stopinjah in ta denar ne bo mogel biti kar naenkrat porabljen. Tako da ta argument absolutno ne stoji. In ta amandma, je pa zelo težko mu nasprotovati, če stoji poslanec na strelišču javnega interesa in nacionalnega interesa. In Vlada, logično je, da ga mora podpreti, da gredo presežki v državne papirje, ne pa tako, kot se pri teh zavodih dogaja, da krožijo vse povsod, po ne vem kakšnih kriterijih in interesih. Glasoval bom za. Hvala.</p>
            </sp>
            <sp xml:id="SDZ1-Redna-12-1993-09-30.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja, prosim gospod Zupanec.</p>
            </sp>
            <sp xml:id="SDZ1-Redna-12-1993-09-30.sp78">
               <speaker>DR. JANEZ ZUPANEC:</speaker>
               <p>Hvala za besedo. Janez Zupanec, Liberalno demokratska stranka. Torej glasoval bom za ta amandma, ker menim, da je to čudovita priložnost, da začnemo z novo politiko v tej deželi, politiko poštenega ravnanja s temi javnimi financami. Hvala lepa.</p>
            </sp>
            <sp xml:id="SDZ1-Redna-12-1993-09-30.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ker ne vidim več novih želja po obrazložitvi glasu, dajem na glasovanje. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet. S tem smo zaključili glasovanje o vloženih amandmajih na 5. člen zakona in dajem s sprejetimi amandmaji spremenjen 5. člen zakona v celoti na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(4 poslancev.)</stage></p>
               <p>Ugotavljam, da je 5. člen sprejet.</p>
               <p>V obravnavo dajem amandma, ki smo ga dobili pod točko 6. na 3. strani. To je amandma, ki glasi: Doda se nov 5.a. člen, ki se glasi: "Za izdvajanje nadzora nad poslovanjem in presojo ekonomske učinkovitosti poslovanja družbe za izgradnjo avtocest se pooblašča SDK oziroma po ustanovitvi računsko sodišče." Predlagatelj je poslanska skupina SLS, Odbor za infrastrukturo in okolje amandmaja ne podpira, Vlada amandmaja ne podpira. Kdo želi razpravljati o tem amandmaju, o katerem bomo glasovali, ker gre za nov poseben člen, posebej? Prosim. Gospod Žarko Pregelj, izvolite.</p>
            </sp>
            <sp xml:id="SDZ1-Redna-12-1993-09-30.sp80">
               <speaker>ŽARKO PREGELJ:</speaker>
               <p>Spoštovani! Ta amandma smo vložili zgolj z namenom, da zagotovimo strokoven nadzor nad poslovanjem te družbe, in sicer že s samo zakonodajo je tak nadzor predpisan, tako s strani SDK, kot bo verjetno tudi s strani bodočega računskega sodišča, toda obstaja en določen problem.</p>
               <p>Namreč, SDK kot tak zgolj večinoma ugotavlja, ali je poslovanje v skladu z zakonodajo, ali ne. Večinoma ne presoja, ali je bilo poslovanje učinkovito ali neučinkovito in tukaj je ravno problem. Običajno, sicer sem imel priliko nekaj takih poročil SDK videti, tudi dajejo opazko, da pač poslovanje ne poteka tako, da bi bilo za določeno podjetje ugodno. Toda običajno to ostane v predalih te službe, ker ni nikogar, ki bi ta poročila potem uporabil, tu so pa jasno pristojna sodišča oz. pred tem še tožilstva.</p>
               <p>Zato menimo, da je tak amandma potreben, ki bo nekje zavezoval nadzorno računsko službo, da tudi take podatke pripravlja o tem, ali družba posluje učinkovito, ali ne. Hvala lepa.</p>
            </sp>
            <sp xml:id="SDZ1-Redna-12-1993-09-30.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Omerza, prosim.</p>
            </sp>
            <sp xml:id="SDZ1-Redna-12-1993-09-30.sp82">
               <speaker>MAG. IGOR OMERZA:</speaker>
               <p>Pravzaprav k temu ni kaj dodati, kar je rekel Žarko Pregelj. Problem je v tem, da niso izdelani kriteriji, po katerih bi lahko nekdo rekel, kaj je racionalno, kaj je neracionalno. Morda bi bilo vendarle vredno ta amandma podpreti zato, ker bi potem ta družba morala v samem svojem začetku že predlagati in potem nekje verificirati kriterije, po katerih bo  racionalno poslovala. To je delo, ki čaka še vsa ministrstva in še vse javne zavode in tiste, ki se financirajo iz proračunskega denarja.</p>
               <p>Poglejte, že danes ni toliko problem, da ne bi imeli kadrov, ki bi znali pogledati racionalnost poslovanja, ampak s tem, ko nekaj ugotovite, vi s temi stvari ne morete iti naprej, ker nimate kriterijev in ker  nimate - bom rekel - tudi v pravosodnem sistemu izdelanih normativov sankcij za nekaj, kar se krši, ker to v zakonodaji ni bilo predpisano.</p>
               <p>Tako da je to vendarle priložnost, da nekje začnemo, čeprav še ne sistemsko, ampak vsaj na neki točki, ker če to sprejmemo, potem se bo ta družba dejansko že v samem svojem začetku mogla zelo zelo pozabavati s kriteriji racionalnosti, jih nekje verificirati in potem seveda po sili člena tega zakona samo v svojem primeru zagotavljati tako racionalnost, če ne, bodo sledile določene konsekvence, če bo pri nekem pregledu SDK, ali kasneje računskega sodišča ugotovljeno, da so bili kršeni nekateri kriteriji racionalnosti, ki jih bo morala družba na nek način sama sproducirati, pa potem verificirati na svojih nadzornih in upravnih odborih, morda bo celo diskusija prišla na Državni zbor. Tako da je to eno kislo jabolko, v katerega moramo čimprej ugrizniti, če začnemo na nekem posamičnem primeru, mislim, če bo iz tega kaj šlo, kakšen pritisk na ostala ministrstva in javne zavode, da se začne to delati, to gibanje, mislim, da škoditi ne more. Koliko bo operativno, je pa dejansko odvisno od tega, ali se bodo ti kriteriji izdelali, ali bodo verificirani, ali bodo pravi, ampak en dober začetek bi morda vendarle bil. Zato bom jaz podprl ta amandma.</p>
            </sp>
            <sp xml:id="SDZ1-Redna-12-1993-09-30.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Avberšek, prosim.</p>
            </sp>
            <sp xml:id="SDZ1-Redna-12-1993-09-30.sp84">
               <speaker>MAG. FRANC AVBERŠEK:</speaker>
               <p>Torej še enkrat se obračam nazaj k temu, da bi želeli narediti cesto. Sedaj, če bomo seveda denar, ki se že steka, začeli deliti po nekih kriterijih, ki jih še ni in pisati kriterije, oprostite, ne vem, kdaj bomo to cesto delali. Kriteriji so za racionalnost pač taki. Naredi se razpis, dobi se konkurenca in potem se dela. Mi smo o tej konkurenci že danes nekaj govorili. Res smo jo želeli vložiti, ampak to bo glavni kriterij. Tako, da če sprejmemo ta amandma, potem lahko naredimo eno coklo, da še nekaj časa ne bomo cest delali. Zato bom jaz glasoval proti temu amandmaju.</p>
            </sp>
            <sp xml:id="SDZ1-Redna-12-1993-09-30.sp85">
               <speaker>PREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač.</p>
            </sp>
            <sp xml:id="SDZ1-Redna-12-1993-09-30.sp86">
               <speaker>JANEZ KOPAČ:</speaker>
               <p>Hvala lepa. Jaz mislim, da se kregamo, če se kregamo, okrog neke sence, kar je povsem nepotrebno. Poglejte SDK prvič ni usposobljen za presojo učinkovitosti in tudi tistih par revizorjev, ki so jih imeli, je šlo. Nekaj malega je morda še ostalo za potrebe računskega sodišča. To je prvo.</p>
               <p>Drugo. Skratka jaz bom proti temu amandmaju. Obrazlagam glas. Zakon o računskem sodišču se sedaj pripravlja in njegova pristojnost v zakonu, upam, da bo to izglasovano, bo tako in tako, da vstopi v vse javne službe oziroma tam, kjer gre za državno inštitucijo ali pa za državno solastništvo ali popolno lastništvo.</p>
               <p>Tretjič, zakon o družbi za gradnjo avtocest se itak sklicuje na zakon o gospodarskih javnih službah, kjer pa že piše, da mora vsaka gospodarska služba, in v tem smislu tudi ta, pripraviti program kakovosti, ki ga mora kvantificirati.</p>
               <p>Četrto, kar je govoril gospod Avberšek, na nek način strelja mimo, ker vsak investicijski program za avtocesto, gotovo je kakšnega že videl, ima fishybility študijo in ta ima notri vse te kriterije že opredeljene.</p>
               <p>Menim, da če bi bil ta amandma sprejet, sicer ne bi bilo nobene škode, koristi pa tudi nobene. Menim pa, da ne sodi sem notri in so stvari pravzaprav že uravnane v pravi smeri, ali pa še bodo, kar se računskega sodišča tiče in menim, da je ta amandma dobro nameren, vendar nekoristen. Hvala lepa.</p>
            </sp>
            <sp xml:id="SDZ1-Redna-12-1993-09-30.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati? Ugotavljam, da ne in dajem amandma za novi 5.a člen na glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Gremo na 4 stran.</p>
               <p>Amandmaji k 6. členu. Štirje so. Prvega ne bom ponovno bral, ste ga že slišali, gospoda Miroslava Geržine. Pod točko 2 je amandma, ki glasi: Na začetku 6. člena se doda nov stavek, ki se glasi: "Letni program dela družbe za izgradnjo avtocest sprejema Skupščina družbe za izgradnjo avtocest v soglasju z Državnim zborom Republike Slovenije". Predlagatelj je gospod Jože Lenič. Odbor za infrastrukturo in okolje amandma podpira. Predlagatelj je amandma redakcijsko popravil, pravi opomba.</p>
               <p>Pod točko 3 imamo amandma, ki glasi: Besedilo 6. člena se dopolni tako, da se glasi: "Finančni načrt, zaključni račun in poslovno poročilo sprejme skupščina družbe po predhodnem mnenju Službe družbenega knjigovodstva in nadzornega sveta, potrdi pa ga Vlada Republike Slovenije". Predlagatelj je poslanska skupina Slovenske ljudske stranke. Odbor za infrastrukturo in okolje amandmaja ne podpira. Vlada amandmaja ne podpira.</p>
               <p>Pod točko 4 amandma. Doda se nov 6.a člen o katerem bomo posebej razpravljali in glasovali. Dajem torej v razpravo tri amandmaje in 6. člen v celoti.</p>
               <p>Kdo želi besedo? Ker take želje ne vidim, zaključujem razpravo. Prehajamo h glasovanju.</p>
               <p>Glasujemo najprej o amandmaju pod točko 1, gospoda Miroslava Geržine. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo h glasovanju o amandmaju pod točko 2, gospoda Jožeta Leniča. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje pod točko 3. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da amandma ni sprejet.</p>
               <p>Sedaj glasujemo o 6. členu v celoti, skupno s sprejetim amandmajem. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da smo sprejeli tudi 6. člen.</p>
               <p>Sedaj dajem v razpravo amandma pod točko 4, ki glasi: "Doda se nov 6.a člen, ki glasi: "Družba za izgradnjo avtocest najmanj enkrat letno poroča o svojem delu Državnemu zboru Republike Slovenije". Predlagatelj je gospod Jože Jagodnik. Odbor za infrastrukturo in okolje amandma podpira.</p>
               <p>Kdo želi o tem amandmaju razpravljati? Ugotavljam da nihče in dajem ta amandma, ki pomeni uvrstitev novega 6.a člena na glasovanje. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo uvrstili v zakon nov 6.a člen.</p>
               <p>Prehajamo k amandmaju k 7. členu, ki so v pregledniku na straneh 4, 5 in 6. Dovolite mi, da jih ne berem, če se strinjate. Lahko jih boste spremljali po pregledniku. V pregledniku poleg navedenih amandmajev od točke 1 do točke 7 mora biti pod točko 4, recimo 4.a sedaj, uvrščen amandma, ki ga bom pa posebej prebral.</p>
               <p>To se pravi pod točko 4 za 4. točko, med 4. in 5. točko bomo glasovali o amandmaju, ki mu bom rekel 4.a. Ta amandma 4.a glasi: Besedilo 7. člena se nadomesti z novim besedilom, ki glasi: "Nadzorni svet ima 11 članov. 6 članov imenuje Državni zbor Republike Slovenije izmed vrst poslancev, preostalih 5 članov pa Skupščina družbe.</p>
               <p>Za sodelovanje delavcev pri upravljanju družbe se uporabljajo določbe zakona o sodelovanju delavcev pri upravljanju <stage>(Uradni list Republike Slovenije št. 42/93)</stage>, razen določb 5. poglavja zakona. Predstavniku delavcev je potrebno omogočiti sodelovanje na sejah nadzornega sveta ter zastopanje interesov delavcev z izdržanjem mnenj, stališč in predlogov".</p>
               <p>Predlagatelj je gospod Drago Šiftar. To je torej amandma 4.a.</p>
               <p>Dajem v razpravo vseh 8 amandmajev in 7. člen v celoti.</p>
               <p>Kdo želi besedo, prosim? Prosim, gospod Janez Podobnik.</p>
            </sp>
            <sp xml:id="SDZ1-Redna-12-1993-09-30.sp88">
               <speaker>JANEZ PODOBNIK:</speaker>
               <p>Spoštovani! Imam samo vprašanje, če so glede na naravo te družbe lahko poslanci člani tega nadzornega odbora? To je načelno vprašanje. Hvala.</p>
            </sp>
            <sp xml:id="SDZ1-Redna-12-1993-09-30.sp89">
               <speaker>PODPREDSEDNIK DR. LEV KREFT:</speaker>
               <p>To bo pojasnil verjetno Sekretariat za zakonodajo in pravne zadeve. Lahko pojasnite? Imate odgovor na to vprašanje? Prosim, gospod Baškovič, izvolite.</p>
            </sp>
            <sp xml:id="SDZ1-Redna-12-1993-09-30.sp90">
               <speaker>MILAN BAŠKOVIČ:</speaker>
               <p>Hvala lepa. Ob tem amandmaju smo že hoteli itak intervenirati, samo ni bilo časa, niti ni bilo možnosti do sedaj obravnavati in dati mnenja. Ker pa sem pozvan, sem pa prav vesel, da ni bilo treba posebej prositi za besedo. Namreč, v tem tekstu je to, kar je sporno sedaj, izmed vrst poslancev. Opozarjam na to, da zakon o poslancih kot sistemski zakon določa v 12. členu, ko govori o nezdružljivosti funkcij, da poslanec ne sme biti član nadzornih odborov gospodarske družbe. To je izrecno določeno. Samo na to opozarjam. Hvala lepa.</p>
            </sp>
            <sp xml:id="SDZ1-Redna-12-1993-09-30.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da bomo to opozorilo upoštevali. Gospod Drago Šiftar ima besedo.</p>
            </sp>
            <sp xml:id="SDZ1-Redna-12-1993-09-30.sp92">
               <speaker>DRAGO ŠIFTAR:</speaker>
               <p>Spoštovani! Ta moj amandma je identičen amandmaju odbora, razen v tem, da govori prav o tem primeru, da bi bili člani nadzornega odbora poslanci. Tudi sam toliko poznam in sem si prečital zakon o poslancih, kjer govori, da ne moremo poslanci biti v nadzornih odborih gospodarskih družb. Mislim, da to ni tipična gospodarska družba, da je specifična in da je v tem primeru to javna družba. Še ko so nam na pravosodju definirali, kaj bo in kaj ne bo, nikoli niso bili dovolj jasni in natančni. Mogoče bodo zdaj pred tem zborom, ko so se že toliko uskladili, dopovedali, kaj ta družba v bistvu bo. To sem pa mislil predlagati samo iz enega zornega kota, da zagotovimo čim večjo kontrolo. Stalno govorimo o kontroli, stalno govorimo o tem, da eden drugemu ne zaupamo. Mislim, da smo poslanci že tako, da se eden drugemu smejemo v oči, gledamo, mu ne zaupamo. Mislil sem, če bi tudi bilo sporno v tem, da so nadzorni odbori plačani in poslanci ne moremo imeti nobene druge pridobitne dejavnosti, bi se lahko to s statutom uredilo, da je to delo nas poslancev neplačano. Zdaj pa, če bo na koncu prišlo in se bo pač pravosodje odločilo, da nikakor poslanci ne moremo biti v tem nadzornem odboru, potem ta amandma umikam, ker je brez zveze, ker je drugače enak amandmaju Odbora za infrastrukturo. Hvala.</p>
            </sp>
            <sp xml:id="SDZ1-Redna-12-1993-09-30.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gremo po vrsti, po prijavah. Besedo ima gospod Tone Peršak, za njim pa gospod Ignac Polajnar.</p>
            </sp>
            <sp xml:id="SDZ1-Redna-12-1993-09-30.sp94">
               <speaker>ANTON PERŠAK:</speaker>
               <p>Glede na to, da je amandma pod številko 1, pod katerim sem jaz podpisan, na nek način relikt iz razprave, ko smo še mislili, da bo to poglavje, ki ima sicer samo en člen, urejalo tudi vprašanje uprave in upravnega odbora, zdaj tega ni niti v zakonu, niti v amandmajih. Zdaj ta amandma umikam, tako da bo glasovanje za eno sekundo krajše.</p>
               <p>Kar zadeva pa preostali meni amandmajev, bi pa rad povedal, da podpiram, tako kot tudi na odboru, amandma pod številko 5. Zakaj? Zelo veliko smo se na Odboru za infrastrukturo in varstvo okolja pogovarjali o tem problemu nadzora. Moram povedati, da je zdaj tudi z amandmajem, ki smo ga sprejeli, ta družba definirana kot javno podjetje, ki deluje kot delniška družba. To se pravi, da je po osnovni definiciji javno podjetje in da je javni interes v njem odločilen. Zato v nadzornem organu po mojem mnenju mora biti reprezentirana prvenstveno javnost, ki jo pa seveda v Sloveniji najbrž v največji meri, če odmislimo oblike civilne družbe, reprezentira ravno parlament. To seveda ne pomeni, da morajo biti vsi ljudje, ki bodo v tak nadzorni odbor iz parlamenta imenovani poslanci, tako kot je želel gospod Šiftar, čeprav moram reči, da je njegova debata v tej zvezi verjetno do neke mere za premisliti, da bi lahko eventualno bili v javnem podjetju tudi poslanci, da so tudi v agencijah in kakšnih takih stvareh, zavodih, lahko poslanci. Ampak, gre za to, da pač parlament ima neko kvoto v tem nadzornem organu, zadostno kvoto, da je lahko tudi parlament v njej, v tem nadzornem organu v zadostni meri prezentiran.</p>
               <p>Če bi bili samo tako, kot sicer predlaga Vlada, trije iz parlamenta, moram povedati seveda, da je glede na sestavo parlamenta logično, da to pomeni, da bosta, v oklepaj dajem, dva iz pozicije, eventualno eden iz opozicije, tu seveda ta narava parlamenta in reprezentacija javnosti v parlamentu začne počasi izgubljati. Poleg tega Vlada pravi, da morajo biti strokovnjaki, se zavzemam za to. Kje je rečeno, da bodo vsi ljudje, ki jih bo pač parlament predlagal, nestrokovnjaki. Vsaj kar zadeva našo parlamentarno skupino, lahko povem, da smo do sedaj predlagali v podobne organe vedno predlagali ne poslance, ampak strokovnjake, ki sicer imajo tako ali drugačno zvezo s stranko.</p>
               <p>Po drugi strani je pa seveda prav, ker kot rečeno, družba deluje kot delniška družba, čeprav je javno podjetje, da se seveda tudi ta značaj v tem organu na nek način ohranja in da ima vendarle skupščina družbe določeno kompetenco tudi z imenovanjem nadzornega sveta, kar mislim, da je s petimi člani, tudi če je eden recimo iz vrst delavcev, še vedno v zadostni meri zagotovljeno. Mislim pa, da ne bi bilo prav, če bi ravno na tej točki, ko gre za nadzor javnega podjetja, prišlo do tega, da bi bila javnost, kot velja, skozi parlament pravzaprav v manjšini navzoča. Meni osebno se zdi bolj važno, da je tu navzoč parlament, kot v nekaterih drugih točkah, kjer smo ga sicer tudi uvedli. Hvala.</p>
            </sp>
            <sp xml:id="SDZ1-Redna-12-1993-09-30.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ignac Polajnar. Se opravičujem, gospod Polajnar, gospod Šiftar ima repliko. Izvolite.</p>
            </sp>
            <sp xml:id="SDZ1-Redna-12-1993-09-30.sp96">
               <speaker>DRAGO ŠIFTAR:</speaker>
               <p>Ne vem, kakšna replika. Rad bi povedal to, kar je gospod Peršak govoril. Tu vidim največjo kontrolo parlamenta, prav s tistim mojim predlogom. Zdaj, ko sem že tukaj, bi rad to povedal, da amandmaja v tem trenutku nisem umaknil, dokler od pravosodja ne dobim točnega odgovora tukaj, kompetentno za tem pultom, ali dejansko v tej javni družbi ne moremo biti. S tem tolmačenjem se ne strinjam, mislim, da ni natančno. Tam piše točno, v gospodarskih družbah. To ni gospodarska družba, ali mi pa povejte, če je. Če boste pa to tukaj pač definirali, da ne morem, takrat bom razmišljal o tem, ali ga umikam ali ne.</p>
            </sp>
            <sp xml:id="SDZ1-Redna-12-1993-09-30.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ignac Polajnar.</p>
            </sp>
            <sp xml:id="SDZ1-Redna-12-1993-09-30.sp98">
               <speaker>IGNAC POLAJNAR:</speaker>
               <p>Hvala lepa. Čisto načelno. Nimam nič proti temu, da smo poslanci v nadzornih odborih, če se izkaže, da smo lahko. Samo potem predlagam, da se odločimo, ali bomo poslanci Državnega zbora ali bomo člani nadzornih odborov. Zakaj to govorim? Mi bomo sprejemali tudi na tej seji odločitev, da podaljšamo tisti rok, v katerem naj bi še veljali zakoni, ki jih ne bomo mogli spremeniti, do sedaj ustavno določenega roka. Po mojem prepričanju je vendarle bolj pomembno, da se poslanci Državnega zbora, ki nas je tule 90, bolj osredotočimo na delo Državnega zbora in nadzorne funkcije in tako naprej, kolikor jih je in jih bo ob vseh mogočih institucijah, ki jih bomo oblikovali tudi v tem Državnem zboru, prepustimo drugim, seveda tudi na način, da se tu odločamo zanje. Ker če bomo pa hoteli biti povsod zraven poslanci, verjemite mi, vedno bomo imeli razloge, da preprosto ne bomo mogli normalno delati. Sprašujem ta Državni zbor in tudi sebe, kako potem normalno delati, če bomo zdaj sami sebi naložili nova dela v prepričanju, da smo mi tisti, ki moramo te stvari opravljati. Govorim čisto praktično. Mogoče bomo pa čez dve leti že lažje in bomo takrat lahko potem tudi te funkcije opravljali. Samo zdaj, v tem času, ob tolikih zakonih, ob tolikem delu, ki ga moramo opraviti, se mi pa zdi, da razmišljajmo tudi nekoliko racionalno in o učinkovitosti dela Državnega zbora prav v tem smislu, da se posvetimo predvsem delu Državnega zbora. Hvala lepa.</p>
            </sp>
            <sp xml:id="SDZ1-Redna-12-1993-09-30.sp99">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Drago Šiftar. Gospod Černelič, ali imate repliko, ali ste se prijavili k razpravi?</p>
            </sp>
            <sp xml:id="SDZ1-Redna-12-1993-09-30.sp100">
               <speaker>DRAGO ŠIFTAR:</speaker>
               <p>Čujte, mislim, da to absolutno ne moremo sprejeti. Kakšno zakonodajno telo bi bili, kot je govoril moj predhodnik. Ker za dve leti bo zakonodaja drugačna, ko bomo imeli čas. Prosim vas. Zakonodaja je takšna, pa če je iz Franca Jožefa, je iz časov Franca Jožefa, pa če ni spremenjena, je takšna in bo čez dve leti veljala takšna, kot velja zdaj, razen če jo bomo v tem času zakon o poslancih spremenili. Mislim, to je čista demagogija.</p>
               <p>Rad bi pa še eno stvar povedal. V tem našem zboru smo potrdili nekaterim našim kolegom, recimo, da lahko nastopajo v boju z državo, to se pravi, na sodiščih v osmih ali še več sodnih procesih. Tam ne vpliva to na čas. Zdaj pa, če bi slučajno sedeli v tem nadzornem odboru, ker mislim, da bi bilo dobro, pa ne bomo mogli uspešno delati v Državnem zboru, prosim lepo, ne sprenevedajte  se!</p>
            </sp>
            <sp xml:id="SDZ1-Redna-12-1993-09-30.sp101">
               <speaker>PODPREDSEDNIK DR. LEV KREFT:</speaker>
               <p>Replika? Gospod Polajnar, izvolite.</p>
            </sp>
            <sp xml:id="SDZ1-Redna-12-1993-09-30.sp102">
               <speaker>IGNAC POLAJNAR:</speaker>
               <p>Gospod Šiftar, niste me čisto razumeli, zakaj govorim o tem. Namreč to, če bomo potrdili ta vaš predlog, bo napotilo tudi za naslednje podobne nadzorne odbore, da bodo tam tudi poslanci. In z vso pravico se bo reklo, ker je tule, zakaj ne bi bil tudi tam. Govorim o nekih dominah, ki se tule lahko zgodijo. Tisto o zakonodaji, pa ne razumem, zakaj ste tako replicirali. Govoril sem o tem, kaj moramo tu narediti v zvezi z zakonodajo. Govorim, da je to naša prednostna naloga. Hvala lepa.</p>
            </sp>
            <sp xml:id="SDZ1-Redna-12-1993-09-30.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospod Janez Podobnik ima repliko.</p>
            </sp>
            <sp xml:id="SDZ1-Redna-12-1993-09-30.sp104">
               <speaker>JANEZ PODOBNIK:</speaker>
               <p>Spoštovani! Rad bi odgovoril gospodu Nacetu Polajnarju. Večkrat sem že za tem mestom govoril, da osebno razumem, da je ena izmed osnovnih funkcij nas, poslancev, tudi nadzorna funkcija. Seveda je tukaj zdaj vprašanje, na kakšen način to nadzorno funkcijo vkorporirati na tak način, kot je tukaj predlagano, torej v nadzorni svet. Tudi nisem bil najbolj zadovoljen z eksaktnostjo odgovora gospoda Baškoviča, bi pa rekel, da me zelo preseneča stališče Vlade, ko ni podprla predloga matičnega odbora za infrastrukturo in okolje, ko predlaga sestavo tega nadzornega sveta. Če odkrito povem, zakaj sem bil tako nezaupljiv, da uporabim to nenavadno besedo pri tem zakonu. Zaradi 7. člena, kjer piše "eno tretjino članov nadzornega sveta imenuje Državni zbor Republike Slovenije." Predlagatelj, ki mi to napiše, mu ne verjamem, resnično mu ne verjamem. Moram priznati, torej, naj mi Vlada pove, zakaj ni podprla. Recimo, jaz podpiram predlog naše stranke, ampak zdaj pa sprašujem predstavnika Vlade, zakaj ni podprl predloga matičnega delovnega telesa, da mi poveste racionalni razlog. Hvala.</p>
            </sp>
            <sp xml:id="SDZ1-Redna-12-1993-09-30.sp105">
               <speaker>PODPREDSEDNIK DR. LEV KREFT:</speaker>
               <p>Ker  ni več replik, je na vrsti, ja, ali želite pojasniti v zvezi s temi replikami? Gospod Baškovič, prosim. Potem pa v redni razpravi gospod Černelič in za njim gospod Sisinger.</p>
            </sp>
            <sp xml:id="SDZ1-Redna-12-1993-09-30.sp106">
               <speaker>MILAN BAŠKOVIČ:</speaker>
               <p>Rad bi samo pojasnil, da sem bil pozvan, da pojasnim to, kar sem povedal. Ampak vendarle, ob novih vprašanjih bi povedal samo tole. Pojem "gospodarska družba" kot je uporabljen v zakonu o poslancih in sploh v naši zakonodaji, zajema vse te oblike, tudi delniške družbe, tiste, druge in tretje, tako je gotovo to, kolikor jaz ocenjujem, tudi ta pojem tu pokrit. Drugo pa je potem "nadzorna funkcija parlamenta". Po mojem mišljenju je politični nadzor nekonkretno delo v organih družbe - na to opozarjam - in ta politični nadzor je pa zagotovljen z vrsto povezav, soglasij, poročil itn. zakonov, ki bodo tu še sledili glede konkretnih poslov. Tako da je politični</p>
               <p>nadzor Državnega zbora po mojem v tem zakonu polno zagotovljen, opozarjam pa na to, da je čisto drugo konkretno delo v firmah, v družbi, notranji nadzor ob poslih, da je to operativna zadeva. Samo toliko.</p>
            </sp>
            <sp xml:id="SDZ1-Redna-12-1993-09-30.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Černelič. Za njim bo na vrsti gospod Ivan Sisinger.</p>
            </sp>
            <sp xml:id="SDZ1-Redna-12-1993-09-30.sp108">
               <speaker>FRANC ČERNELIČ:</speaker>
               <p>Spoštovani! Ne podpiram tega amandmaja, kjer bi bili poslanci direktno notri. Kajti, če bi ga podpiral, potem bi tudi vztrajal, da niso prisotni tisti poslanci, ki so zainteresirani za določeno traso, ampak tisti, ki z določeno traso, ki se bo gradila, nimajo ničesar. Sicer bi prišlo ravno tako do izkoriščanja zadev, kot jih nekateri predvidevajo, da bi lahko bila ob oblikovanju družbe. Tudi sam namreč razumem, da je nadzor, operativni nadzor oz. nadzorni odbor tisti, ki dejansko operativno dela in da imamo mi vso možnost, da občasno na najpomembnejših točkah, kot so npr. razpisi, sklenjene pogodbe, dejansko zahtevamo in naredimo kontrolo tega dela in potem seveda tudi vplivno presojamo. Mislim, da je iz razprave doslej že popolnoma jasno, da je najboljši predlog vladni predlog, kjer so trije, ki jih imenujemo v Državnem zboru - to so zunanji, vendar taki, za katere bomo vsi imeli neko potrditev, da so vredni našega zaupanja, in ostali, ki jih bo Vlada določila, ki mora prav tako sestaviti operativce in bodo po presoji Vlade tudi deležni podpore, nekaj pa je seveda prepuščeno tistim, ki bodo pač delničarji, ki morajo po zakonu dejansko tudi imeti možnost vpliva.</p>
               <p>Zato mislim, da bo od vseh zadev najboljše, če podpremo vladni predlog. Pri tem pa bi rad rekel le še to: Trenutno imejmo večjo mero zaupanja tudi vase, pa veliko večjo mero in korajže kontrole takrat, kadar bomo občutili, da je prilika in da je osnova za to, da je treba narediti kontrolo na določeni točki, na določenem segmentu. Hvala lepa.</p>
            </sp>
            <sp xml:id="SDZ1-Redna-12-1993-09-30.sp109">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Ivan Sisinger. Ali je replika, gospod Pregelj?  Razprava, dobro.</p>
            </sp>
            <sp xml:id="SDZ1-Redna-12-1993-09-30.sp110">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci. Mislim, da smo mi pravkar izglasovali en pomemben sklep, ko govorimo tudi o sebi kot poslanci Državnega zbora, ali naj bomo v takem nadzornem svetu ali naj ne bomo.</p>
               <p>Mislim, da smo mi vendarle že izglasovali pri 4. točki dopolnitev, kjer smo rekli, da mora enkrat letno seveda priti pred Državni zbor celotno poročilo o izgradnji avtoceste in te družbe. In ta amandma smo izglasovali na predlog gospoda Jagodnika.</p>
               <p>Mislim, da smo si s tem pravzaprav kot poslanci Državnega zbora že zagotovili, da ta družba mora priti s popolnim poročilom pred ta Državni zbor. To je ena izmed pomembnih zadev, kjer bo vendarle Državni zbor tudi v takem poročilu, če ne bo takšno, kot menimo, imel svoje pripombe in možnosti, da ga, seveda oporekamo oziroma zahtevamo drugačno delo v taki družbi, oziroma kakor koli bo.</p>
               <p>Zato bom osebno podpiral seveda tisti predlog v tem 7. delu, ki izhaja iz točke 5. in bom podprl predlog Odbora za infrastrukturo, in ne bom podpiral predloga Vlade in bom tudi obrazložil.</p>
               <p>Namreč mislim, da Odbor za infrastrukturo ni slučajno prišel do tega predloga, ampak po nekaj dolgih razpravah, da je seveda besedilo takšno, da si je tudi Državni zbor, prav s predlogom tega Odbora za infrastrukturo zagotovil, pravzaprav svoj vpliv, pa ne zato, da bi mi poslanci bili v tem imenovani v ta Državni svet, zagotovili smo si pa vpliv, da bo tistih, v tem 11 članskem svetu seveda Državni zbor imel 6, pravimo, je predlog 6 ljudi, katere bomo mi imenovali, za katere bomo mi glasovali, to se pravi, glasovali bomo za tiste, do katerih imamo zaupanje. Ne do tistih, v katere nimam zaupanja, za tistega ne bom dal glasa.</p>
               <p>Zato absolutno podpiram predlog Odbora za infrastrukturo in bom za njega glasoval, ki predlaga 11 članski svet, med katerimi bo 6 iz vrst tistih ljudi, ki jih bomo v Državnem zboru mi imenovali. Hvala.</p>
            </sp>
            <sp xml:id="SDZ1-Redna-12-1993-09-30.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj.</p>
            </sp>
            <sp xml:id="SDZ1-Redna-12-1993-09-30.sp112">
               <speaker>ŽARKO PREGELJ:</speaker>
               <p>Spoštovani! Poskušal bom razložiti oziroma pojasniti predlog Slovenske ljudske stranke, ki predlaga v amandmaju, da naj bi vse člane nadzornega sveta imenoval Državni zbor Republike Slovenije.</p>
               <p>Razlog je sicer dvojen. Prvi je ta, da je to posledica celotnega koncepta družbe, kot smo si ga mi zamislili in v kolikor bi bila država edini lastnik, bi bilo to popolnoma logično.</p>
               <p>Drugi razlog je pa, da bo tudi na ta način, kot smo izglasovali predhodne člene tega zakona, v resnici večina kapitala državnega tako ali drugače, direktno ali indirektno.</p>
               <p>Namreč, vložek že zgrajenih avtocest, ki jih bo država prepustila tej družbi, je nedvomno državna lastnina.</p>
               <p>Potem, avtocestni tolar je, ko pride v proračun, državna lastnina. Proračun, sredstva iz proračuna so ravno tako državni denar. Ravno tako bodo najeta posojila, tista, za katere bo garancijo izdala država. Torej zelo malo ostane še za tisti delničarski kapital in je tukaj še enkrat dokaz, da je ta delničarska ali pa delniška oblika družbe v resnici zelo nepomembna v smislu kapitalne slike.</p>
               <p>Zato menimo, da je upravičen predlog, da so vsi člani nadzornega odbora imenovani s strani Državnega zbora. S tem dosežemo, da tako ali drugače, poleg tega, da bodo ti člani odbora strokovnjaki, dosežemo tudi pluralnost sestave takega nadzornega odbora. Hkrati pa kadar koli Državni zbor s pomočjo poročil ugotovi, da ta družba ne deluje tako, kot bi morala, lahko odpokliče ta nadzorni svet.</p>
               <p>Namreč to je bistvo vsega. Ko ga Državni zbor imenuje, ga tudi odpokliče. In tu je pomen tega, te odločitve, da člane nadzornega sveta imenuje Državni zbor.</p>
               <p>Amandma odbora je v resnici minimalni kompromis, minimalni konsenz. Tisto, kar predlaga Vlada, pa je dobesedno v nasprotju s tistim, kar je Vlada obrazložila in argumentirala pri sprejemanju prvih petih členov. Namreč ni nobene logike, da ob skrajno večinskem kapitalu države 51%, ki vedno ostane večinski kapital v tej družbi, ima v nadzornem svetu večino družba oziroma skupščina družbe, torej delničarji oziroma tisti, ki niso predstavniki državne lastnine tukaj. Jasno je, da v prvih letih naj bi bila ali pa v prvem obdobju naj bi bila Vlada tista skupščina družbe in če zadevo tako pogledamo, potem nam je nekoliko bolj jasno, zakaj Vlada jasno predlaga, da ima tudi v nadzornem svetu družbe formalno večino. Kajti zavedati se moramo, da čeprav bi sprejeli amandma odbora, kjer bi imel Državni zbor nekje večino pri imenovanju članov tega nadzornega sveta, to še ne pomeni tudi dejanske večine. Mislim, da so predgovorniki to že pojasnili. Zato upam, da bo večina v Državnem zboru, ki je kot vidimo, pri ostalih amandmajih praktično 2/3, da bo razumela in da bo toliko pravična in fer, da bo nadzorni svet tako oblikovala, da ga bo v celoti imenoval Državni zbor oziroma, da bo vsaj sprejet amandma Odbora za infrastrukturo in okolje. Hvala lepa.</p>
            </sp>
            <sp xml:id="SDZ1-Redna-12-1993-09-30.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za besedo se je javil gospod Marijan Poljšak, prosim.</p>
            </sp>
            <sp xml:id="SDZ1-Redna-12-1993-09-30.sp114">
               <speaker>MARIJAN POLJŠAK:</speaker>
               <p>Javljam se zato, ker je sedaj pravi trenutek v tej diskusiji, da naredim reklamo tudi za amandma, ki sem ga jaz vložil in je pod točko 2 na strani 5.</p>
               <p>Pred dvema dnevoma, ko sem utemeljeval ta amandma, sem mislil, da bi bili v nadzornem odboru poslanci. Seveda dikcija ni taka. Dikcijo sem postavil brez tega in dikcija je vseeno dobra in to mi potrjuje tudi sedanja diskusija. Če grem recimo pod točko 5, kjer je amandma odbora, naj bi bilo šest članov izvoljenih ali poslancev, ali parlament izvoli te člane nadzornega odbora. Kaj se lahko zgodi?  Teh šest članov lahko izvoli recimo, če bo način izvolitve teh članov večinski, izvoli vladna koalicija. Kaj bo potem potrebno? Potem bo potrebno spet 30 podpisov zbrati in preiskovalno komisijo ob prvem nezaupanju. Glejte, to ni v redu! To ni v redu.</p>
               <p>To se pravi, če se sedaj vrnem nazaj, torej to je v istem smislu kot amandma Ljudske stranke. Jaz sem videl amandma Ljudske stranke in sem ga samo dopolnil, tako sem ga naredil. Če se sedaj vrnem nazaj, dikcija tega ne pravi, člane nadzornega odbora imenuje na isti način in po istem postopku, ki velja za sestavo parlamentarne preiskovalne komisije. In ker nikjer ne pravi, da morajo biti poslanci. In ker zakon obstaja, da poslanci ne morejo biti, je pač gotovo rezultat, je torej to tolmačenje tega amandmaja pravilno, da normalno po načinu preiskovalne komisije poslanske skupine predlagajo gotovo nekoga, ki je strokovnjak. Recimo ena poslanska skupina se bo zlobirala s podjetjem, ki gradi cesto in bo predlagala njihovega strokovnjaka, druga se bo z banko, bo predlagala od banke, tretja se bo s cementarno, bo predlagala strokovnjaka iz cementarne. Mi iz opozicije - iz trenutne opozicije bomo predlagali recimo nekoga iz univerze. V tem primeru, če to stvar tako postavimo, ne bo potrebno in mislim, da v parlamentu ne bo prišlo do posebnih kreganj in ne bo prišlo do tega, da bi morali takoj narediti preiskovalno komisijo. Torej, če hočemo prihraniti to, da ne bi ustanavljali parlamentarne komisije vam predlagam... in če hočemo biti fer eden do drugega... Hvala.</p>
            </sp>
            <sp xml:id="SDZ1-Redna-12-1993-09-30.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej parlamentarno preiskovalno komisijo za preiskovanje družbe za izgradnjo avtocest lahko ustanavljamo šele na naslednji seji, ker ni na dnevnem redu še. Ste se javili za repliko gospod Šiftar? Ja, prosim, ker sicer imam prijavljene za razpravo naprej, gre za repliko.</p>
            </sp>
            <sp xml:id="SDZ1-Redna-12-1993-09-30.sp116">
               <speaker>DRAGO ŠIFTAR:</speaker>
               <p>No, repliciral bi samo v tem z gospodom Poljšakom, mislim bolj javno sporočilo, ker nekateri me sprašujejo, če sta najina amandmaja vsebinsko identična. Prosim lepo, niti slučajno ne. Jaz sem tudi za to, da bomo komisije ustanavljali takrat, če ne bomo sprejeli mojega amandmaja.</p>
               <p>Rad pa bi nekaj vprašal Vlado. Prav čudi me, da Vlada recimo ni podprla naš predlog odbora, prav zaradi tega, ker je v 28. številki Poročevalca v zakonu o družbi za izgradnjo, predlogu zakona o družbi za izgradnjo avtocest, to je besedilo členov pod točko 2 - ne bom vse našteval, saj imate to, rad bi samo pod točko  e) alineo "nadzor države nad poslovanjem družbe je zagoto-</p>
               <p>vljen z večinskim deležem Republike Slovenije v osnovnem kapitalu družbe s pristojnostjo nadzornega sveta, članov <stage>(tu imam podčrtano)</stage> katero odločujočo večino izvoli, odpokliče in razrešuje Državni zbor Republike Slovenije" naprej drži tako, da ne bom čital. Kaj je za vas odločujoča večina pri 11-tih, če ne 6 ljudi, mislim to, kar Vlada ne podpira? Prav čudi me, mislim ta slab spomin Vlade. Nekaj napiše, potem pa čez 14 dni ali čez 7 dni čisto nekaj drugega odgovarja. Rad bi to tolmačenje Vlade. Hvala.</p>
            </sp>
            <sp xml:id="SDZ1-Redna-12-1993-09-30.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač, za njim njim pa gospod minister Igor Umek.</p>
            </sp>
            <sp xml:id="SDZ1-Redna-12-1993-09-30.sp118">
               <speaker>JANEZ KOPAČ:</speaker>
               <p>Hvala za besedo. Rad bi rekel to, da se mi zdi, da je pri mnogih od teh razprav prišlo pravzaprav do nekega nerazumevanja. Nadzorni svet po zakonu o gospodarskih družbah oziroma konkretno po zakonu o družbi za gradnjo avtocest, ki je tudi delniška družba, ni več nadzorni odbor v tistem starem smislu, kot smo ga imeli po zakonu o podjetjih, ampak dobiva oziroma že ima po zakonu o gospodarskih družbah 2/3 pristojnosti upravnega odbora, kot smo ga imeli po zakonu o podjetjih. Skratka, gre za izvršni organ in ne za nadzorni, čeprav se pač imenuje "nadzorni svet". Morda je problematičen ta prevod iz nemške zakonodaje, ker se je naš zakon o gospodarskih družbah pač prepisoval ali zgledoval po nemškem. To je eno, kar sem želel poudariti.</p>
               <p>Drugo. Ker gre za posebno obliko javnega podjetja v tej delniški družbi, menim, da je toliko bolj prav, da tako, kot za vsa druga javna podjetja Vlada določi politiko in vse drugo, kar se tam veže, na parlamentu pa je nadzor - ampak tisti pravi nadzor, ne pa nadzor kot ga opravlja nadzorni svet - je torej toliko bolj prav, da ima ustanovitelj, to pa je sicer država, in v njenem imenu Vlada, odločujočo večino tam notri. Mislim, da sestava ni problematična po predstavnikih ali strank ali lobijev, ali kakorkoli; gre predvsem za to, da bo to operativen organ. Lahko pa bi ga z marsikaterim od predlaganih amandmajev "sfižili" in bi bil neoperativen. Jaz sicer nisem navdušen nad ustanavljanjem posebne družbe za gradnjo avtocest, vendar menim, da smo sedaj s temi amandmaji tiste slabosti nekoliko popravili. Toda, če pa že ustanovimo to družbo, potem ji dajmo operativnost. Ta operativnost pa mislim, da je zagotovljena z amandmajem, kot ga predlaga Vlada in je označen s točko 4 na tej strani, ki jo sedaj obravnavamo, od amandmajev.</p>
               <p>Hitra ustanovitev družbe za gradnjo avtocest v tem trenutku, po mojem, ni tako zelo pomembna za hitrejšo gradnjo avtocest v naslednjih mesecih in bi torej z njo lahko tudi malo počakali. Ampak ko sedaj to že imamo, in to po hitrem postopku, sedaj pa ne vgraditi v zakon rešitve, ki pa bo po mojem mnenju zavirala gradnjo avtocest, ker bo organ lahko postal neoprativen.</p>
               <p>Skratka, osebno se opredeljujem pozitivno do amandmaja, ki ga je predlagala Vlada in je označen s točko 4 - in drugim amandmajem nasprotujem iz teh razlogov, ki sem jih tukaj navedel. Hvala lepa.</p>
            </sp>
            <sp xml:id="SDZ1-Redna-12-1993-09-30.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister, Igor Umek.</p>
            </sp>
            <sp xml:id="SDZ1-Redna-12-1993-09-30.sp120">
               <speaker>IGOR UMEK:</speaker>
               <p>Spoštovani! Dovolite prvič, kar se tiče načelne razprave. Mislim, da je tudi ta načelna razprava, ki jo je sprožil gospod Žare Pregelj, zelo pomembna; v veliki meri pa jo je pojasnil že gospod Kopač. Gre pa za to: Vlada je ustanovitelj javnih služb in javnih podjetij in tudi odgovorna parlamentu za funkcioniranje javnega sektorja. In zaradi tega ima jasno tudi vsa pooblastila imenovanja nadzornih svetov in drugih zadev in tekoče spremlja poslovanje teh sektorjev zato, da ti sektorji delujejo, hkrati pa odgovarja parlamentu z nizom poročil in vsemi drugimi zadevami. To je tudi normalen odnos. Če se ta odnos prekine in recimo, večino v nadzorni svet imenuje parlament, to pomeni, da je prekinjen odnos odgovornosti Vlade tudi za poslovanje javnega sektorja. Ker konec-koncev, tisti, ki ima notri večino, potem notri odloča.</p>
               <p>Če to povežemo še z zakonom o soupravljanju delavcev in gledamo na javni sektor, ki ima ogromno zaposlenih, potem vidimo, da imamo nenadoma prisotna dva interesa. Eden je verjetno obarvan politično, ker se vedno tehta med opozicijo in pozicijo; drugi je obarvan socialno in izginejo poslovni cilji javnega sektorja. Zato je to vprašanje tudi načeloma zelo pomembno, kako se bomo v tem primeru odločili, posebno še, ker se v nekaterih razpravah odločitev v zvezi z avtocestno družbo že kot presedan uporablja za odločitev v okviru nekaterih drugih poslovnih sistemov, za katere se zakoni predlagajo pred parlament. Hkrati pa naj bi Vlada za te iste dele javnega sektorja, v smislu javnega sektorja npr. subvencionirala določene dele, bila odgovorna za infrastrukturo na določenih delih, kot so npr. telekomunikacije, železnice, hkrati pa ne imela večine v vsakodnevnem poslovnem smislu funkcioniranja teh sektorjev. Preprosto ta odgovornost ni združljiva ena z drugim.</p>
               <p>Zaradi tega bi verjetno to pomenilo tudi razpad javnih financ, ker bi tisti, ki odločajo o predlogih, ki jih daje ta del javnega sektorja Vladi v proračun za sofinanciranje in ki ga je treba zelo "skresati", bi potem prihajalo s strani parlamenta in s parlamentarno podporo in bi potem tu imeli razsulo. Vlada bi bila nezmožna sestaviti konsistenten proračun, ker bi bili v ozadju čisto drugi interesi, z drugo linijo odgovornosti.</p>
               <p>Zakaj pa je bil motiv, da kljub temu pri avtocestni družbi gremo v ta nadzorni svet z delom ljudi, ki naj jih imenuje parlament? Jaz se ne spuščam v to, ali so lahko to poslanci ali niso poslanci, ampak zato, da sodelujejo pri delu nadzornega sveta; tam notri se ne sedi, ampak se dela, da delujejo v tem nadzornem svetu in da so tekoče seznanjeni z vso problematiko in da lahko parlament vedno - ker ta odgovornost ne gre od nje k Vladi, ampak gre k parlamentu - tudi deluje in lahko parlament opozarjajo na karkoli čudnega, ali če mislijo, da je treba na nekaj še posebej opozoriti ob vseh mehanizmih, ki so že vgrajeni. In parlament lahko potem na njihovo pobudo, ali pa že sami, v skladu s svojimi idejami in če dobijo podporo, tudi odreagirajo.</p>
               <p>Drugi del je normalni del delniške skupščine in v tej bo ves čas Vlada imela veliko večino. Skupaj še s tem parlamentarnim delom bo izrazito lahko zastopala interes Republike Slovenije, tako da po tej plati ni nobene bojazni, ki jo je omenil gospod Žare Pregelj. Zaradi tega je Vlada predlagala 9-članski nadzorni svet, od tega 3 v parlament. Zakaj je v prvem postopku predlagala tretjino članov? Zato, ker smo še razreševali nekatera vprašanja, ki jih takrat še nismo imeli razrešena v zvezi s prisotnostjo zaposlenih; ker naj bi zaposleni načeloma tudi v manjših podjetjih imeli tretjino nadzornega sveta. Tu gre za 10 ali nekaj več zaposlenih in ni logično, da bi imeli tretjino teh zaposlenih pri tako velikem projektu svoje predstavnike. Tako da zdaj ostaja razmerje 6:3. Zakaj smo potem tudi določili naknadno ta amandma? Zato, da že z zakonom določimo število članov nadzornega sveta in da parlamentu določimo točno določeno kvoto, katero naj izvoli, ker sicer bi to določali v statutu in bi pravice parlamenta odrejali s statutom neke družbe, ki bi rekel, da ima 11, ali da ima 6 članov, ali 9 članov. Zaradi tega natančna precizacija, da ne glede kako se spreminjajo sicer znotraj delniškega, ali lastniškega nadzornega sveta, da parlament ima vedno tiste tri, ki jih parlament odpokliče, ali ne odpokliče, odvisno od tega, kako je zadovoljen z njihovim delom, ne pa morda v odvisnosti od tega, kako bi se eventalno, če bi se spremenila sestava skupščine delničarjev oziroma lastnikov. Zaradi tega menimo, da je ta rešitev, ki jo predlaga Vlada, iz vseh teh razlogov najboljša. Razum pa tudi intenco parlamenta, da poskuša biti čimbolj prisoten.</p>
            </sp>
            <sp xml:id="SDZ1-Redna-12-1993-09-30.sp121">
               <speaker>PODPREDSEDNIK DR. LEV KREFT:</speaker>
               <p>Gospod Drago Šiftar, ste se javil za repliko? Repliko ima potem tudi gospod Kopše in repliko ima tudi gospod Žarko Pregelj.</p>
            </sp>
            <sp xml:id="SDZ1-Redna-12-1993-09-30.sp122">
               <speaker>DRAGO ŠIFTAR:</speaker>
               <p>Najprej bom to priliko izkoristil za to, da vseeno umaknem ta svoj amandma, čeprav me strašansko mika, da bi preveril vsaj tisto, če bi glasovali vsaj tisti, ki so mi v avli in v bufetu dajali cel čas podporo, zdaj so pa tiho. Dobro, vsaj, če bi na tipko pritisnili pravo. V nobenem primeru ne podpiram amandmaja Vlade, ampak absolutno podpiram amandma Odbora.</p>
            </sp>
            <sp xml:id="SDZ1-Redna-12-1993-09-30.sp123">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Kopše, potem še Žarko Pregelj.</p>
            </sp>
            <sp xml:id="SDZ1-Redna-12-1993-09-30.sp124">
               <speaker>JOŽEF KOPŠE:</speaker>
               <p>Repliciral bi samo na ministrovo trditev, da bi eventualna predlagana sestava nadzornega sveta ali pa upravnega odbora pomenila razpad javnih financ. Razpad javnih financ pomeni ustanovitev te družbe. Hvala.</p>
            </sp>
            <sp xml:id="SDZ1-Redna-12-1993-09-30.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj, prosim.</p>
            </sp>
            <sp xml:id="SDZ1-Redna-12-1993-09-30.sp126">
               <speaker>ŽARKO PREGELJ:</speaker>
               <p>Spoštovani! Najprej bi repliciral na izvajanje gospoda Kopača. Razlog, da bo Vlada lahko zagotavljala večjo učinkovitost nadzornega sveta oziroma - mislim, da ste uporabili izraz, da bo bolj mobilna, ali kaj podobnega - da ne bo prihajalo do zastojev in podobnega, je neutemeljen.</p>
               <p>Nadzorni svet ima profesionalne odnose z družbo in tam so zadeve jasne. Če nekdo ne dela, ne more več biti, se ga lahko razreši in tako naprej. Tako, da tu mislim, da razloga o hitrosti delovanja, o oviranju delovanja, če bo Državni zbor imenoval člane Državnega sveta, mislim, da taki razlogi niso utemeljeni. Se opravičujem, nadzornega sveta.</p>
               <p>Kar se tiče argumentacije gospoda ministra, da je Vlada tista, ki garantira izvajanje politike pri izgradnji cest in da zato mora imeti večino v nadzornem svetu, bi lahko tudi sprejeli tako argumentacijo, ampak zato jaz vprašam, zakaj sploh potrebujemo še tiste člane nadzornega sveta, ki naj jih imenuje Državni zbor. Osebno vidim v tem zgolj politični manever. Potem pa raje pristanem, da niti enega člana ne imenuje Državni zbor, kot pa da imenuje samo tri.</p>
               <p>Namreč kaj pomeni trije? Nekdo je že danes povedal. To pomeni enega za opozicijo, in edina kontrola, ki je potem tista, ki je lahko drugačna, tudi strokovna, da smo si na jasnem, dober strokovnjak zna in tudi dobro zakrivati tisto, kar bi opozicija lahko odkrila. Zato menim, da v kolikor Vlada ne umakne svojega amandmaja oziroma v kolikor večina v tem Državnem zboru ne izglasuje vsaj amandmaja odbora, menim, da je boljše, da Državni zbor se niti ne meša v to družbo. Potem pa naj raje Državni zbor uporablja tiste standardne instrumente in naj kliče na odgovornost Vlado in bo cela Vlada kot celota vedno odgovorna, ne pa zgolj dejavnost tiste družbe.</p>
               <p>Gre samo za to, da smo tukaj želeli, da bi z večino v nadzornem svetu družbe, z večino, ki jo imenuje Državni zbor, direktno zagotovili nadzor, da ne bi bilo treba iti po ovinkih, po celotni proceduri, mesece trajanja konstruktivnih nezaupnic in česa vse si lahko še izmislimo.</p>
               <p>Zato tudi zaradi tega, da bi nekako sprejeli en konsenz v tej naši družbi in se odločili, da bo pri tako pomembnem projektu, kot je gradnja avtocest, Državni zbor direktno nadzoroval, neposredno delovanje  te družbe, potem mislim, da moramo sprejeti ali amandma SLS, ali pa vsaj amandma odbora. Vse ostalo pomeni, da bo ostalo nezaupanje in ne bo produktivno za bodočnost naše države. Hvala lepa.</p>
            </sp>
            <sp xml:id="SDZ1-Redna-12-1993-09-30.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima, gospa Metka Karner-Lukač, prosim.</p>
            </sp>
            <sp xml:id="SDZ1-Redna-12-1993-09-30.sp128">
               <speaker>METKA KARNER-LUKAČ:</speaker>
               <p>Glasovala bom za amandma SLS. Namreč v vsem tem se mi zdi pa neka velika nelogičnost. Poglejte. tudi Sklad Republike Slovenije za razvoj je delniška družba. In kot se jaz spomnim, je tam tudi nadzorni svet, in mislim, da je bilo to februarja sprejeto, ta zakon, da smo takrat tukaj imenovali 9 članski nadzorni svet, in da je parlament v celoti imenoval vse člane nadzornega sveta oziroma predlagal in seveda potem tudi potrdil. Bi prosila, če mi predlagatelj lahko obrazloži, zakaj je pa tukaj potrebno ravnati drugače?</p>
            </sp>
            <sp xml:id="SDZ1-Redna-12-1993-09-30.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne. Zato zaključujem razpravo. Prehajamo h glasovanju o amandmajih, najprej k 7. členu.</p>
               <p>Amandma gospoda Peršaka pod točko 1 je bil umaknjen. Zato najprej glasujemo o amandmaju pod točko 2 predlagatelja, gospoda Marijana Poljšaka. Ugotovimo sklepčnost! Ja prosim, obrazložitev glasu?</p>
            </sp>
            <sp xml:id="SDZ1-Redna-12-1993-09-30.sp130">
               <speaker>MARIJAN POLJŠAK:</speaker>
               <p>Še enkrat bi vas poskušal navdušiti za moj amandma, ker s tem bomo naredili nekaj parlamentarnega in bo dobro za opozicijo, pa tudi za pozicijo. Saj pozicija pride na svoj račun že itak, ker je pozicija. Če hoče biti demokratična družba, mora priti, pa tudi opozicija mora imeti vpliv. Hvala.</p>
            </sp>
            <sp xml:id="SDZ1-Redna-12-1993-09-30.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa.</p>
               <p>Prosim, da ugotovimo sklepčnost! Bom počakal, da pridete nazaj. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni bil sprejet.</p>
               <p>Zdaj glasujemo o amandmaju na strani 5., pod točko 3. Predlagatelj je poslanska skupina Slovenske ljudske stranke. Ugotovimo sklepčnost!</p>
               <p>Gospa Metka Karner-Lukač bo obrazložila svoj glas, prosim.</p>
            </sp>
            <sp xml:id="SDZ1-Redna-12-1993-09-30.sp132">
               <speaker>METKA KARNER-LUKAČ:</speaker>
               <p>Saj sem pravzaprav že obrazložila svoj glas, da bom glasovala za ta amandma. Vendar ponovno poudarjam, da je tukaj nelogičnost, kajti v Skladu Republike Slovenije za razvoj smo mi imenovali vse člane nadzornega sveta. Nelogičnost je in predlagatelj mi ni odgovoril, zakaj je tukaj tako.</p>
            </sp>
            <sp xml:id="SDZ1-Redna-12-1993-09-30.sp133">
               <speaker>PODPREDSEDNIK DR. LEV KREFT:</speaker>
               <p>Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Zdaj bomo glasovali o amandmaju pod točko 4., ki ga je predlagala Vlada. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da amandma ni sprejet.</p>
               <p>Glasujemo še o amandmaju pod točko 5., ki ga je predlagal Odbor za infrastrukturo in okolje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je ta amandma sprejet.</p>
               <p>Na naslednji strani imamo amandmaje, ki veljajo uvrstitvi novega 7.a člena in amandma na amandma k temu amandmaju, zato bomo najprej glasovali, seveda o, s tem amandmajem - dopolnjenim oziroma spremenjenim 7. členom v celoti, če je to potrebno. Smo nadomestili celotno besedilo 7. člena. V tem primeru seveda ne bomo glasovali ponovno o 7. členu v celoti, ker je besedilo povsem enako amandmaju, ki smo ga sprejeli.</p>
               <p>Prehajamo torej na 6. stran, k amandmajem pod številkama 6 in 7. Amandma pod številko 6 magistra Igorja Omerze, je amandma na amandma odbora. Amandma magistra Igorja Omerze glasi: "V amandmaju odbora za infrastrukturo in okolje k 7. členu, pod točko 7. pregled amandmajev se za besedami imenuje in razrešuje beseda "Vlada" nadomesti z besedama "Državni zbor".</p>
               <p>Odbor amandmaja ne podpira, Vlada prav tako ne. In amandma Odbora za infrastrukturo in okolje glasi: " V poglavju prehodne in končne določbe se doda nov 7a. člen, ki se glasi: "Družbo ustanovi Republika Slovenija tako, da Vlada Republike Slovenije na svoji kot ustanovni skupščini družbe sprejme statut družbe. Uprava družbe imenuje in razrešuje Vlada Republike Slovenije." Sedanji 8. člen postane 9. in 9. postane 10.</p>
               <p>Vlada amandma podpira. Odpiram razpravo o amandmaju, o dveh amandmajih pod točko 6. in točko 7., ki pomenita nov 7.a člen.</p>
               <p>Kdo želi besedo? Ugotavljam da nihče in razpravo zaključujem.</p>
               <p>Prehajamo h glasovanju. Najprej bomo glasovali o amandmaju magistra Igorja Omerze pod točko 6., ki predstavlja amandma na amandma pod točko 7. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da ta amandma ni bil sprejet in dajem na glasovanje amandma pod točko 7. Odbora za infrastrukturo in okolje. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta amandma sprejeli in uvrstili v zakon nov 7.a) člen.</p>
               <p>Prehajamo k 8. členu zakona. K temu členu je bil predlagan amandma: "Za besedami obstoječe odseke avtocest se doda besedilo v revalorizirani vrednosti". Ostalo besedilo ostane nespremenjeno. Predlagatelj je Odbor za infrastrukturo in okolje. Vlada amandma podpira.</p>
               <p>Odpiram razpravo o amandmaju in 8. členu v celoti. Želi kdo besedo? Ugotavljam da nihče in dajem na glasovanje najprej amandma Odbora za infrastrukturo in okolje k 8. členu. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(3 poslanci.)</stage>  </p>
               <p>Ugotavljam, da smo amandma k 8. členu sprejeli in dajem na glasovanje tako spremenjen 8. člen v celoti. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo 8. člen sprejeli</p>
               <p>Prehajam k 9. členu, h kateremu je bil prav tako oddan en amandma. V 9. členu se besedi "petnajsti dan" nadomestita z besedama "naslednji dan". Predlagatelj je odbor za infrastrukturo in okolje. Vlada amandma podpira. Dajem na razpravo ta amandma in 9. člen v celoti.</p>
               <p>Kdo želi besedo? Ugotavljam da nihče, zato prehajamo h glasovanju. Glasujemo najprej o amandmaju odbora. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je ta amandma sprejet in dajem na glasovanje 9. člen v celoti. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo tudi 9. člen sprejeli.</p>
               <p>Prehajamo k razpravi in glasovanju k naslovu zakona. Amandmaje k naslovu zakona imate na začetku dodatnega pregleda amandmajev. Prejeli smo dva amandmaja k naslovu zakona, in sicer pod točko 1. amandma predlagateljev skupine poslancev s podpisanim gospodom dr. Dimitrij Ruplom kot nosilcem oziroma kot prvo podpisanim, se opravičujem.</p>
               <p>Naslov zakona se spremeni tako, da se glasi: "Zakon o družbi Staneta Kavčiča za avtoceste v Republiki Sloveniji". Odbor za infrastrukturo in okolje amandmaja ne podpira, Vlada amandmaja ne podpira.</p>
               <p>In drugi amandma. Naslov zakona se spremeni in se glasi: Zakon o družbi za avtoceste v Republiki Sloveniji". Predlagatelj je Odbor za infrastrukturo in okolje. Vlada amandma podpira.</p>
               <p>Odpiram razpravo o naslovu zakona in o amandmajih k naslovu zakona. K besedi se je prvi javil gospod Janez Kocijančič. Prosim.</p>
            </sp>
            <sp xml:id="SDZ1-Redna-12-1993-09-30.sp134">
               <speaker>MAG. JANEZ KOCIJANČIČ:</speaker>
               <p>Spoštovani predsednik, predsedujoči, spoštovane kolegice in kolegi! Jaz sem med podpisniki prvega amandmaja, da bi se ta družba imenovala po imenu Staneta Kavčiča. Jaz sodim, da imena s časom dobijo simbolni pomen. Stane Kavčič iz slovenske politike sicer ni odšel samo zaradi cest ali predvsem zaradi cest, odšel je zaradi koncepcijskih sporov o razvoju družbe, zaradi sporov, ki so dobili ime liberalizma. Šlo je za uvajanje tržnega gospodarstva in za demokratizacijo. Vendar tudi te stvari zbledijo, spori o koncepcijah ostanejo v spominu kot spori o stvareh. V spominu ostaja cestna afera in zavzemanje za graditev cest na slovenskem in mislim, da bi bilo povsem ustrezno, da se tem dogodkom in temu spominu oddolžimo s tem, da to družbo za izgradnjo avtocest poimenujemo po imenu Staneta Kavčiča.</p>
               <p>Posebej me je pa v tem prepričanju utrdila razprava gospoda dr. Pučnika, ki je v tej zvezi omenjal kult osebnosti, to je argument, ki se je uporabljal tudi v takratnih partijskih materialih, ko se je obračunavalo s Stanetom Kavčičem. Zanimivo, kako se argumenti kasneje v zgodovini ponovijo v drugem kontekstu. Jaz mislim, da kult osebnosti ni prav nobena nevarnost bil niti takrat, bil je nevaren kult osebnosti drugih ljudi in ne Staneta Kavčiča in menim, da tudi kult osebnosti ljudi, ki so umrli, ki niso med nami, v ničemer ne ogroža današnjih razmerij. Mnogo težji je kult osebnosti ljudi, kadar se združi z uzurpacijo oblasti in tukaj bi se dr. Pučniku prav rad priključil, da bi skupaj obračunavali s kakšnim od takih kultov.</p>
               <p>In drugič. Ne strinjam se z mislijo dr. Pučnika, da je pravilno, da so državne institucije brez imen. Mi poznamo Fulbrajtove štipendije, poznamo Maksplankov inštitut. Poznamo Nobelove nagrade in mislim, da je neka simbolna personifikacija tudi državnih organov in inštitucij na mestu. Na ta način se morda tudi skrajša birokratska distanca in da zadevam nek simbolni in vsebinski pomen. Zato predlagam in bom tudi sam seveda glasoval za to, da ta družba dobi ime Staneta Kavčiča.</p>
            </sp>
            <sp xml:id="SDZ1-Redna-12-1993-09-30.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi o naslovu zakona?</p>
               <p>Prosim, gospod Miroslav Mozetič. Gospod Pučnik, vi ste tudi želeli besedo?</p>
            </sp>
            <sp xml:id="SDZ1-Redna-12-1993-09-30.sp136">
               <speaker>MIROSLAV MOZETIČ:</speaker>
               <p>Hvala za besedo. Kolegice in kolegi! Iz istih razlogov v bistvu jaz zavračam to ravno zaradi tega, ker ne bi želel, da bi bili ne novi kulti, ne stari kulti v naslovih državnih zakonov, ki jih tukaj sprejemamo.</p>
               <p>Drugo. Nekako postavljam vprašanje, ker nisem šel gledati v zakon. Mislim, da družba ne more imeti kar tako ime po nekem človeku, tudi če je mrtev, če ni soglasja, ker je pač že mrtev, njegovih svojcev. Mislim, da pa tega soglasja zaenkrat niso predložili. To je pa v tem trenutku pravni razlog, ki je verjetno ovira. Ampak tisto prvo, tudi če bi bilo soglasje, bi bil proti.</p>
            </sp>
            <sp xml:id="SDZ1-Redna-12-1993-09-30.sp137">
               <speaker>PODPREDSEDNIK DR. LEV KREFT:</speaker>
               <p>Gospod Pučnik. Vi ste želeli besedo. Prosim, dr. Jože Pučnik. Ne vem, če ste želeli repliko že na prvi nastop, se opravičujem.</p>
            </sp>
            <sp xml:id="SDZ1-Redna-12-1993-09-30.sp138">
               <speaker>DR. JOŽE PUČNIK:</speaker>
               <p>Spoštovani! Rad bi še enkrat poudaril osnovno misel intervencije zadnjič. Res ne vidim nobenega smisla, da bomo mi v tako dolgočasne, stvarne, funkcionalne mehanizme uveljavljali sedaj to ali ono skupino ime. Jaz mislim, da je to smešno. Mene osebno spominja na čase, v katerih smo vse mogoče poimenovali po imenih in med tem časom, hvala Bogu, že marsikaj tudi spremenili. Upam, da bomo marsikaj drugega še spremenili in ta praksa, ta izkušnja, bi rekel nekje tudi grenka izkušnja za nek narod in za vodstvo, ki je ta narod desetletja vodila, je, opustimo to prakso. Sedaj kult osebnosti ali ne, gospod Kocijančič je sigurno s tistim očitkom, da jaz ponavljam stvari iz marksistične zgodovine, ne vem, dobro je. To je lahko vaše mišljenje. O tem res ne bom polemiziral.</p>
               <p>Naj pa povem še eno. Gospoda Kavčiča so rušili ljudje, ki so danes zelo pomembni. Ali bomo sedaj, če bi imenovali, upam, da ne bomo, imenovali ta sklad po Kavčiču, imenovali sedaj še nek drug inštitut po Milanu Kučanu, ki je tudi pomagal rušiti tega Kavčiča takrat.</p>
               <p>Torej dragi kolegi, pustimo raje imena ta ali ona. Za šalo bi rekel tole. Pozdravil bi iniciativo, če bi ta parlament sprejel načelo, naj se za takšne javne inštitucije nikoli ne imenuje ime osebe, od katere smrti je preteklo najmanj 100 let. V 100 letih je mogoče pretehtati podobo, vlogo itd., učinke takšne ali one vsake osebnosti. Danes nihče ne osporava pomena osebe Franceta Prešerna in nikoli ne bo nikjer nastala diskusija o pomenu tega človeka. In mislim, da smo danes sigurni. Dajmo ohraniti to distanco.</p>
               <p>In še nekaj da povem, da že vnaprej obrazložim svoj glas, ki bo seveda proti tej iniciativi. Gospod Kavčič je bil eden od tistih, ki je dal bistveno pobudo, da so mene drugič zaprli, že zato čisto po privatni zadevi ne bi rad in ne morem glasovati, da se njegovo ime tako ovekoveči. Hvala lepa.</p>
            </sp>
            <sp xml:id="SDZ1-Redna-12-1993-09-30.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da ima repliko gospod Tone Partljič, potem pa gospod Baškovič.</p>
            </sp>
            <sp xml:id="SDZ1-Redna-12-1993-09-30.sp140">
               <speaker>TONE PARTLJIČ:</speaker>
               <p>Rad bi povedal dve zadevi. Jaz sem tudi sopodpisnik te iniciative; sopodpisal sem iz hudobije, in to zato, da bi se nekaj tega o tem spregovorilo tudi tu. Sicer "rešpektiram" obe predhodni razpravi, čeprav sta tako diametralni. In kaj me je vendarle malo nagnilo k temu, naj povem še to, da je Stane Kavčič napisal dramo <stage>(kot veste)</stage>, ki smo jo v času, ko sem bil jaz umetniški vodja v Mestnem gledališču, tudi igrali; ta drama je imela naslov "Karambol" in je opisovala prometno nesrečo na slovenskih cestah. No, mogoče si tudi zato zasluži.</p>
            </sp>
            <sp xml:id="SDZ1-Redna-12-1993-09-30.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Baškovič. Potem pa gospod Kopše in gospod Madon.</p>
            </sp>
            <sp xml:id="SDZ1-Redna-12-1993-09-30.sp142">
               <speaker>MILAN BAŠKOVIČ:</speaker>
               <p>Hvala lepa. Po uradni dolžnosti bi samo rad opozoril na zakon. Gre namreč za to, kako se tako ime osebe vključi v firmo; povedal bi to, kar je bilo nekako že prej na splošno rečeno. In sicer sta dva pogoja: prvič dovoljenje živečega oz. privoljenje dedičev, če je taka oseba umrla; in drugič, dovoljenje upravnega organa, ministra, pristojnega za upravo. To oboje bi moralo biti predhodno urejeno, če bi hoteli to na ta način urediti. Sicer pa gre lahko sklep v to smer, ali razmišljanje, mislim pa, da zakon brez teh pogojev ne sme še nič narediti. Eventualno tudi firma kasneje lahko to uredi, ampak ta hip pa mislim, da to ne gre. Hvala lepa.</p>
            </sp>
            <sp xml:id="SDZ1-Redna-12-1993-09-30.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za besedo sta se javila še gospod Jožef Kopše, za njim pa bo imel besedo še gospod Zoran Madon.</p>
            </sp>
            <sp xml:id="SDZ1-Redna-12-1993-09-30.sp144">
               <speaker>JOŽEF KOPŠE:</speaker>
               <p>Gospe in gospodje! Vsakokrat, ko se peljem iz Maribora v Ljubljano in nazaj, ne glede na prejšnje razprave, se spomnim, veste na koga - na Staneta Kavčiča.</p>
            </sp>
            <sp xml:id="SDZ1-Redna-12-1993-09-30.sp145">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Zoran Madon.</p>
            </sp>
            <sp xml:id="SDZ1-Redna-12-1993-09-30.sp146">
               <speaker>ZORAN MADON:</speaker>
               <p>Spoštovani! Kaj če ta projekt izgradnje avtocest in družbe propade? Kaj se bomo čez dve, tri leta gospodu Kavčiču in njegovi družini opravičevali?</p>
            </sp>
            <sp xml:id="SDZ1-Redna-12-1993-09-30.sp147">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Marijan Poljšak.</p>
            </sp>
            <sp xml:id="SDZ1-Redna-12-1993-09-30.sp148">
               <speaker>MARIJAN POLJŠAK:</speaker>
               <p>Ime ni bistveno. Če bi to predlagal gospod Pučnik, bi to podprl, ker pa je to predlagal gospod Kocijančič, ne podprem. Kajti, mi smo ime Staneta Kavčiča skandirali maja 1970 na ulicah tu okoli. Vem pa, da tisti, ki so danes pomembni, niso skandirali tega imena in priimka. Pač pa so v tistih časih nekateri, ki so bili v vladi Staneta Kavčiča, zapustili Staneta Kavčiča in s tem omogočili njegov padec, sicer bi imeli že tedaj demokracijo - mogoče bi bila bolj krvava pridobitev - mogoče bi bila pa boljša; mogoče bi bila že tedaj, sicer bolj krvava pridobitev demokracije, parlamentarne demokracije in samostojne Slovenije že tedaj. Bila bi bolj krvava, mogoče pa bi bila bolj temeljita. Sicer pa negativnih stvari o Kavčiču ne poznam in mi je vseeno.</p>
            </sp>
            <sp xml:id="SDZ1-Redna-12-1993-09-30.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Kociper.</p>
            </sp>
            <sp xml:id="SDZ1-Redna-12-1993-09-30.sp150">
               <speaker>ŠTEFAN KOCIPER:</speaker>
               <p>Hvala lepa. Tam zadaj smo imeli pogovor o več možnih imenih. Mislim pa, če bi že, bi bila boljša kakšna kratica, SKD-Staneta Kavčiča družba ali pa MKD-Martina Krpana družba, da bi si lažje zapomnili.</p>
            </sp>
            <sp xml:id="SDZ1-Redna-12-1993-09-30.sp151">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče.</p>
               <p>Zaključujem razpravo in prehajamo na glasovanje o naslovu zakona. Najprej bomo glasovali o prvem amandmaju skupine poslancev. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da ta amandma ni sprejet.</p>
               <p>Zdaj bomo glasovali o amandmaju pod točko 2, Odbora za infrastrukturo in okolje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je ta amandma sprejet, s čemer smo tudi sprejeli nov naslov zakona v celoti. Zato mislim, da ni potrebno,</p>
               <p>da dajem ponovno naslov zakona v celoti na glasovanje.</p>
               <p>S tem smo opravili znotraj hitrega postopka drugo obravnavo. Ugotavljam, da so bili k predlogu zakona sprejeti amandmaji k vsem členom in hkrati dodana dva nova, 6a in 7a člen, prav tako smo spremenili tudi naslov, kar seveda pomeni, da amandmaje k vsem tem členom lahko predlaga najmanj deset poslancev, poslanska skupina, matično delovno telo in predlagatelj zakona. Takih amandmajev v tem trenutku nimam. Ali obstaja želja in potreba, da se taki amandmaji vložijo? Če take želje ni, bom prešel, ja prosim, dr. Franc Zagožen, prosim.</p>
            </sp>
            <sp xml:id="SDZ1-Redna-12-1993-09-30.sp152">
               <speaker>DR. FRANC ZAGOŽEN:</speaker>
               <p>Spoštovani! V imenu poslanske skupine bi rad prosil za pol ure odmora, da se bomo odločili, pogovorili o tem, kako se bomo odločali v tretji fazi sprejemanja tega zakona in eventualno tudi morda pripravili amandma poslanske skupine. Hvala.</p>
            </sp>
            <sp xml:id="SDZ1-Redna-12-1993-09-30.sp153">
               <speaker>PODPREDSEDNIK DR. LEV KREFT:</speaker>
               <p>Predlagam, da ta predlog spremenimo tako, da je odmor tako, kot je najavljen od 14.00 do 16.00 in da ob 16.00 uri nadaljujemo z zadnjo fazo sprejemanja tega zakona po hitrem postopku. Ali bi bilo to sprejemljivo za vse? Glede na to, da je ura že več kot 13.00, mislim, da nima smisla zdaj dajati pol ure odmora čeprav se strinjam, da ste verjetno po dopoldnevu že utrujeni. Predlagam torej, da na tej točki prekinemo to točko dnevnega reda in da nadaljujemo z njo popoldan.</p>
               <p>Vračamo se <title>1. TOČKI DNEVNEGA REDA</title>, to je <title>PREDLOG ZA ZAČETEK POSTOPKA ZA SPREMEMBO USTAVNEGA ZAKONA ZA IZVEDBO USTAVE REPUBLIKE SLOVENIJE</title>.</p>
               <p>Takrat smo sprejeli sklep, da moramo dobiti mnenja s strani Vlade, sekretariata in pa matičnega odbora. Vse to smo prejeli skupno z dodatno obrazložitvijo predloga, ki ga je dala poslanska skupina Slovenskih krščanskih demokratov - za njo podpisana Nada Skuk.</p>
               <p>Želi kdo od treh, ki so dobili poziv, da se izjasnijo o vloženem amandmaju k predloženim sklepom, besedo? Gospod Vitodrag Pukl, prosim v imenu matičnega odbora. Če dovolite, preden vam dam besedo gospod Pukl, bi opozoril vse, da za ta zakon, za sklepe rabimo dve tretjini in poslanci, ki so zapustili dvorano, seveda ne bodo mogli sodelovati pri teh dveh tretjinah, ker gre za dve tretjini prisotnih. Če torej kdo meni, da je ostal ustavni zakon pomemben je njegova sprememba in sprejemanje sklepov, ga seveda pozivam, da ostane v dvorani in omogoči sklepčnost in ustrezno dvotretjinsko večino prisotnih. Se opravičujem gospod Pukl, izvolite.</p>
            </sp>
            <sp xml:id="SDZ1-Redna-12-1993-09-30.sp154">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Odbor za notranjo politiko in pravosodje je pri prvem obravnavanju ocenil, da je tak zakon za spremembo ustavnega zakona nujen in potreben. Razlogi verjetno niso posebej obrazložljivi, ker so vam vsem znani. Enostavno je fizično nemogoče, da bi do konca leta opravili delo, ki smo si ga zadali z ustavnim zakonom, to je sprejeli vso zakonodajo. Odbor je predlagal ustrezen sklep in pa še dodatni sklep, da se kot prednostni obravnavajo vsi zakoni s tako imenovanega A paketa  Vlade, ki se naj po možnosti rešijo do konca tega leta. Ob takem stanju je poslanka Skuk Nada vložila amandma, in sicer tako, da soglaša s spremembo ustavnega zakona za izvedbo Ustave Republike Slovenije, vendar tako, da se obravnava celotna prva točka tega zakona.</p>
               <p>Moram vam obrazložiti, v čem je pravzaprav razlika in v čem je pravzaprav prišlo do ločenih mnenj tudi na današnjem zasedanju odbora. Po predlogu, ki ga je osvojila večina v odboru, naj bi se rok za sprejetje zakonodaje podaljšal, kot je to predlagano za leto dni, s tem da se sprejme z dodatnim sklepom obveza, da se zakoni iz A programa, ki so vam znani - to je predvsem pravosodni paketi, lokalna samouprava in volitve, skušajo rešiti do konca leta.</p>
               <p>Po amandmaju, ki je vložen in po razlagi tega amandmaja pa meni manjšina v odboru, da bi bilo potrebno obravnavati tudi drugi odstavek obstoječega ustavnega zakona, in sicer v tej smeri, da bi se naj ugotovilo, da so vsi zakoni, ki do konca leta ne bodo prilagojeni ustavi, pravzaprav izpodbojni. Obrazložitev, ki ima neko svojo logiko predlagateljev, je v tem, da je ustava določila rok, v katerem mora stara zakonodaja biti prilagojena ustavi, in če ta rok ni bil varovan, da pač tisti zakoni, ki niso v skladu z novo ustavo, ne morejo veljati in so izpodbojni. Večina v odboru tega amandmaja ni podprla izključno zaradi tega, ker bi to privedlo do popolnoma brezpravnega stanja. Ustavili bi se dejansko vsi civilni in kazenski postopki, ker bi se na zahtevo katerekoli stranke moralo izjavljati Ustavno sodišče o tem, ali kateri zakon in kateri njegov del oziroma kateri njegov člen je še v skladu z Ustavo oziroma kateri je protiustaven. V celoti so zajamčene pravice, temeljne pravice človeka že v sedaj obstoječem drugem odstavku, ko se je možno obračati na Ustavno sodišče, če so človekove temeljne pravice kršene in v takem primeru Ustavno sodišče odloča o skladnosti zakonodaje z ustavo.</p>
               <p>Enakega mnenja je Sekretariat za pravosodje, enakega mnenja je tudi Vlada in zato smo se z večino glasov odločili, da amandmaja gospe Nade Skuk ne podpremo in da ostanemo pri sklepu, ki smo ga predlagali že po prvi obravnavi tega predloga. Hvala.</p>
            </sp>
            <sp xml:id="SDZ1-Redna-12-1993-09-30.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi predstavnik Vlade besedo? <stage>(Ne.)</stage> Želi besedo predstavnik sekretariata? <stage>(Ne.)</stage> Prosim, če želi še kdo sodelovati v razpravi? Gospod Miroslav Mozetič, izvolite.</p>
            </sp>
            <sp xml:id="SDZ1-Redna-12-1993-09-30.sp156">
               <speaker>MIROSLAV MOZETIČ:</speaker>
               <p>Hvala za besedo. Kolegice in kolegi! Manjšina je bila čisto slučajna v odboru, ampak to ni pomembno, glasovanje je bilo, ker istočasno sta bila dva odbora, sta dva člana Odbora za notranjo politiko bila drugje, in sicer bi bilo nič: nič, ampak to ni pomembno. Mi vsekakor vztrajamo. Ni samo predlog Nade Skukove, ampak v glavnem predlog krščanskih demokratov in bomo na tem vztrajali tudi zato, ker smo dali neko dodatno poročilo, kjer smo tudi nekoliko komentirali dodatno poročilo oziroma stališče sekretariata, ki mislimo, da v nekaterih točkah ni čisto korektno.</p>
               <p>V bistvu smo predlagali samo to, da se gre v postopek za spremembo celega 1. člena ustavnega zakona, ne pa samo prvega odstavka,ki govori o roku, vendar nismo povedali, v katero smer, čeprav, dobro, v obrazložitvi dejansko v neko smer kaže, ki pa ni obvezujoča za tiste, ki bodo pripravljali v nadaljnji razpravi, spremembe. V  principu gre za to, da mi s tem, ko bomo podaljšali - to smo sicer imeli že v tem letu - veljavnost vsem zakonom in ne bomo dopustili, razen v tisti izjemi, ki je že določena, določene presoje, potem to pomeni, da imamo mi v bistvu še vsaj za eno leto veljavnost stare ustave. Ker mi imamo zdaj v bistvu vzporedno dva sistema. En sistem nove ustave in novih zakonov, ki so že bili sprejeti in ki jih ustavno sodišče zelo vehementno tudi presoja in določene zadeve znotraj njih tudi razveljavlja, in drugi sistem prejšnje ustave, sistema iz prejšnje ustave, ki ga Ustavno sodišče ne sme presojati in ne sme razveljavljati. To je dejstvo.</p>
               <p>En primer bomo zdaj obravnavali prav v kratkem; bo zelo zanimivo, kako ga bomo rešili, vezan na lokalno samoupravo v prihodnjem letu. V kolikor ta zakon ne bo sprejet, bo veljala še v bistvu, kar tudi v tistem ustavnem zakonu piše, stara ureditev in volitve bomo imeli oziroma občine bomo imeli take kot so, ne pa drugačnih, kar je nemogoče, saj nimamo novih predpisov. In edini namen je bil to, da se prouči določene stvari, da se tudi reši to, kar je gospod Pukl omenil, samo kazenski zakon. Se strinjam, ta je morda najbolj problematičen, čeprav ima tudi ta v sebi celo vrsto takih določb, ki bi bile boljše, da bi jih Ustavno sodišče razveljavilo. Ravno v to smer gre, da se v bistvu gre po nekoliko drugačnem principu, po približno takem principu, kot je temeljna listina določila za jugoslovansko zakonodajo, ko jo je sprejela v slovensko zakonodajo. Sprejela je samo tisto oziroma v tistem delu in v tisti vsebini, ki ni nasprotna z novim pravnim redom, kar pomeni, da bi morali iti v to, da velja vse tisto, kar ni v nasprotju s pravnim redom. Je pa tudi še toliko časa, ker ta rok izteče konec leta, da bi se tudi določene stvari morda bolj konkretno lahko tudi drugače navedlo, ker bi se točno navedlo v katere zakone se razveljavlja, ali katere določbe katerih zakonov, v ostalem delu pa veljajo naprej. Mislim, da je pravno možnih več rešitev. Iz tega razloga mi na tej zadevi, tako kot smo jo obrazložili, tudi vztrajamo, ker ne pristajamo, da bi avtomatsko podaljšali veljavnost stare ustave in starega pravnega reda še za eno leto, pa morda spet še za eno leto.</p>
            </sp>
            <sp xml:id="SDZ1-Redna-12-1993-09-30.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik, prosim.</p>
            </sp>
            <sp xml:id="SDZ1-Redna-12-1993-09-30.sp158">
               <speaker>JANEZ PODOBNIK:</speaker>
               <p>Spoštovani! Iz dodatnega poročila Odbora za notranjo politiko in pravosodje ni razvidno, če je ta odbor obravnaval dodatni sklep, ki sem ga ob prvi točki predlagal. Namreč, to je bil sklep, da mora Vlada v skladu s poslovnikom pravočasno pripraviti zakone iz prioritetnega a. programa. To je bil en moj predlog.</p>
               <p>Drugi predlog je pa bil, prav tako se je dotikal dodatnega sklepa iz tega prvega poročila Odbora za notranjo politiko in pravosodje, ki pa se je glasil tako, torej, da ko se omenja prioritetni A program, da se izrecno omeni tudi protikorupcijski zakon.</p>
               <p>To je razvidno iz tega stališča: Dodatno je odbor tudi sklenil, da ne podpira predloga Janeza Podobnika, da naj se v program prioritetnih zakonov Vlade Republike Slovenije vključi tudi protikorupcijski zakon. To stališče bi popravil. To je predlog poslanske skupine Slovenske ljudske stranke, v imenu katere sem razpravljal in sem seveda ta predlog vezal na vsebino sklepa, ki ga je prvotno predlagal odbor.</p>
               <p>Naša poslanska skupina vztraja na naših stališčih in predlaga seveda, da se o teh stvareh ne sklepa, dokler se tudi o tem dodatnem sklepu ne razpravlja. Hvala lepa.</p>
            </sp>
            <sp xml:id="SDZ1-Redna-12-1993-09-30.sp159">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Lap, prosim.</p>
            </sp>
            <sp xml:id="SDZ1-Redna-12-1993-09-30.sp160">
               <speaker>SAŠO LAP:</speaker>
               <p>Hvala za besedo. V imenu Samostojne poslanske skupine v celoti podpiramo amandma poslanske skupine Slovenskih krščanskih demokratov, ker smatramo, da v ničemer ne onemogoča sprejetje podaljševanja roka za uskladitev zakonov, kot je zapisano, pač pa omogoča, da se pripravi sprememba celotnega 1. člena ustavnega zakona. Hvala.</p>
            </sp>
            <sp xml:id="SDZ1-Redna-12-1993-09-30.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Potrč, prosim.</p>
            </sp>
            <sp xml:id="SDZ1-Redna-12-1993-09-30.sp162">
               <speaker>MIRAN POTRČ:</speaker>
               <p>Hvala lepa. Podpiram mnenje matičnega delovnega telesa. Rad bi, da razprava o tem vprašanju ne bi bila predvsem ali pa izključno politična, ampak da bi skupaj poskušali oceniti, kaj ena ali druga rešitev eventualno pomeni.</p>
               <p>Jaz bi se upal spomniti, morda še kdo od tu sedečih, da smo o tem vprašanju v ustavni komisiji skupščine prejšnjega sklica zelo temeljito in tudi dovolj dolgo razpravljali. O tem smo govorili skupaj tudi s prisotnimi ustavnimi sodniki, ki so nas najresneje opozorili, da bi rešitev, če bi po sprejemu in uveljavitvi nove Ustave Republike Slovenije - in ta velja, in diskusija o tem, da ne velja in še velja stara, seveda ni utemeljena - dovolili sprožati takoj in v celoti ustavne spore za vsak zakon, dokler ne poteče rok, v katerem je uskladitev potrebna, da bi nastopila ali možnost popolnega zasipanja z ustavnimi spori Ustavno sodišče in, bi rekel eno situacijo, ki bi lahko vsak moment vsak ugotavljal, ali nek zakon še velja ali ne in namesto dobre želje čim prej prilagoditi zakonodajo novi ustavi, bi imeli lahko drugačne posledice.</p>
               <p>Jaz verjamem v dobronamernost predloga in verjetno nikomur od nas ni ljubo, da bomo porabili še, jaz upam, da ne celo leto, ampak kaj manj za to, da stare zakone z novo ustavo prilagodimo. Če bomo to storili dosledno po predvidenem programu, in vključili najpomembnejše, bomo prav gotovo storili veliko. Najresneje pa menim in opozarjam, da bi rešitev, kakor je, ali pa smer rešitve, kakor je bila predlagana, ki bi pomenila, da rok za uskladitev podaljšamo za leto dni, hkrati pa poleg vprašanj, ki so vezana za temeljne človekove pravice, kjer je ustavni spor že sedaj mogoč, dovolimo sprožitev ustavnega spora na kateremkoli vprašanju, ker to bi pomenilo na kateremkoli vprašanju, da bi najbrž to za pravno stabilnost, za delovanje državnih organov in konec koncev tudi za pravno varnost državljank in državljanov pomenilo slabo rešitev in jaz osebno zaradi tega podpiram to mnenje odbora in menim, da bi kazalo, da vsi o posledicah drugačne odločitve najresneje razmislimo. Hvala.</p>
            </sp>
            <sp xml:id="SDZ1-Redna-12-1993-09-30.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič, verjetno ima repliko.</p>
            </sp>
            <sp xml:id="SDZ1-Redna-12-1993-09-30.sp164">
               <speaker>MIROSLAV MOZETIČ:</speaker>
               <p>Delno bo replika, ker se mi zdi, da se nismo dobro razumeli. Nisem rekel, da ustava ne velja, rekel sem, da imamo dvojni red; enega imamo po novi ustavi in enega imamo po stari ustavi, ne tako majhnega in v bistvu imamo pravni nered. Tako, da jaz se toliko ne bojim, da bi zaradi tega imeli večjega kot ga imamo.</p>
               <p>Drugo. Sicer en cilj je rešitev v to smer, ki kaže, da bi dopustili v celoti izpodbijanje vsem tem aktom, vendar glede na sklep, ki bi bil, če bi bil tak sprejet, govori o spremembi 1. člena, kar pomeni, da so možne tudi drugačne rešitve, ki bi se jih v tem času lahko našlo tudi v smeri, da se recimo samo določene zakone enostavno razveljavi, ali pa določene določbe v določenih zakonih enostavno razveljavi, ostalo pa pusti.</p>
               <p>Jaz mislim, da je več rešitev možnih, ker so bile že različne in tudi možne so različne rešitve, kar pomeni, da je zaradi tega, kar tudi sam zakon ne zahteva, treba pri predlogu točno navesti, kako naj se nekaj spremeni. Ravno zaradi tega je naš predlog, da se nekaj več razmišlja o tej stvari, ker imamo kljub vsemu še časa do, recimo do decembrske seje. Na decembrski seji, se pa strinjam, bi se morali dogovoriti o tem dokončno, nikakor pa ni, kar je dejstvo, saj nismo mi tudi tako za luno, čeprav bi nas rad kdo imel kot takšne. Jasno je, da se ne da uskladiti do konca leta vseh teh zakonov, to je jasno, tudi jasno je, saj ste se pogovarjali, vendar takrat ste določili rok enega leta. Ne vem zakaj ste takrat določili rok enega leta in sedaj imamo dva oziroma tri mesece časa, da lahko določene stvari kljub temu boljše rešimo v tem členu ustavnega zakona kot so sedaj rešene.</p>
            </sp>
            <sp xml:id="SDZ1-Redna-12-1993-09-30.sp165">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jelinčič.</p>
            </sp>
            <sp xml:id="SDZ1-Redna-12-1993-09-30.sp166">
               <speaker>ZMAGO JELINČIČ:</speaker>
               <p>Hvala lepa. Lep dober dan. Samo nekaj bi vprašal gospoda Mozetiča. Kakor jaz vem, imamo v Sloveniji eno samo ustavo, to je Ustava Republike Slovenije, razen, če niste sedaj, ko sem bil zunaj, sprejeli še kakšno drugo. Bi pa rad zvedel, katera je še tista druga ustava, po kateri delujemo pri nas? Kakor jaz vem, samo po eni. Hvala.</p>
            </sp>
            <sp xml:id="SDZ1-Redna-12-1993-09-30.sp167">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika gospodu Mozetiču. Prosim.</p>
            </sp>
            <sp xml:id="SDZ1-Redna-12-1993-09-30.sp168">
               <speaker>MIROSLAV MOZETIČ:</speaker>
               <p>Ja, če ste zunaj, gotovo ne morete slišati. Mislim, jasno je bilo in jaz sem tudi povedal, jaz nisem govoril, da imamo dve ustavi. Imamo eno ustavo, pravni red in vrsto zakonov imamo pa v nasprotju s to ustavo, ki so pa sprejeti na podlagi prejšnje socialistične ustave. Ne vem, v kakšnem smislu je, gospod Jelinčič, vaše vprašanje.</p>
            </sp>
            <sp xml:id="SDZ1-Redna-12-1993-09-30.sp169">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kocijančič.</p>
            </sp>
            <sp xml:id="SDZ1-Redna-12-1993-09-30.sp170">
               <speaker>MAG. JANEZ KOCIJANČIČ:</speaker>
               <p>Ko spreminjamo ali dopolnjujemo ustavni zakon, to delamo seveda po ustavni proceduri, ki zahteva dvotretjinsko večino. Še bolj zaželen bi bil konsenz in zato mislim, da bi bilo zelo dobro, če bi se o taki veliki načelni koncepcijski razliki znali pogovoriti tudi na druge načine in če bi lahko prišli do odločanja, tako da bi iskali neko konsenzualno rešitev.</p>
               <p>V tem trenutku izgleda, da imamo o tem povsem različna mnenja. Jaz osebno mislim, da so vsi argumenti na strani rešitve, ki jo je večinsko sprejel matični odbor. Tudi jaz sem član odbora in sem v tej razpravi sodeloval. Gre namreč za to, da ima ta država, Republika Slovenija novo ustavo, vendar je proces prilagoditve celotne zakonodaje pač proces, nek proces tranzicije, ki ga imamo tako ali tako na vseh področjih in v procesu prilagajanja zakonodaje novi ustavi odpreti še paralelni proces zakonodajnemu, se pravi, proces osporavanja ustavnosti dosedanjih zakonov v bistvu ustvarja temelje pravnega nereda, ker ta proces se seveda začne pri dvomu, ali pa pri presoji posameznika, ali je posamičen zakon, ki še ni usklajen z novo ustavo, ustaven ali ne. In na ta način seveda ob ideji, jaz bi rekel, ki se mi zdi, da je vsebovana s tem pristopom totalne pravne diskontinuitete, pridemo do pravnega nereda, ki bo v bistvu v srži zmanjšal pravno varnost državljanov, po drugi strani pa bo seveda pripeljal tudi do velike stopnje arbitrarnosti v praktičnem obnašanju.</p>
               <p>Mislim, da to ne bo dobro. Med drugim bo zmanjšal tudi avtoriteto tega Državnega zbora, ki je zakonodajalec, kajti posel, ki ga Državni zbor iz teh ali onih razlogov ni pravočasno opravil, bo namesto njega opravljalo ustavno sodišče. Jaz mislim, da ta rešitev ni pametna, ni dobra, mislim pa, da je varnostni ventil, ki je v ustavni zakon vgrajen, namreč, da je pa možna ustavno pravna zaščita in s tem zaščita s pomočjo ustavnega sodišča povsod tam, kjer so ogrožene pravice in svoboščine človeka, dovolj močna, da se ne more reči, da bi prihajalo do kakšnih v nebo vpijočih krivic, kot se je to uporabljalo v razpravi.</p>
               <p>Skratka, menim, da ustavnopravno, ustavnoteoretično in tudi praktično ne bi bilo pravilno in logično, če bi se amandma gospe Skukove sprejel.</p>
            </sp>
            <sp xml:id="SDZ1-Redna-12-1993-09-30.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miroslav Mozetič, prosim.</p>
            </sp>
            <sp xml:id="SDZ1-Redna-12-1993-09-30.sp172">
               <speaker>MIROSLAV MOZETIČ:</speaker>
               <p>Samo na zadnji dve besedi. Ustavno praktično in ustavnoteoretično je možno oboje, ali pa še kaj tretjega. Mislim, da vemo, da je možnih več rešitev in ne sedaj govoriti, da je možna samo ena.</p>
            </sp>
            <sp xml:id="SDZ1-Redna-12-1993-09-30.sp173">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Ciril Ribičič.</p>
            </sp>
            <sp xml:id="SDZ1-Redna-12-1993-09-30.sp174">
               <speaker>DR. CIRIL RIBIČIČ:</speaker>
               <p>Rad bi opozoril na drug problem, spoštovane kolegice poslanke in kolegi poslanci, in sicer na stališča, ki jih je ta zbor sprejel pri prvi obravnavi zakona o lokalni samoupravi. Takrat smo sklenili, da bodo nove lokalne volitve potekale v novih občinah, da pa bomo, če bo to potrebno, tudi podaljšali mandat dosedanjim občinam, da bi bilo to možno realizirati. Takšna je bila večinska odločitev Državnega zbora. In vseskozi je bilo jasno, da je tisti predpis, ki lahko podaljša mandat dosedanjim občinskim skupščinam, ravno ta ustavni zakon za izvedbo Ustave Republike Slovenije, o katerem tukaj govorimo. In tako kot sem jaz analiziral to besedilo, gotovo to ni možno doseči s spremembo 1. člena, ampak morda s spremembo 5. člena tega ustavnega zakona.</p>
               <p>Tisto, kar bi jaz rad kandidiral za politično usklajevanje, o katerem je kolega Kocijančič tukaj govoril, je pač tole vprašanje. Ne bi namreč rad, da bi se nam zgodilo, da bi ob naslednji fazi ugotovili, da tega vprašanja ne moremo rešiti s spremembo tega ustavnega zakona, ker smo se jasno opredelili, da spreminjamo samo 1. člen, ali pa samo prvi odstavek 1. člena. Zavedam se, da je to drugo vprašanje. Morda je to moje vključevanje <stage>(čeprav je to prva faza)</stage> nekoliko pozno, ampak gotovo je bolje sedaj, kot pa, da bi to odpirali šele v drugi fazi, ker se mi zdi, da bi bilo pravno tolmačenje v drugi fazi pač tako, da je treba vzporedno začeti nov postopek za spremembo tega ustavnega zakona, ker v prvi fazi nismo odprli možnosti za podaljšanje mandata občinskim skupščinam. In če bomo vsi ali pa večina prepričani ob drugi fazi, da je to potrebno, nas bo ta današnja odločitev glede ustavnega zakona in glede obsega njegovega spreminjanja lahko s tega vidika prizadela oziroma omejevala. Hvala lepa.</p>
            </sp>
            <sp xml:id="SDZ1-Redna-12-1993-09-30.sp175">
               <speaker>PODPREDSEDNIK DR. LEV KREFT:</speaker>
               <p>Preden dam besedo gospe Nadi Skuk, bi opozoril, da smo mi razpravo zaključili; da ta razprava sedaj teče o poročilih, ki smo jih naročili za razpravo, ki smo jo zaključili, in na vloženi amandma. Tako, da ni možno odpirati novih tem in novih vprašanj v zvezi s to razpravo.</p>
               <p>Prosim, gospa Nada Skuk, izvolite.</p>
            </sp>
            <sp xml:id="SDZ1-Redna-12-1993-09-30.sp176">
               <speaker>NADA SKUK:</speaker>
               <p>Hvala. Spoštovani! Rada bi samo še enkrat poudarila, kar je bilo že v prvi razpravi oz. v moji prvi razlagi ob stališčih in potem tudi v razlagi gospoda Mozetiča na naš amandma. In sicer bi rada poudarila naslednje, da ne bi kdo pozabil, kaj smo govorili: da smo za podaljšanje roka, ampak smo s tem, ko smo ta amandma vložili, hoteli doseči ravno to, kar je bilo razvidno tudi iz nekaterih današnjih razprav - mislim, da tudi iz besed gospoda Kocijančiča, da s tem damo možnost širše razprave o spremembi 1. člena. Ker, če sprejmemo tak predlog, kot je sedaj predlagan v Poročevalcu - se pravi, da se spreminja samo prvi odstavek - smo v bistvu s tem že zacementirali <stage>(da tako rečem)</stage>, kako naj ta predlog za spremembo izgleda. In potem nima smisla tisti predlog pravnega odbora, ki je predlagal, da naj bi se za to vprašanje ustanovila ad-hoc ustavna komisija, ker mislim, da potem ne bo imela kaj pripravljati; da bo v bistvu samo prepisala ta predlog, ki je sedaj notri že napisan.</p>
               <p>Da pa je to možno - čeprav so bili danes argumenti proti temu, da je možno npr. spreminjati drugi odstavek - je pa sam sekretariat in ostali, ki so razlagali, da to ni možno, nakazal s tem, ko govori, da je že sedaj možno sprožiti usklajevanje oziroma oceno za določen del predpisov, če posegajo v človekove pravice in temeljne svoboščine. Mi smo že v obrazložitvi amandmaja trdili, da bi se s takim načinom obravnave - se pravi z drugače pripravljeno spremembo 1. člena - lahko dala možnost za odpravo najbolj kričečih primerov neustavnosti. In gotovo je, da vsi tisti primeri, ki kršijo človekove pravice in temeljne svoboščine, niso proti ustavnosti v naši zakonodaji.</p>
               <p>Poudarila bi še enkrat predlog, ki ga je tudi gospod Mozetič omenil v svoji razpravi, in tudi jaz na odboru, da je v ustavnem zakonu za izvedbo Ustave Republike Slovenije v 4. členu verjetno boljša rešitev, kot je ta v 1. členu tega predloga.</p>
               <p>Tako - da ne bi bilo nesporazuma - nam se zdi naš predlog dovolj jasen in odpira možnost za širšo razpravo in bolj temeljito pripravljen predlog.</p>
            </sp>
            <sp xml:id="SDZ1-Redna-12-1993-09-30.sp177">
               <speaker>PODPREDSEDNIK DR. LEV KREFT:</speaker>
               <p>Hvala lepa. Razpravljal bo gospod Žarko Pregelj. Prosim.</p>
            </sp>
            <sp xml:id="SDZ1-Redna-12-1993-09-30.sp178">
               <speaker>ŽARKO PREGELJ:</speaker>
               <p>Spoštovani! Razpravljal bom v smislu podpore amandmaja gospe Skukove iz naslednjih razlogov. Prvi razlog, edino ta amandma omogoča, da se bo sprememba ustavnega zakona sprejemala v skladu s proceduro. Namreč, ni predvideno, da bi bil zgolj en odstavek enega člena tisti, ki ga lahko spreminjamo, bilo katerega zakona. Sicer 189. člen poslovnika predvideva, da se lahko razpravlja samo o posameznem določilu ali delu člena, da se lahko tudi amandmajsko o delu člena odloča, toda nikjer nisem zasledil, da bi pa s tem, ko bi se sprejel predlog, da se bo spremenil zgolj en odstavek zakonskega predloga, en odstavek člena zakonskega predloga, onemogočilo s tem spremeniti tudi drugi del člena, tisti, ki pač ni predlagan. S tem, ko se za spremembo zakona odpre sprememba določenega določila o členu, se odpre sprememba celotnega člena. To je bistvo člena zakona. To je neka celota, celota, ki nekaj določa; lahko v več fazah, v več odstavkih, lahko v več alineah inp. Zato je 1. točka predloga za začetek postopka za spremembo ustavnega zakona proceduralno vprašljiva in jo ta amandma gospe Skukove v bistvu rešuje. Iz vsebinskega razloga je pa ta amandma ravno tako potreben, kajti ravno drugi odstavek omogoča, da še živijo tiste zakonske norme, ki so za to družbo lahko tudi zelo škodljive. Če mogoče tega kratkoročno ne vidimo, se bo to pokazalo dolgoročno.</p>
               <p>S podaljšanjem veljavnosti tega določila ustavnega zakona za eno leto bi praktično dosegli to, kar je sekretariat zapisal v svojem mnenju, da bodo ti zakoni veljali še naprej in jih ne bo možno izpodbijati na ustavnem sodišču. To pa lahko praktično pomeni, da tudi revizija pri lastninskem preoblikovanju ne bo mogla zaživeti, ker se bodo lahko določene nepravilnosti pri divjem lastninjenju skrivale za obstoječo, še vedno veljavno, toda izredno zastarelo zakonodajo. Iz takih vsebinskih razlogov menim, da je absolutno nujno potrebno, da sprejmemo amandma gospe Skukove in opravimo to spremembo ustavnega zakona tako, kot je treba. Hkrati pa podpiram tisto stališče, da se pri preoblikovanju prvega odstavka ustavnega zakona upošteva tudi vsa tista zakonodaja, ki jo je potrebno spremeniti, da se točno navede, katere zakone je potrebno še spremeniti in da se tudi navede, katera določila še vedno veljavnih zakonov nikakor ne smejo več veljati. Poleg tega pa mislim, da to sicer ni stvar tega amandmaja in se mi zdi tudi enoletni rok predolg. Hvala lepa.</p>
            </sp>
            <sp xml:id="SDZ1-Redna-12-1993-09-30.sp179">
               <speaker>PREDSEDNIK DR. LEV KREFT:</speaker>
               <p>Hvala lepa. Besedo ima gospod Anton Peršak.</p>
            </sp>
            <sp xml:id="SDZ1-Redna-12-1993-09-30.sp180">
               <speaker>ANTON PERŠAK:</speaker>
               <p>Jaz ne bom zdaj navijal ne za eno, ne za drugo stran, ampak rad bi rekel, da je na neki način paradoksalno to, da tudi dve leti in več po osamosvojitvi oz. ne po osamosvojitvi, po sprejemu ustave na nek način ni mogoče posamezne določbe v nekem zakonu, ki je bil sprejet 4, 5 let nazaj spremeniti, razen če seveda zadevajo človekove pravice, ali pa temeljne svoboščine. V vseh novih zakonih, ki smo jih sprejeli po tem, to je mogoče in mi imamo teh postopkov pred ustavnim sodiščem zelo veliko, kot vidimo tudi iz teh materialov, ki jih dobivamo. V nek zakon, ki je bil sprejet pred desetimi leti, pa če ne zadeva, kot rečeno, ene pravice ali svoboščine, pa ni mogoče poseči. Jaz seveda vem, ker sem bil tudi član ustavne komisije, da smo takrat iz preventivnih razlogov to na ta način sprejeli. Ampak med tem se je vendarle tudi na področju zakonodaje, čeprav mogoče premalo, marsikaj spremenilo. Ampak so pa zakoni, ki delujejo v celoti, ali pa v posameznih določbah že dejansko prav anahronistični. To je recimo ena stvar, ki mene pri tem vznemirja. Druga stvar je pa ta. Res je tudi to, kar so rekli predlagatelji sami. Tudi če sprejmemo amandma, da se reče 1. člen, saj ni nujno, da res se na koncu po dvomesečni debati spremeni tudi drugi odstavek. Mogoče bomo ostali pri prvem odstavku. Tako, da neke velike nevarnosti, jaz moram reči, ne vidim. Imam občutek, da se nekateri bojite tega, če bi ta amandma sprejeli. Mislim, da bi prej omogočili nek razmislek, kot pa ne. Hvala.</p>
            </sp>
            <sp xml:id="SDZ1-Redna-12-1993-09-30.sp181">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Lap, izvolite.</p>
            </sp>
            <sp xml:id="SDZ1-Redna-12-1993-09-30.sp182">
               <speaker>SAŠO LAP:</speaker>
               <p>Hvala za besedo. Jaz bi želel še dodatno, kot sem že prej podprl amandma, pa upam, da me boste dve minuti poslušali. Torej dodatno stališče glede tega amandmaja, ki ga je vložila gospa Skukova, da se spremeni 1. člen ustavnega zakona. Ob razpravi glede predloga, da se začne postopek za spremembo 1. člena ustavnega zakona, dodatno poudarjamo, da se načelno strinjamo s podaljšanjem roka za uskladitev obstoječe podedovane zakonodaje z Ustavo Republike Slovenije.</p>
               <p>Prav tako podpiramo izbrano prioriteto, čeprav v njej manjkajo po našem mnenju nekateri ključni zakoni. Prav tako bi poudaril, da bi se po našem mnenju lahko znotraj te prioritete lahko določil drugačen vrstni red. Toliko glede načelnega stališča do predlagane spremembe. Posebej bi pa želel poudariti, da Samostojna poslanska skupina soglaša z obrazložitvijo, ki jo je podala gospa Nada Skuk v dodatni obrazložitvi predloga za dopolnitev oziroma spremembo 1. točke predloga za začetek postopka za spremembo ustavnega zakona za izvedbo Ustave Republike Slovenije.</p>
               <p>Zavedamo se, da je potrebno rok za uskladitev zakona nujno podaljšati in strinjamo se z razmišljanjem, ki je bilo podano v dodatni obrazložitvi, da se moramo opredeliti, v kakšnem obsegu naj veljajo tako imenovani neusklajeni zakoni. Soglašamo z idejo, da naj ne veljajo zakoni prejšnjega pravnega reda le, v kolikor niso v nasprotju z novim ustavnim redom.</p>
               <p>Ideja gospe Nade Skuk udejanja pravni pristop, ki ga je uporabila Nemčija po II. svetovni vojni, ko je denacifikacirala - čudna beseda - Hitlerjevo zakonodajo. Ta denacifikacija je potekala tako, da so prenehali veljati tisti zakoni oziroma deli zakona, ki so bili v nasprotju z občimi civilizacijskimi normami in deklaracijo o človekovih pravicah.</p>
               <p>Vemo namreč, da so bili po letu 1972 v takratni drugi Jugoslaviji sprejeti zakoni, sporazumi, ki so v določenih členih, alineah predstavljali kršitev tistih mednarodnih konvencij, ki jih je ta ista Jugoslavija sama ratificirala.</p>
               <p>Naprej. Strinjamo se z razmišljanjem, da si demokratična Slovenija ne more dopustiti, da bi dejansko veljala dva pravna reda in zato podpiramo razmišljanje gospe Nade Skuk, da se naj poišče takšna rešitev, ki dopušča veljavo tistemu staremu delu zakonodaje, ki je, prvič, v skladu z novo ureditvijo. In drugič, vsaj začasno, dokler ni novih predpisov, se črta veljavnost tistih delov stare zakonodaje, ki so bili v nasprotju s človekovimi pravicami in se pri tem upošteva pravne norme konvencij, ki urejajo to področje.</p>
               <p>Še malo posluha bi prosil. V nekdanji Jugoslaviji so se za področja, ki niso bila pokrita z ustrezno zakonodajo, zatekli k načelu, da se bodo ravnali po mednarodnih načelih, seveda pa jih bomo osvojili, Uradni list takratne demokratične Federativne Jugoslavije, št. 86 iz leta 1946, člen 14, Pravilnik  o ugotavljanju vojne škode.</p>
               <p>Ne soglašamo s sklepom Odbora za notranjo politiko in pravosodje, ki pravi, da amandma gospe Nade Skuk ni sprejemljiv in ga zato ne podpira. S takšnim stališčem odbor pravno legitimizira z vidika človekovih pravic nelegitimno zakonodajo enostrankarskega obdobja in pristaja na logiko pravnega pozitivizma, ki pravi, da je zakon zakon in ne razmišlja o naravi</p>
               <p>njegove vsebine, kar je po našem mnenju v nasprotju s sodobnimi koncepti pojmovanja prava z vidika upoštevanja oziroma sinteze naravno-pravnih načel civilizacijskih meril s pozitivnim pravom. Zato še enkrat poudarjam, Državnemu zboru predlagamo, da sprejme dodatno obrazložitev gospe Nade Skuk. Hvala lepa.</p>
            </sp>
            <sp xml:id="SDZ1-Redna-12-1993-09-30.sp183">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? ugotavljam da ne in zaključujem razpravo.</p>
               <p>S tem prehajamo h glasovanju. Glasovali bomo najprej o predlogu sklepov, ki jih bom prebral in seveda pred tem o amandmaju k tem predlogom sklepov, potem pa o dodatnih sklepih, ki so nam bili prav tako izrečeni iz razprave.</p>
               <p>Predlog sklepov glasi takole:</p>
               <p>1. Začne se postopek s spremembo prvega odstavka 1. člena ustavnega zakona za izvedbo Ustave Republike Slovenije.</p>
               <p>2. Rok za uskladitev določb predpisov z Ustave Republike Slovenije se spremeni oziroma podaljša do 31.12.1994.</p>
               <p>3. Sekretariat za zakonodajo in pravne zadeve Državnega zbora pripravi besedilo predloga za spremembo ustavnega zakona za izvedbo ustave Republike Slovenije za naslednjo sejo.</p>
               <p>Na te sklepe je bil vložen amandma gospe Nade Skuk, ki glasi: Spremeni se 1. točka tako, da se glasi: "1. da se začne postopek za spremembo 1. člena ustavnega zakona za izvedbo Ustave Republike Slovenije".</p>
               <p>Glede na karakter sklepov, o katerih razpravljamo, ki se tičejo spremembe ustavnega zakona, vas želim ponovno opozoriti, da so amandmaji k predlaganim sklepom oziroma sklepi sprejeti, če zanje glasujeta dve tretjini vseh poslank in poslancev, navzočih na seji Državnega zbora, kot določa tudi 10. člen ustavnega zakona za izvedbo Ustave Republike Slovenije.</p>
               <p>Prehajam h glasovanju o amandmaju gospe Nade Skuk. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da amandma ni dobil potrebni dve tretjini glasov in s tem ni sprejet.</p>
               <p>Ali menite, da bi glasovali o sklepih v celoti, ali o posameznih točkah. Mislim, da so vezane točke ena na drugo in nima nobenega smisla glasovati posamično. Proceduralni predlog ima gospod Janez Podobnik. Prosim.</p>
            </sp>
            <sp xml:id="SDZ1-Redna-12-1993-09-30.sp184">
               <speaker>JANEZ PODOBNIK:</speaker>
               <p>Predsedujoči! V skladu s poslovnikom v imenu poslanske skupine Slovenske ljudske stranke naslavljam na vas prošnjo, da nam pred glasovanjem o teh treh predlogih odobrite pol ure odmora za premislek, preden se odločimo za glasovanje. Hvala lepa.</p>
            </sp>
            <sp xml:id="SDZ1-Redna-12-1993-09-30.sp185">
               <speaker>PODPREDSEDNIK DR. LEV KREFT:</speaker>
               <p>Mislim, da smo do sedaj vedno takim prošnjam ugodili in da tudi sedaj ni nikakršnega razloga, da ne bi. Glede na uro pa seveda prehajamo na odmor in nadaljujemo ob 16.00 uri. Opozarjam, da imamo ob 17.00 uri točko vprašanja in pobude poslancev. Hvala lepa.</p>
            </sp>
            <stage type="time">(Seja je bila prekinjena ob 13.50 uri in se je nadaljevala ob 16.15 uri.)</stage>
            <sp xml:id="SDZ1-Redna-12-1993-09-30.sp186">
               <speaker>PODPREDSEDNIK MIROSLAV MOZETIČ:</speaker>
               <p>Začenjamo popoldanski del zasedanja. Prosim, da vsak sede na svoje mesto. Ugotavljamo navzočnost v dvorani, prosim. <stage>(62 prisotnih.)</stage> Ugotavljam,da smo sklepčni, da lahko začnemo z delom.</p>
               <p>Preden bi nadaljevali, bi izkoristil eno priložnost, vidim, da je gospod Geržina v popoldanskem delu seje med nami, dopoldan ga pa ni bilo zato, ker je, ne vem, ali danes ali nocoj, rodil hčerko oz. njegova žena. Čestitamo. <stage>(Aplavz.)</stage></p>
               <p>Torej, nadaljujemo z delom, in sicer nadaljujemo pri <title>1. TOČKI DNEVNEGA REDA</title>, to je <title>ZAČETEK POSTOPKA ZA SPREMEMBO USTAVNEGA ZAKONA ZA IZVEDBO USTAVE REPUBLIKE SLOVENIJE</title>.</p>
               <p>Pred zaključkom dopoldanskega dela je bila vložena prošnja, da se prekine zasedanje zaradi posvetovanja, pa me zanima, če ima kdo kakšen dodatni predlog? Gospod Pukl najprej.</p>
            </sp>
            <sp xml:id="SDZ1-Redna-12-1993-09-30.sp187">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor. Pri tem predlogu je prišlo po mojem mnenju povsem po nepotrebnem do precejšnjih komplikacij in bi utegnilo kazati, da bi prišlo tudi do nepotrebne politizacije primera. Če pogledamo, kaj je pravzaprav na stvari, ugotovimo, da soglašamo vsi s tem, da je treba ustavni zakon za izvedbo Ustave Republike Slovenije toliko spremeniti, da se podaljša rok za uskladitev zakonov, ker je rok do konca leta gotovo prekratek. Soglašamo delno tudi s tem, da bi pravzaprav način, da bi bili vsi zakoni neposredno izpodbojni pred ustavnim sodiščem, povzročal relativno zmedo, ne samo relativno, ampak absolutno pravno neurejenost. Menimo pa, in tudi v tem vsi soglašamo, da kar se da narediti, tako glede predpisov, ki niso v skladu z novo ustavo in s predpisi, ki jih je treba sprejeti, ki pravzaprav predstavljajo temelj nove države, njene organizacije in funkcioniranja, da bi glede tega bilo doseči sporazum in da bi lahko ta ustavni zakon oz. zakon za izvedbo ustave, ki potrebuje dvotretjinsko večino navzočih, speljali in sprejeli tako, da bi ta konsenz bil še celo preko tega števila, kar je seveda cilj nas vseh. Zato bi predlagal, če predvsem predlagatelji iz Krščansko demokratske stranke in pa Ljudske stranke s tem soglašajo, da danes o sklepih ne bi glasovali.</p>
               <p>Predlagal bi, da ustanovimo delovno telo v okviru Odbora za notranje zadeve in pravosodje, delovno telo, ki je sestavljeno iz članov vseh strank. Tu gotovo ne bi smeli pogrešati dr. Bučarja in pa seveda predstavnika ministrstva ali ministra Janka ali pa nekoga s tega ministrstva in da bi dodatno k tem točkam v sklepu določili vsebinsko in terminsko, katere predpise, to se pravi, vsebinsko in terminsko, naj Vlada dostavi v parlament zaradi sprejema ali pa zaradi morebitne spremembe sedaj veljavnega predpisa, ki morda nekatere moti, in to upravičeno. Tako da bi lahko imeli dokument, ki bi bil obvezujoč za Vlado, in sicer po vsebinski kot po časovni strani. Menim, da bi s tem dosegli tisto, kar vsi hočemo in kar so verjetno hoteli tudi predlagatelji doseči. Tako je moj predlog, da danes ne bi glasovali, da bi ustanovili tako delovno telo, da bi se stranke sicer že pripravile glede vsebine pravnih predpisov in pa terminskega plana in da bi se še med tem zasedanjem,  morda v torek, do takrat bo še zadosti časa, sestali v sestavi delovnega telesa, tako da bi lahko pristopili h glasovanju oz. k obravnavi na zboru že v sredo ali četrtek. Hvala lepa.</p>
            </sp>
            <sp xml:id="SDZ1-Redna-12-1993-09-30.sp188">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Irena Oman se je javila. Želite še besedo? Prosim.</p>
            </sp>
            <sp xml:id="SDZ1-Redna-12-1993-09-30.sp189">
               <speaker>IRENA OMAN:</speaker>
               <p>Hvala lepa. Spoštovani! Želela sem predlagati isto. In če bomo glasovali, bo Samostojna poslanska skupina ta predlog podprla. Hvala.</p>
            </sp>
            <sp xml:id="SDZ1-Redna-12-1993-09-30.sp190">
               <speaker>PODPREDSEDNIK MIROSLAV MOZETIČ:</speaker>
               <p>Torej predlog je, da sklenemo, da na današnjem zasedanju ne glasujemo o predloženih sklepih glede predloga za začetek postopka za spremembo ustavnega zakona.</p>
               <p>Prosim, gospod Školč.</p>
            </sp>
            <sp xml:id="SDZ1-Redna-12-1993-09-30.sp191">
               <speaker>JOŽEF ŠKOLČ:</speaker>
               <p>Hvala lepa. Jaz seveda nisem med tistimi, ki bi bili podpisniki te iniciative za podaljšanje tega roka, se pa strinjam, da ne bo mogoče pravnega sistema zgraditi, v kolikor rok ne bo podaljšan. In v kolikor ne bo podaljšan, bo to povzročalo velike težave. Mislim pa, da v tem trenutku ni nobenega formalnega razloga, da prekinemo glasovanje, ki se je začelo. Mi se osebno lahko sprenevedamo, da je sedaj nastopilo nekaj, kar je potrebno uskladiti; ampak nič takega se ni zgodilo. Stvari so bile dane v proceduro. S temi tremi sklepi so se do nekaj dni nazaj strinjale praktično vse poslanske skupine, vključno s skupino, ki ji pripada gospa poslanka, Nada Skuk, ki je vložila edini amandma, ki ni bil sprejet in zaradi katerega bi lahko sedaj te stvari podaljševali. Menim, da v kolikor odpremo prostor za delovanje te skupine, v kateri se bodo npr. gospa Skukova, ali npr. gospa Potočnikova, ali gospa Dobrajčeva - da govorim samo o gospeh - pač hotele izboriti, da bo nekaj sprejeto do novega leta, oziroma da bo parlament nekaj v naprej obljubil, da je to absolutno nekorektno, ker govorimo o roku. In v kolikor obstoji dobra volja za to, da si vzamemo tisti potreben čas za to, da se to uskladi, potem se mi zdi, da je ta predlog treh sklepov zelo splošen, zelo korekten in da ga velja podpreti. Ponavljam pa, da ne vidim nobenih formalnih razlogov in me preseneča, da Ljudska stranka in drugi formalisti na to pristajajo, da prekinjajo glasovanje v svojem poteku.</p>
               <p>Ponavljam pa še, da govorim v svojem osebnem imenu, da ne bo kakšnih nesporazumov, in da se mi zdi to <stage>(čeprav o morali redko govorim)</stage> moralno skrajno problematično. Hvala lepa.</p>
            </sp>
            <sp xml:id="SDZ1-Redna-12-1993-09-30.sp192">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej imamo predlog, da sklepamo o tem, da odložimo odločanje in predlog bom dal na glasovanje.</p>
               <p>Prosim, gospod Zagožen.</p>
            </sp>
            <sp xml:id="SDZ1-Redna-12-1993-09-30.sp193">
               <speaker>DR. FRANC ZAGOŽEN:</speaker>
               <p>Spoštovani! Poslanska skupina Slovenske ljudske stranke podpira predlog, ki ga je dal gospod Pukl in se ne strinjamo z ravnokar povedanim. Menimo, da gospod Školč v tem primeru nima prav. Če odločanje odložimo za en teden in ta teden izkoristimo za to, da pridemo  do nekega sporazuma, potem celo povečamo verjetnost, da bomo zadevo pravočasno uredili in prišli do take pravne rešitve, ki bo ustrezala veliki večini. Ker opozarjam: navsezadnje bo treba zakon sprejeti z dvotretjinsko večino vseh poslancev, samo pobuda se lahko morda danes, če se dvotretjinska večina prisotnih tako odloči, sprejme drugače. Hvala.</p>
            </sp>
            <sp xml:id="SDZ1-Redna-12-1993-09-30.sp194">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Ignac Polajnar.</p>
            </sp>
            <sp xml:id="SDZ1-Redna-12-1993-09-30.sp195">
               <speaker>IGNAC POLAJNAR:</speaker>
               <p>Hvala lepa. Spoštovani! Jaz sem med podpisniki te pobude. Takrat veste, da smo to stvar podpisovali zelo hitro, seveda v dobri veri, da delamo pravo stvar, da bomo zares čim hitreje prišli do spremembe tega ustavnega zakona. Dovolite pa nam - oziroma upam, da ste nam to dovolili, da v poslanski skupini potem, ko smo to stvar analizirali in dodobra pregledali, imamo tudi kakšno svojo zamisel ali kakšno svojo pripombo na tisto, kar smo takrat tu na hitro in tudi v prepričanju, da delamo prav, naredili. In seveda ne gre za to, da se je naša poslanka Nada Skuk nečesa spomnila in to zagovarja; gre za stališče naše poslanske skupine. To je prvo.</p>
               <p>Drugo, kar bi rad povedal. Mi še vedno mislimo, da ravnamo prav in da s tem, ko imamo pač pripombe na tak tekst, kakršen je sedaj pred glasovanjem, še ne pomeni, da morda mi zaviramo sprejem teh sprememb ustavnega zakona. Gre za to, da smo <stage>(preprosto)</stage>, ko smo te stvari natančno pregledovali, ugotovili, da je mogoče narediti boljši tekst. In tudi danes v razpravi, kolikor je je tu bilo, je bilo povedano prav z vseh strani, da bi se dalo še kaj narediti, da bi prišli do tega soglasja. In tudi jaz opozarjam: gre za to, da sta potrebni dve tretjini.</p>
               <p>Mi, ki smo amandma vložili, pa seveda ne moremo potem glasovati za sklepe, ki so brez tega amandmaja. Hvala lepa.</p>
            </sp>
            <sp xml:id="SDZ1-Redna-12-1993-09-30.sp196">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Prosim, Školč.</p>
            </sp>
            <sp xml:id="SDZ1-Redna-12-1993-09-30.sp197">
               <speaker>JOŽEF ŠKOLČ:</speaker>
               <p>Še vedno ni bil tukaj povedan noben formalni razlog za to, da te stvari prestavimo. Jaz sem toliko bolj presenečen, kolikor to ni samo amandma enega poslanca oz. poslanke, ampak gre za skupino, iz katere je relativno veliko število pomembnih članov podpisalo to iniciativo. Ne vem pa, kako je mogoče računati s tem, da bi mi drugi, ki smo v dobri veri, da je konsenz okrog tega narejen, kupili mačka v žaklju in računali, da bo na glasovanju v sredo drugače. Če bo tekst drugačen, to pomeni, da bodo praktično vsi drugi lahko vlagali amandmaje. Tisto, kar je dejstvo za ljudi, ki se ukvarjajo s politiko, je, da ta amandma ni dobil niti polovice glasov. In glede na to, da je ustava nedvoumna v tem, kako se pelje postopek za spreminjanje, je seveda odgovornost vseh, če so sposobni dati 2/3 glasov za ono drugo, okrog katerega ni bilo nobenega spora. To sem hotel povedati. Plediram za tistim, kar je najmanjši skupni imenovalec, ne pa za tistim, kar je lahko zadnja kaprica. Ker zadnjo kaprico lahko uveljavlja v tem trenutku vsakdo in ne samo posamezna poslanska skupina.</p>
            </sp>
            <sp xml:id="SDZ1-Redna-12-1993-09-30.sp198">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod dr. Kreft.</p>
            </sp>
            <sp xml:id="SDZ1-Redna-12-1993-09-30.sp199">
               <speaker>DR. LEV KREFT:</speaker>
               <p>Hvala lepa za besedo. Drage gospe, spoštovani gospodje! Sem eden od podpisnikov izvirne pobude za spremembo ustavnega zakona, ki jim je pravzaprav pobuda zelo jasen namen. Onemogočiti dejansko pravno nepredvidljivo stanje, ki bi nastalo, ko ta parlament, ta Državni zbor do konca leta ne bi mogel sprejeti vseh potrebnih zakonov, da bi izpolnil obveznost, hkrati pa ne bi uspel spremeniti ustavnega zakona. Potem bi nastalo seveda dejansko pravno katastrofalno stanje, ki ga verjetno nihče ne bi mogel razlagati, kaj pravzaprav pomeni. Samo ta in samo ta namen je bil namen podpisnikov te pobude.</p>
               <p>Širjenje te pobude na vrsto drugih vprašanj, ki smo se jih zavedali, ko smo podpisovali to pobudo, vrsta vprašanj je v zvezi z izvedbo ustave, v zvezi z izvedbo ustavnega zakona itd. seveda pomeni zelo tehtne politične dogovore, ki jih do zdaj nismo bili sposobni izpeljati do konca. Zelo rad bi vedel, kateri so tisti veljavni zakoni ali členi zakonov iz zakonodaje, ki bi sicer odmrla 31. decembra, ko bi jo nadomestili, če pa je ne nadomestimo, kateri so ti, ki so tako nevarni, da je treba odložiti sklepanje. Jaz želim imeti konkretno navedeno, kateri so zaradi tega, ker mislim, da vse te, ki so tako nevarni, da ogrožajo uveljavljanje ustave že ta trenutek, da jih je tudi treba spremeniti do 31. decembra, ne pa odlagati njihovo spreminjanje. In jih je treba sprejeti v tisti prioritetni akt program in v tistem trenutku sem pripravljen glasovati za, da jih uvrstimo v dodatni sklep, s katerim v tako imenovani "A" program uvrstimo še te zakone in te člene, ki jih moramo popraviti pred 31. decembrom. In si zadamo to kot nalogo, da do konca tega leta spremenimo vse tisto, kar dejansko pomeni v temeljnih izhodiščih naše nove ustave nastajanje v bistvu protiustavnega stanja, zlasti pa pravne nevarnosti za državljanke in državljane Republike Slovenije.</p>
               <p>Seveda bom glasoval za odlog, ker je to konec koncev ta trenutek, ko ne obstaja dvotretjinska večina za sprejem sklepov, edino možno. Vendar ne morem pristajati na širjenje pobude, ki sem jo sam podpisal v smeri take ali drugačne politizacije, za katero ne vem, kaj vse bo prinesla v soočenju z možnostjo, da kot rezultat tega odloga pride stanje, v katerem v tem parlamentu ne bo več mogoče zbrati dve tretjini glasov za to, da sprejmemo tako spremembo ustavnega zakona, ki je preprosto nujna, ker je fizično nemogoče do konca tega leta sprejeti vse, kar je potrebno za uskladitev zakonodaje z novo ustavo. Čim več bomo obesili na to pobudo dodatnega, tem manj možnosti bo za dvotretjinsko večino, za to preprosto operacijo odloga. Zato želim samo ob tem, da bom, kot rečeno, glasoval za ta odlok, apelirati na vse pogajalce, ki nastopajo v imenu različnih političnih interesov, da seveda temu Državnemu zboru omogočijo tisto osnovno nalogo, da ohrani preprosto to temeljno pravno stanje v tej državi in da torej predlagajo isto, kar smo predlagali izvirni predlagatelji, odlog roka in hkrati v dodatnih sklepih, katere vse zakone in katere vse člene je potrebno popraviti, zato da se ne bi s tem odlogom delala predvsem seveda za človekove pravice in za temeljno enakopravnost državljank in državljanov nepopravljiva škoda. Ustavni zakon in njegove spremembe bo treba seveda sprejeti z dvotretjinsko večino. To je jasno. Ta dvotretjinska večina je naša politična naloga, da jo dosežemo, ampak v vsakem primeru mislim da, oprostite, ta zakon bo potrebno sprejeti v tej osnovni intenci. Vse ostalo je dodatno. Ta osnovna intenca pa preprosto izhaja iz fizične nezmožnosti in ne iz političnih potreb. Hvala lepa.</p>
            </sp>
            <sp xml:id="SDZ1-Redna-12-1993-09-30.sp200">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-12-1993-09-30.sp201">
               <speaker>MIRAN POTRČ:</speaker>
               <p>Hvala lepa. Jaz bom glasoval za odlog odločanja. Mislim, da je opredelitev vsakega poslanca o tem, ali je pripravljen takšen odlog odločanja sprejeti ali ne, poslovniško mogoče in stvar njegove opredelitve, konec koncev tudi intimnega prepričanja in da zato niti niso potrebni - vsaj tako jaz razumem poslovnik - nobeni formalni razlogi.</p>
               <p>Mislim, da je tokrat to politično pametno in smotrno storiti. Bi pa ob tem kljub temu rad povedal nekaj reči. Ta odlog bomo pač opravili iz razloga, da po mojem mnenju poskušamo popraviti nekaj, kar je bilo doslej zamujeno. Zamujeno je bilo to, da bi sporazum velikega števila poslancev o tem, da se ta pobuda da, bil na približno enak način tudi eventualno dopolnjen. In tu jaz mislim, dragi kolegi, formalno gospa Skukova, sicer pa kolegi iz SKD, da bi najbrž ravnali pametneje, če bi nas o idejah - ne pisno preko amandmaja - ampak na drug način obvestili, da bi imeli skupaj možnost oceniti, kje so dejanski cilji in razlogi in najti neko skupno rešitev, ki bi lahko bila tudi sprejemljiva.</p>
               <p>Najbrž tudi moje prejšnje razprave nihče ni razumel v tem, da je možna samo ena rešitev. Rešitev je možnih zelo veliko. Vprašanje skupne ocene pa bi bilo, katera rešitev nas pelje kam in kakšne posledice bo imela? Na žalost to ni bilo narejeno in zato smo bili vsi dolžni se odločati samo o tistem predlogu, ki je bil, takšen kot je bil dan, pa ne sprejemamo. Rad bi to s tega mesta povedal, ker mislim, da kadar iščemo nek skupen konsenz, ki je pri ustavi potreben da je potem korektno, da vsi tako ravnamo, da poskušamo do konsenza pripeljati, ne pa, da ima nekdo možnost in pravico to narediti na drug način in nepravočasno poskušati iskati konsenz, ko se pa stvari pripeljejo do točke, da ni mogoče, pa moramo mi ostali - da rečem - popravljati to situacijo in biti korektni in dobronamerni in reči "dajmo stvari odložiti".</p>
               <p>In drugo. Rad bi prosil, da se ob tem, ko se bodo stvari odlagale in ponovno o njih razmišljalo, prvič, razmišljamo v smeri, ki je bila res dana in o čemer je kolega dr. Lev Kreft govoril in drugič, da razmišljamo tudi o proceduri, do katere smo prišli in katero smo v neki točki že zaključili. Najbrž ne bi bilo preveč simpatično in prav, da bi zaradi "zagate", v kateri zdaj smo, kršili poslovnik in vračali stvari na točko, ki smo jo že opravili. Smo namreč pri glasovanju. In na to drugo bi rad posebej opozoril.</p>
               <p>In tretje. Mogoče bi bilo vredno razmisliti, in to je tudi ena od mojih idej  - ki sicer o njej ni treba formalno glasovati, ker taka možnost vedno obstaja - da bi prav zaradi politične pomembnosti te odločitve pred formalnim oblikovanjem te skupine in pooblastili, ki bi jih dali, le mogoče o tem vprašanju spregovorili tudi na kolegiju predsednika. Hvala.</p>
            </sp>
            <sp xml:id="SDZ1-Redna-12-1993-09-30.sp202">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim! Nisem dobro razumel, v čem je bil kršen poslovnik? Vsebinsko ste predvsem vi in pa gospod Kreft razpravljali. Drugi niso vsebinsko razpravljali, ne vem? Očitek kršitve poslovnika naj bi bil povsem jasen.</p>
            </sp>
            <sp xml:id="SDZ1-Redna-12-1993-09-30.sp203">
               <speaker>MIRAN POTRČ:</speaker>
               <p>Gospod predsedujoči! Jaz nisem govoril o kršitvi poslovnika, ampak sem vedel, da je po poslovniku odlog vedno mogoč po intimni odločitvi poslanca s pritiskom na gumb brez vsakega formalnega razloga. Če ste me dobro poslušali, ste to razumeli. Hkrati sem pa opozoril, da ko bomo v bodoče razmišljali kaj storiti, da dajmo paziti, da ga ne bomo kršili, ker smo do neke faze pri tej točki že prišli. In zdaj smo pri odločanju. Če bomo vse skupaj vrnili na razpravo o kompletni vsebini, se pač bojim, da bomo kršili poslovnik. Hvala.</p>
            </sp>
            <sp xml:id="SDZ1-Redna-12-1993-09-30.sp204">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa.</p>
            </sp>
            <sp xml:id="SDZ1-Redna-12-1993-09-30.sp205">
               <speaker>NADA SKUK:</speaker>
               <p>Jaz bi želela odgovoriti, ker namreč v svojem govoru je gospod Potrč omenil, da nismo prej obvestili. Mislim, da je štirinajst dni nazaj, ko je bilo prvič na seji odbora, ko sem jaz isto to predlagala kot včeraj - ali kdaj je bilo na Državnem zboru. Isto to sem predlagala, da se premisli o spremembi celega 1. člena. Žal v poročilu odbora ni bilo to tako jasno napisano. Prisotni pa so bili, ne vem, verjetno mogoče iz vaše stranke ni bil slučajno nobeden na tistem odboru. Bili so  prisotni tako sekretariat kot predstavniki Vlade, slišali so ta predlog. Ne vem, meni se zdi da nismo nič šli na presenečenje ali pa na kakšno sprenevedanje. Mi smo sedaj samo uradno oblikovali to, kar smo že prej oblikovali. Ker prej ni bilo prisluha, smo pač morali sedaj vložiti amandma. Mogoče bi še malo polemizirala s tem, da bo nastal pravni nered. Mislim, da ga imamo že sedaj, ko smo mi govorili, da pač ustava nova velja - zakoni še stari. V drugem odstavku ustavnega zakona piše: "do uskladitve z ustavo oziroma do izteka uskladitvenega roka ni mogoče začeti postopka." To se pravi, da zakoni bi kljub temu še veljali, tudi če ne bi podaljšali. Kot sem rekla smo za podaljšanje, ampak s tem smo odprli možnost, da se dogovorimo na kakšen način. Že tretjič, četrtič to poudarjam, da smo želeli samo ohraniti možnost, da se dogovorimo, na kakšen način spreminjati. S tem pa, ko sprejmemo tak predlog, smo pa že dokončno "zacementirali", da se pač spremeni samo datum in nič drugega.</p>
            </sp>
            <sp xml:id="SDZ1-Redna-12-1993-09-30.sp206">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Bučar.</p>
            </sp>
            <sp xml:id="SDZ1-Redna-12-1993-09-30.sp207">
               <speaker>DR. FRANCE BUČAR:</speaker>
               <p>Spoštovani! Diskusija kaže, da je naravnost nepojmljiva razcepljenost tega zbora, ker konec koncev gre za nek predlog, ki je lahko, kakor hočemo na njega gledati, ali samo strogo strokovno ali tudi politično. Mislim, da za tem predlogom ni nobene posebne politike. Naravnani smo tako, da za vsako stvarjo vidimo, kaj nekaj ima neka druga stranka za bregom. Glejte, gre enostavno - tudi jaz sem med podpisniki tega predloga za spremembo tega zakona - če smo za spremembo, s tem pa seveda še nismo rekli, kako naj to spremenimo, ker gre lahko za vprašanje, ali naredimo ob tem neko prioriteto, s posebnim sklepom - se strinjam - lahko. S tem nismo še z ničemer osnovne intencije menjali. Zaradi dosedanje prakse, ker je ta parlament naravnost zadušen z bremenom vseh mogočih, vsemogoče nove zakonodaje. Ob tem je prilika, da naredimo razmislek, prilika je, prosim, da razmislimo, česa se lotimo primarno in čemu zagotovimo posebno pozornost in potreben čas. Kajti, poglejte, zdaj npr. ravno na tem zasedanju smo pred sprejemanjem zakonodaje, ki je temeljnega pomena za izgradnjo nove države. Vedno imam slab občutek, da moram na hitro sprejemati neke stvari, katerih usodnosti se zavedam, pa ne morem prodreti njihove globine, ker za to enostavno ni časa. Ali ne bi bila zdaj lepa  prilika, da se zmenimo približno, zelo načelno zaenkrat, katere stvari bomo prioritetno obravnavali, jim dali tudi potreben čas, da bomo lahko s polno odgovornostjo o stvari razpravljali. To je vse.  </p>
               <p>Drugič, če se zavedamo dosega te ustave, je treba tudi ugotoviti, da bi morali iti v fazo deregulacije. Sistem, ki ga mi uvajamo, pomeni absolutno drug pogled na zakonodajo. Ta, mogoče prehud izraz, ta naravnost norost normativizma enostavno onemogoča, da bi prišli v eno zdravo družbo po Fromovem izrazoslovju. Poglejte, mislim, da to ni nobena skrita postranska misel v tem, to je čisto enostavno normalen predlog, ker imamo, zdaj imamo priliko.</p>
               <p>Nadalje, če vzamem tretjič, to o čemer je gospa Skukova diskutirala. To se pravi, v kolikor naj bi veljala ustavna načela neposredno, tudi če še ni nova zakonodaja sprejeta, torej, tudi za tem ni nobenega velikega političnega stališča. Na Ustavni komisiji, v kateri sem bil, smo to sprejeli iz čisto navadnega oportunitetnega stališča. Enostavno je nemogoče, da bi se vsakdo obrnil na ustavno sodišče, dejansko tako, kot je bilo rečeno, s tem enostavno vse skupaj zadušimo.</p>
               <p>Četrtič, kar bi rad v tej zvezi poudaril. Če gre že za tak tehten premislek v zakonodajnem delu, dajmo enkrat tudi razmisliti o tem, kakšna bo naša bodoča zakonodaja, ne samo deregulacija, tudi zakoni, ki jih mi sprejemamo, bi morali biti malo drugačni. Prvič, mislim, da s t.i. sistemskimi zakoni, o katerih samo filozofiramo in neko ideologijo uzakonjamo, s tem je treba prekiniti.</p>
               <p>Naslednje, naši zakoni so polni vsemogočih tehničnih podrobnosti. Poglejte, mislim, da bi morali zakone bistveno drugače delati, se pravi, da gre v glavnem samo za osnovna določila, ki zadevajo pravice in dolžnosti državljanov, kar je pa tehničnih stvari, naj bi pa izvršni organi, zlasti Vlada naj bi z uredbami celo vrsto stvari urejala, ki so tehnične narave, ki izvirajo iz teh temeljnih načel, brez da se mi s tem obremenjujemo. In koliko stvari bi bistveno skrajšali, dejansko bi se lahko posvetili temeljnim problemom. Torej, skratka, mislim, da je prilika, da v tem času, ob teh razmislekih, sem tudi jaz malo v zadregi, če tako naredimo kot je bilo predlagano. Bila bi pa res neka prilika. Zatorej ni potrebno, da kaj bistveno spremenimo predlagani zakon, mislim predlog za spremembo tega zakona. Gre v glavnem za to,da toliko naravnamo, da se v teh posebnih sklepih te stvari zraven dodajo in da tu res ni nobenega velikega političnega problema. Problem je strokoven in delaven, ker bo treba močno zavihati rokave, če bomo hoteli to narediti. Hvala lepa.</p>
            </sp>
            <sp xml:id="SDZ1-Redna-12-1993-09-30.sp208">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imamo predlog, da sklepamo o tem, da odložimo odločanje o predlogu za začetek postopka. Zdaj, gospod Pukl je še nekaj naprej predlagal, vendar ni bil povsem jasno, ali je to dovolj, če samo sklepamo, ali bi še kaj zadolžili komisijo oz. Odbor za notranjo politiko?</p>
            </sp>
            <sp xml:id="SDZ1-Redna-12-1993-09-30.sp209">
               <speaker>VITODRAG PUKL:</speaker>
               <p>Če dovolite, sklep, da se odloži sklepanje in pa da se zadolži Odbor za notranjo politiko in pravosodje, da v delovni skupini skuša oz. uskladi mnenja o dodatnem sklepu, ki je tudi sestavni del predloga. Ker v tem dodatnem sklepu bomo vse rešili. Samo organizacijo, da povem, kolegice in kolegi, naš odbor bo povabil stranke in prosim, da stranka pošlje tistega, ki je kompetenten tudi za sklepanje dogovora. Povabili bomo na vsak način kot strokovnjaka dr. Bučarja in pa iz ministrstva. Menim, da je v hiši prioriteta, ki jo je dostavila Vlada in mislim, da imajo poslanske skupine to prioriteto kot osnovo za delo. Sestanek naj bi bil v torek, kdaj bomo povedali, da bi lahko potem v sredo glasovali.</p>
               <p>Do torka se pa lahko stranke pripravijo. Hvala lepa.</p>
            </sp>
            <sp xml:id="SDZ1-Redna-12-1993-09-30.sp210">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Školč ima besedo.</p>
            </sp>
            <sp xml:id="SDZ1-Redna-12-1993-09-30.sp211">
               <speaker>JOŽEF ŠKOLČ:</speaker>
               <p>Hvala lepa. Jaz nadvse cenim prizadevanje gospoda Pukla, da bi dobil ti potrebni dve tretjini, da začnemo, ampak stvari so približno take, kot je o njih govoril tudi gospod Bučar. Ni tukaj kakšne velike filozofije in to, kar sem jaz govoril, poslovnik ne dovoljuje nobenega drugačnega sklepa od tega, ki je zdaj pripravljen. To se pa moramo razumeti.</p>
               <p>Mi smo v fazi odločanja in o tem moramo odločiti. Odbor, ki ga vodi gospod Pukl, je pripravil tudi dodatni sklep, ki pokriva to, o čemer je bilo tukaj govorjeno, da so določene stvari bolj pomembne, druge pa manj pomembne. In njihov sklep, če se prav spomnim izpred parih dni, ko sem to nazadnje bral, je, da bi Državni zbor prioritetno obravnaval ta tako imenovani "A" program zakonodaje, ki jo pripravlja Vlada.</p>
               <p>O tem je govoril tudi gospod Podobnik v tistem svojem sklepu, ki kasneje ni prišel notri in je to v bistvu povzeto v sklepu odbora. In s tem se je, kolikor je meni znano, strinjal tudi kolegij predsednika Državnega zbora, v katerem so bili predstavniki vseh poslanskih skupin, da je to prioritetna zakonodaja.</p>
               <p>Se pravi, ni mogoče zdaj z nobeni amandmajem teh treh sklepov spremeniti, drugače bi evidentno kršili nekaj, na kar smo bili zdaj bolj ali manj upravičeno ponosni, to svojo proceduro. Lahko sprejmemo dodaten - še kakšen od teh znamenitih dodatnih sklepov - ampak tisto, o čemer se je treba odločiti, o tem ni mogoče drugače odločiti tudi čez par dni.</p>
               <p>In jaz to govorim iz preprostega razloga, ker gre za izsiljevanje in za nič drugega. In s to zavestjo pristajam tudi na to, da odločamo čez par dni.</p>
            </sp>
            <sp xml:id="SDZ1-Redna-12-1993-09-30.sp212">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj.</p>
            </sp>
            <sp xml:id="SDZ1-Redna-12-1993-09-30.sp213">
               <speaker>ŽARKO PREGELJ:</speaker>
               <p>Spoštovani! Se oproščam, toda mogoče sem narobe razumel gospoda Školča, ampak še vedno se lahko tudi ta sklep spreminja, dokler se o njem ne glasuje. To je namreč pobuda, je neke vrste prva obravnava zdaj. S to pobudo bomo v bistvu določili, kaj naj predlagatelj pripravi in dokler se ne glasuje, se lahko ta sklep spreminja.</p>
               <p>Glede na politično situacijo, glede na razpravo je pa nedvomno primerna rešitev - odložitev odločanja. Mislim, da je to najboljša rešitev. In predlagam predsedujočemu, da to da na glasovanje.</p>
            </sp>
            <sp xml:id="SDZ1-Redna-12-1993-09-30.sp214">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej predlog sklepa, ki je v bistvu procesne narave, je tak: odločanje se odloži. Odbor za notranjo politiko in pravosodje uskladi mnenja o dodatnem sklepu, ki bi določal prioritete sprejemanja zakonov. Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je predloženi sklep sprejet in to točko prelagamo.</p>
               <p>Smo tik pred peto uro, tako da ob petih so najavljena vprašanja poslancev in bi tudi prešli na to točko dnevnega reda. <stage>(Pripomba iz klopi.)</stage> Prosim? Ja, bomo toliko, ne vem. Ali je kakšen amandma?</p>
            </sp>
            <sp xml:id="SDZ1-Redna-12-1993-09-30.sp215">
               <speaker>ŽARKO PREGELJ:</speaker>
               <p>Spoštovani, glede na prošnjo, ki smo jo dali v poslanskem klubu za odmor zaradi odločitve o nadaljnjem odločanju v zvezi z zakonom o družbi za avtoceste, smo pač prišli do zaključka, da danes o tem ne moremo odločati, tudi zdaj, kot vidite, časovno. Bi pa imel eno prošnjo oziroma en predlog, da dobimo poslanci čistopis, se pravi integralno besedilo zakona z vsemi sprejetimi amandmaji. To je mogoče po poslovniku in bi se na ta način lažje pripravili za tretjo obravnavo.</p>
               <p>Namreč pri oblikovanju amandmaja za tretjo obravnavo smo prišli v škripce, ker so določene težave, ker se je besedilo bistveno spremenjeno. Hvala lepa.</p>
            </sp>
            <sp xml:id="SDZ1-Redna-12-1993-09-30.sp216">
               <speaker>PODPREDSEDNIK MIROSLAV MOZETIČ:</speaker>
               <p>Torej, tu imamo predlog sklepa, da se pripravi celovito besedilo, oziroma čistopis, po domače predloga zakona o družbi za izgradnjo avtocest, dajem ta predlog proceduralnega sklepa na glasovanje in čistopis pripravi sekretariat Državnega zbora. Ugotovimo sklepčnost!</p>
               <p>Kdo je za ta predlog sklepa? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je ta predlog sklepa sprejet.</p>
               <p>Prehajamo na <title>52. TOČKO DNEVNEGA REDA</title>, to je na <title>VPRAŠANJA IN POBUDE POSLANK IN POSLANCEV</title>.</p>
               <p>Prejeli smo pisne najave za poslanska vprašanja in pobude. Vrstni red postavljanja poslanskih vprašanj in pobud sem določil v skladu z zadnjim odstavku 23. člena poslovnika tako, da prva tri vprašanja oziroma pobude postavljajo poslanci opozicije, nato pa tako, da pridejo na vrsto poslanci iz raznih poslanskih skupin, po vrstnem redu prijave. Opozarjam vas, da mora biti poslansko vprašanje kratko in postavljeno tako, da je njegova vsebina jasno razvidna. V nasprotnem primeru bom moral poslance opozoriti in jih pozvati, da vprašanja ustrezno izpopolnijo.</p>
               <p>Ustno sestavljeno vprašanje oziroma pobuda ne sme trajati več kot tri minute, ministrov odgovor praviloma ne sme trajati več kot deset minut. Dopolnilno vprašanje poslanca ne sme trajati več kot dve minuti.</p>
               <p>Prvi, ki je prijavljen, je dr. Leo Šešerko. Ga ni. Naslednji je Zmago Jelinčič.</p>
            </sp>
            <sp xml:id="SDZ1-Redna-12-1993-09-30.sp217">
               <speaker>ZMAGO JELINČIČ:</speaker>
               <p>Hvala lepa. Najprej bom povedal, da bom Vladi olajšal delo, ker bi prosil za pismene odgovore. Sedaj pa k vprašanjem.</p>
               <p>1. Ministrstvu za zdravstvo, delo, družino in socialno politiko predlagamo, naj Univerzitetni dermatološki kliniki omogoči nabavo Auchlicht mikroskopa, ki omogoča skorajda celično diagnostiko nekaterih sprememb na živi koži, predvsem pigmentiranih. Tkivo je mogoče gledati na samem mestu na telesu in ga ni potrebno predhodno izrezati. Aparat je pomemben za odkrivanje predvsem melanomalignoma, ki je kriv za 85% vseh smrtnih primerov, ki so posledica raka kože. Aparat omogoča z veliko verjetnostjo ugotoviti, ali je pigmentna sprememba na na koži takšna, da se iz nje lahko razvije rak ali ne, kar omogoči pravočasno in ustrezno ukrepanje. Cena naprave z vsemi dodatki je okoli 40 tisoč nemških mark, kar je v primeru s ceno enega samega smrtnega primera izredno malo.</p>
               <p>Dermatološka klinika se s tumorji kože še posebej ukvarja, zato bi omenjeno napravo nujno potrebovala.</p>
               <p>2. SNS je v začetku leta postavila poslansko vprašanje v zvezi s formiranjem specialnih policijskih enot za posebne namene. Ministrstvo je v odgovoru izjavilo, da so bila vprašanja zastavljena nekorektno in tudi neutemeljeno. V zvezi z javnosti dobro poznanim maltretiranjem igralca Braneta Šturbija s strani policijskih specialcev in z izjavo predstavnika ministrstva, da je takšnih specialcev v Sloveniji 38, se mi poraja nekaj vprašanj.</p>
               <p>Najprej sprašujem gospoda ministra, zakaj je dajal napačne podatke? Npr., če je podatke o formiranju specialne enote že imel, ga sprašujem, zakaj je Državnemu zboru namerno govoril neresnico. Če pa mu ta dejstva niso bila poznana, se mi poraja dvom v njegovo kompetentnost in zmožnost voditi resor notranjega ministrstva?</p>
               <p>Kakšna enota je to, o kateri parlament nič ne ve, ima pa, izgleda, neskončna pooblastila. Ali gre za protiutež enoti Moris z direktnim poveljevanjem samega ministra?</p>
               <p>Prav tako me zanima, ali je ministrstvo kaj ukrepalo v zvezi z avgustovskim streljanjem vinjenih policajev na pikniku pri Celju, ali pa se po stari maniri prikrivanja zopet ni nič zgodilo!</p>
               <p>V Republiki z dne 23.9.1993 je bilo objavljeno, da informacijo v zvezi z afero orožje, ki sem jo dal ministru Bizjaku in svetovalcu gospodu Šteru, kriminalisti niso obravnavali, čeprav je od tedaj minilo že skoraj tri mesece. Sprašujem se, ali je bila informacija posredovana dalje in če je bila, zakaj kriminalistična služba o tem nič ne ve?</p>
               <p>3. Ministrstvu za zunanje zadeve postavljamo zahtevo, da v svojih razgovorih z Republiko Hrvaško upošteva navedena zgodovinska dejstva, ki jih je, izgleda, njena strokovna komisija za določanje meje s Hrvaško, upam da ne namerno, spregledala. Zgodovinsko je potrjeno, da je spomladi leta 1946 Josip Broz Tito slovensko Medmurje poklonil Hrvatom in ukazal Vidi Tomšič, da naj to deželo naredi Hrvaško. Etnični genocid je prizadel 9 vasi in nad 20 zaselkov. Samo najbolj kričeče primere bom navedel, kajti prizadetih zaselkov v Medmurju je še dosti več.</p>
               <p>Vasi in zaselki, ki so se znašli v nemilosti so: Razkrižje, Veščica, Gibina, Štrigova, Razkrižka gora, Graba, Banfi, Jalševec, Laborje, Čaber, Stanitinci, Gabrovec, Železna gora, Princ, Globoka, Kopriva, Šafarsko, Leskovec, Urban, Leskovšček, Veščički vrh, Krpec, Kozlovščak, Goričica, Pernjak, Martinovski breg, Rin, Orehovščak, Vušinčak, Rimščak, Vrbovica, Mali slatnjak, Čiganščak, Trnovščak, Šafarščak, Razkrižki vrh, Gidinščak.</p>
               <p>V danes pohrvatenih vaseh je bilo do konca 2. svetovne vojne 96,5% avtohtonega slovenskega življa. Načini hrvatenja slovenskih vasi in krajev slovenske zemlje so bili zelo značilni. Po 2. svetovni vojni so divjali poboji med Muro in Dravo po celotnem Medmurju, ki je sedaj del hrvaške Podravine in meri 724 km2. Namen pa je bil povsod isti, razslovenjenje in pohrvatenje slovenskih vasi in ljudi in tudi način je bil povsod enak: poboji na najbolj grozovite načine, ki jih najbolje ilustrira poboj na Štrigovskem griču, ko so spomladi leta 1946 s koli do smrti pobili več kot 30 Slovencev.</p>
               <p>Upam, da Ministrstvo za zunanje zadeve ter njeni diplomatski komisiji za meje z Republiko Hrvaško ni do tega, da bi pravno potrdila komunistični zločin etničnega genocida in slovensko zemljo za vedno poklonila Hrvatom.</p>
               <p>Zato zahtevamo, da se vsa ta dejstva podrobno raziščejo in upoštevajo pri določanju meje z Republiko Hrvaško in pri takojšnji razrešitvi vprašanja slovenskega maševanja v Razkrižju. Obenem predajam to zahtevo tudi tako imenovani Rigelnikovi zgodovinski komisiji, o kateri smo govorili na kolegiju ter Komisiji za raziskovanje povojnih pobojev kot njeno prvo nalogo.</p>
               <p>4. Sprašujem Ministrstvo za promet in zveze, kateri politični razlogi jim niso dovolili izdati spominske znamke, žiga in priložnostnega ovitka ob počastitvi 50-letnice zbora odposlancev slovenskega naroda. Pojasnilo o odklonitvi, da je predlog prispel prepozno, namreč ne vzdrži, saj na zadnji strani reklamnega prispevka piše: Komisija za poštne znamke si pridružuje pravico do morebitnih sprememb v programu za leto 1993. Upam le, da na ministrstvu berejo svoje lastne dokumente.</p>
               <p>5. V Sloveniji so tri bencinske črpalke v lasti hrvaške firme Inter-Ina, prej Ina, ki so 100% v lasti tujcev in ves dobiček nemoteno prenašajo v tujo državo na škodo Slovenije. To so črpalke v Radljah, v Laškem in v Lenartu. Vladi Republike Slovenije postavljam vprašanje, kako je to sploh mogoče in kdaj bo končno rešeno to vprašanje, kakor tudi vprašanje hrvaške lastnine na Slovenskem nasploh.</p>
               <p>6. Kakor izgleda so slovenske manjšine sedanji slovenski Vladi zgolj neprijetna cokla in ovira v diplomatskem prilizovanju do sosednjih držav in če se še nekaj malega govori o naši manjšini v Italiji in na Koroškem, so popolnoma pozabljeni Slovenci v Porabju na Madžarskem in radgonskem kotu v Avstriji.</p>
               <p>7. Republika Slovenija namenja sredstva za oddajo Radia Slovenija, namenjeno manjšinam, Sotočja. Problem pri tej oddaji je le to, da jih v Porabju nihče ne posluša. Glede na predvsem jezikovno specifiko, tudi glede na poznavanje lokalnih razmer, lahko vrši nacionalno pomembno delo v tem delu Slovenije predvsem, če ne le Radio Murski val. Njegove oddaje pokrivajo celotno Porabje in Radgonski kot, zato je nujno potrebno preprečiti z novim letom nameravano prekinitev oddajanja tako, da se jim za nacionalno tako pomembno nalogo dodeli finančna pomoč. Najustrezneje bi bilo, da se samo za pokrivanje tega področja nastavi novinarja, ki bi bil plačan iz istih virov, kakor vse oddaje, npr. madžarske manjšine pri nas. Poleg tega je nujno priključiti novi srednjevalovni oddajnik Radia Murski val, saj oddaje na UKV področju skoraj niso slišne Porabju. Če se zdaj na daleč slišnem srednjem valu lahko oddaja program v madžarščini za madžarsko manjšino, potem moramo Porabcem in Slovencem v Radgonskem kotu omogočiti poslušanje slovenskega programa. Že zdaj se dogajanja v Porabju neprekinjeno spremlja, vsak dan imajo od tam zvočna pisma, jutranje informacije in polurno nedeljsko oddajo Panonski svet. Intuziazem in nacionalna zavest, ki jo imajo delavci radia Murski val, pa žal nista dovolj. Zato predlagamo Ministrstvu za promet in zveze, da skupaj z Ministrstvom za zunanje zadeve takoj razreši neprijetno situacijo, saj skrb za Slovence izven meja matične domovine zagotovo sodi v njun resor.</p>
            </sp>
            <sp xml:id="SDZ1-Redna-12-1993-09-30.sp218">
               <speaker>PODPREDSEDNIK MIROSLAV MOZETIČ:</speaker>
               <p>Zmago Jelinčič, tri minute je že davno poteklo. Želite, da Vlada oz. mislim, da sem na začetku rekel, da se zadovoljite samo s pisnim odgovorom. Ni potrebno ustnega?</p>
            </sp>
            <sp xml:id="SDZ1-Redna-12-1993-09-30.sp219">
               <speaker>ZMAGO JELINČIČ:</speaker>
               <p>Ni potrebno ustnega. Hvala.</p>
            </sp>
            <sp xml:id="SDZ1-Redna-12-1993-09-30.sp220">
               <speaker>PODPREDSEDNIK MIROSLAV MOZETIČ:</speaker>
               <p>Samo ustna vprašanja so prvenstveno od tega, da Vlada odgovarja. To bi lahko pustili.</p>
            </sp>
            <sp xml:id="SDZ1-Redna-12-1993-09-30.sp221">
               <speaker>ZMAGO JELINČIČ:</speaker>
               <p>Takole je. Zadeva je preveč kompleksna, da bi se lahko zadovoljil s pavšalnimi odgovori, kakršni so tu v navadi, zato prosim podrobne, pisne odgovore. Hvala.</p>
            </sp>
            <sp xml:id="SDZ1-Redna-12-1993-09-30.sp222">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ja, jaz bi prej še poslance posebej opozoril. Po poslovniku, kakor pač piše, bi morali biti sklepčni in dobro bi bilo, da bi jih vsaj nekaj več bilo, ne da so nekatere poslanske klopi prazne. Zahtevam pa od Vlade, da sedi tukaj.</p>
               <p>Naslednje vprašanje postavlja gospa Irena Oman.</p>
            </sp>
            <sp xml:id="SDZ1-Redna-12-1993-09-30.sp223">
               <speaker>IRENA OMAN:</speaker>
               <p>Hvala lepa. Jaz bi najprej ponovno postavila poslansko vprašanje Ministrstvu za notranje zadeve, in sicer glede vprašanja določitve koeficienta tujcev na število domačega prebivalstva. To vprašanje je že bilo postavljeno na zadnji seji, vendar jaz z odgovorom nisem zadovoljna. Namreč moje vprašanje glede določitve koeficienta tujcev na število domačega prebivalstva se nanaša na Slovence po rodu in ne na državljane Republike Slovenije, v priloženi tabeli, ki je del odgovora ministrstva pa je navedeno, da je Slovencev 96% in tujcev 4%. Tabela št. 3 pozna samo Slovence, ki jih je torej 96% in 4% tujcev. Obe tabeli prikazujeta stanje prebivalstva Republike Slovenije na dan 1.7.1993. Iz statističnega letopisa Republike Slovenije za leto 1992 je razvidno iz strani 58, da je Slovencev 84%. Torej v tabeli, ki jo je priložilo ministrstvo, pa je podatek 96% Slovencev. Zato Ministrstvo za notranje zadeve prosim, da mi pojasni, kako so prišli do podatka, da je Slovencev 96%. Bojim se namreč, da so med Slovence prišteti tudi novopečeni državljani slovenske države in še, koliko je Slovencev, koliko slovenskih državljanov in koliko tujcev.</p>
               <p>In še eno poslansko vprašanje Vladi Republike Slovenije, ki pa je v zvezi z nesrečno Kranjsko porodnišnico. Ministrstvo za zdravstvo je zadevo odstopilo vladni komisiji za kadrovske in administrativne zadeve. Sprašujem, kdaj bo odrejena revizija najemne pogodbe. Hvala lepa.</p>
            </sp>
            <sp xml:id="SDZ1-Redna-12-1993-09-30.sp224">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Prosim, če predstavnik Vlade oz. ministrstva odgovori. Ne, po poslovniku je tako. Na ustno poslansko vprašanje mora Vlada ali minister odgovoriti na isti seji. Če tega ne more storiti, mora to takoj obrazložiti. Prosim, da obrazložite vsaj to.</p>
            </sp>
            <sp xml:id="SDZ1-Redna-12-1993-09-30.sp225">
               <speaker>ANDREJ ŠTER:</speaker>
               <p>Torej, mi smo vprašanje v pisni obliki prejeli pred enim dnevom. Vprašanje je precej kompleksno zastavljeno, zato mislim, da tudi če bi se opremil z meni danes dostopnimi podatki, ne bi uspel v celoti odgovoriti in zato predlagam, da poslanka sprejme našo razlago, da bomo odgovorili v roku, ki je predviden po poslovniku, v pisni obliki.</p>
            </sp>
            <sp xml:id="SDZ1-Redna-12-1993-09-30.sp226">
               <speaker>PODPREDSEDNIK MIROSLAV MOZETIČ:</speaker>
               <p>Torej, pisni odgovor mora biti najkasneje 3 dni pred prvo naslednjo sejo. Naslednje vprašanje postavlja dr. Leo Šešerko.</p>
            </sp>
            <sp xml:id="SDZ1-Redna-12-1993-09-30.sp227">
               <speaker>DR. LEO ŠEŠERKO:</speaker>
               <p>Spoštovani. Jaz sprašujem, postavljam pet vprašanj v zvezi z električno energijo. Prvo se glasi: koliko električne energije je morala uvoziti Republika Slovenija v letu 1993 zaradi zaustavitve in remonta jedrske elektrarne Krško ter zaradi dolgotrajne suše. Vprašanje je tudi, na kakšen način je bila ta električna energija plačana.</p>
               <p>Drugič. Zakaj Vlada Republike Slovenije ni namesto uvoza te električne energije omejila dobave električne energije neplačnikom, ki so hkrati tudi veliki porabniki in največji dolžniki?</p>
               <p>Tretjič. Iz katerih virov bo plačana Elektri Slovenije električna energija tistih odjemalcev, ki ne plačujejo tekočih računov in kako bodo poravnani stari dolgovi? Kolikšni so ti stari dolgovi po posameznih odjemalcih?</p>
               <p>Četrtič. Kakšen je ocenjeni znesek popusta za električno energijo, ki ga je Vlada Republike Slovenije odobrila TALUM-u s sklepom z dne 10. junija 1993, po katerem je cena električne energije vezana na borzno ceno aluminija, kar v sedanjih pogojih pomeni več kot 50 odstotni popust? Kako bo to breme, ki ga je Vlada Republike Slovenije naložila elektrogospodarstvu, razdeljeno med ostale porabnike elektrike? Ob tem seveda, da TALUM proizvaja 100 odstotkov več aluminija kot pa ga potrebuje slovenska predelovalna industrija.</p>
               <p>In peto vprašanje. Kakšne ukrepe pripravlja Vlada Republike Slovenije v bližnji prihodnosti za racionalnejšo rabo električne energije?</p>
               <p>In sedaj v zvezi s tem še poslanska pobuda - čisto na kratko. Predlagamo, da Vlada Republike Slovenije uvede sistem zbiranja ter ponovnega izkoriščanja odpadnega aluminija kot energetsko intenzivnega odpadka. Predlagamo, da se vzpostavi - poleg ostalega sistema reciklaže - sistem reciklaže aluminija in vseh odpadkov in da se hkrati prepove izvoz odpadnega aluminija, ker to pomeni metanje električne energije v drugi obliki skozi okno. Hvala lepa.</p>
            </sp>
            <sp xml:id="SDZ1-Redna-12-1993-09-30.sp228">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi Vlada oziroma minister odgovoriti? <stage>(nekaj govori še gospod Šešerko - se ne sliši)</stage> Poslovnik govori - jaz ga ne bi rad komentiral - v ednini: "poslansko vprašanje", ne pa "poslanska vprašanja", tako da bo verjetno to treba rešiti. In če je pisno postavljeno, potem je nesmiselno, da se ga ponovno prebira. Ker vsako pisno postavljeno vprašanje, ki je prej predloženo na naš sekretariat, gre na Vlado in Vlada ima isti rok, tako da se v bistvu ponavljamo in izgubljamo čas.</p>
               <p>Izvolite, prosim.</p>
            </sp>
            <sp xml:id="SDZ1-Redna-12-1993-09-30.sp229">
               <speaker>BORIS SOVIČ:</speaker>
               <p>Cenjene dame, spoštovani predsedujoči, spoštovani poslanci! Dovolite, da odgovorimo na vprašanja, ki smo jih pravkar slišali.</p>
               <p>Prvo vprašanje - koliko električne energije je morala uvoziti Republika Slovenija? Republika Slovenija je morala v prvih osmih mesecih letošnjega leta uvoziti približno 0,3 tera/vatne ure več kot je planirala. Razlog je v tem, da je proizvodnja v hidroelektrarnah in v nuklearni elektrarni bila bistveno nižja od planirane; v obeh približno za eno tretjino. V skupnem obsegu 1,2 tera/vatne ure. Zato je bilo potrebno povečati proizvodnjo v termoelektrarnah za 0,7 tera/vatne ure. Pri tem pa je seveda treba povedati, da povečanje proizvodnje v termoelektrarnah ni bilo možno zato, ker je treba upoštevati ekološke omejitve, ki so pač posledica dejstva, da ti termo objekti v Sloveniji še niso sanirani.</p>
               <p>Na vprašanje, na kakšen način je bila ta energija plačana, lahko odgovorimo, da je bila pač plačana iz prilivov, ki jih elektro-energetski sistem dobiva na podlagi zaračunavanja električne energije uporabnikom.</p>
               <p>Drugo vprašanje - zakaj Vlada Republike Slovenije ni namesto uvoza omejila dobave električne energije direktnim odjemalcem? Treba je reči, da seveda ni Vlada tista, ki to dela, pač pa je elektro gospodarstvo omejilo dobave direktnim odjemalcem, in sicer za 0,2 tera/vatni uri. Za toliko so ti odjemalci prejeli manj električne energije; pravzaprav so nekateri direktni odjemalci delali kar na minimumu.</p>
               <p>Tretje vprašanje - iz katerih virov bo plačana Elektri Slovenije električna energija tistih odjemalcev, ki ne plačujejo tekočih računov? Vir za to je bil pravzaprav definiran z zakonom v lanskem letu. Gre pa za delni prevzem dolgov oziroma za kompenzacijo dolgov, ki jih ti direktni odjemalci imajo do elektrogospodarstva, elektrogospodarstvo pa do države. V celoti bo šlo za kompenzacijo teh direktnih odjemalcev v znesku 3,7 milijarde, stari dolgovi direktnih odjemalcev iz prejšnjih let pa znašajo 4,7 milijarde. Torej se bo večina tega dolga lahko pokrila iz tega naslova.</p>
               <p>Četrto vprašanje - kakšen je znesek popusta? Moram povedati, da je Vlada odobrila popust; likvidnostni izplen tega popusta je približno 740 milijonov tolarjev; Vlada je ta popust odobrila. Hkrati pa je elektrogospodarstvo tudi zaostrilo plačilne pogoje direktnim odjemalcem. Pravzaprav nihče v tej državi v tem trenutku nima tako ostrih plačilnih pogojev kot direktni odjemalci. Električno energijo morajo plačevati z avansi na 10 dni in s poračuni konec meseca. Vi pa veste, da drugi odjemalci plačujejo to enkrat mesečno, del gospodinjstev pa celo enkrat na dva meseca. Skratka, po eni strani je šlo za nižje cene, po drugi strani pa za zaostritev plačilnih pogojev.</p>
               <p>Vprašanje, kako bo to breme, ki ga je Vlada Republike Slovenije naložila elektrogospodarstvu, razdeljeno med ostale porabnike energije? Odgovor je, da bo seveda ta dodatni del popusta pač dodatno vplival na izgubo v elektrogospodarstvu. V tem trenutku pač cene v elektrogospodarstvu niso takšne, da bi omogočale pokrivanje.</p>
               <p>In petič - kakšne ukrepe pripravlja Vlada Republike Slovenije v bližnji prihodnosti za racionalnejšo rabo električne energije? Vesel sem, da lahko povem, da je vrsta projektov, ki tečejo zlasti na racionalni rabi energije. Projekti so zato, ker je energetska intenzivnost te države nadpovprečna. Energetska intenzivnost te države je trikrat večja kot povprečje Evropske skupnosti, pa tudi izkoristki, ki jih dosegamo, niso najboljši. Tudi to je eden od razlogov, da teče vrsta teh projektov, koncentrirani so pa v tiste segmente, kjer je možno doseči največje učinke. Mi smo, kot je verjetno že znano, začeli razpenjati v Sloveniji mrežo energetsko svetovalnih služb. V tem trenutku imamo že 6 takšnih energetsko svetovalnih pisarn in v pripravi so še nadaljnje 3. Pri tem poskušamo doseči čim boljšo pokritost po vseh regijah v Sloveniji. Naše ministrstvo izrecno podpira energetske preglede v podjetjih z željo, da bi zlasti v industriji poskušali vplivati na zmanjšanje porabe električne energije in porabe ostalih energentov. Teče vrsta projektov, ki so usmerjeni v spodbujanje obnovljivih virov, ki so usmerjeni v spodbujanje racionalne rabe energije.</p>
               <p>In končno, Slovenija se tudi vključuje v projekt <stage>(pove v angleščini)</stage> - "Energetska učinkovitost 2000", ki teče v okviru Združenih narodov in na njihovo povabilo se bomo v tem mesecu udeležili zasedanja projektnega komiteja. Tam bomo prijavili tri dogodke v Sloveniji v naslednjem letu. Eden od njih je sejem Energetika v Mariboru, namenjen prenoviranju sodobnih energetskih tehnologij. Vsekakor teh aktivnosti je vrsta in sestavi del strategije o oskrbi Slovenije z energijo racionalne rabe je pravzaprav eno celo poglavje, ki bo podobno elaboriralo te ukrepe. Jaz sem vesel, da sem danes dobil priložnost, da parlamentu to že poskušam predstaviti. Podrobneje bo pa to možno storiti takrat, ko bo v obravnavi ta strategija, jaz pa zagotavljam, da bo to v najkrajšem času. Hvala lepa.</p>
            </sp>
            <sp xml:id="SDZ1-Redna-12-1993-09-30.sp230">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko, dve minuti imate za dopolnilno vprašanje. Ni. V redu, hvala lepa.</p>
               <p>Naslednje vprašanje, gospa Breda Pečan. Odgovor še, ja prosim. Še trenutek, bo še odgovor.</p>
            </sp>
            <sp xml:id="SDZ1-Redna-12-1993-09-30.sp231">
               <speaker>BORIS SOVIČ:</speaker>
               <p>Spoštovani podpredsednik! Gre za pobudo glede izvoza odpadnega aluminija in zbiranja odpadkov. Torej jaz moram reči, da je izvoz odpadnega aluminija prepovedan in se odpadni aluminij sploh ne sme izvažati. V kolikor pride do izvoza neuporabnega, onesnaženega, je možen samo s potrdilom komisije združenja in s plačilom dodatne takse v vrednosti 25%. In tega je bilo v letošnjem letu izvoženo za 1600 ton. Tako, da je to marginalno.</p>
               <p>Kar se pa tiče zbiranja starega aluminija, je tako, da se v Sloveniji ne zasleduje, koliko se ga zbere, vendar je po naši oceni tega tudi malenkostno, tako da je ta količina tako med 4 in 6 tisoč tonami, kar verjetno ne opravičuje velikih investicij možno bi pa bilo to izvesti. Pri tem je velik del tega aluminija tudi uvoženega, tako da pravzaprav, če kdo transportira električno energijo v aluminiju, so to bolj tuji proizvajalci kot naši. Hvala lepa.  </p>
            </sp>
            <sp xml:id="SDZ1-Redna-12-1993-09-30.sp232">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko. Še kdo za odgovor. Prosim.</p>
            </sp>
            <sp xml:id="SDZ1-Redna-12-1993-09-30.sp233">
               <speaker>MIHA JAZBINŠEK:</speaker>
               <p>Vprašanje je bilo kalibrirano v bistvu na reciklažo. Zato bi bil odgovor z naše strani. Problem je seveda onesnažen aluminij. In v tem smislu bo Ministrstvo za okolje in prostor na temelju drugega odstavka 30. člena zakona o varstvu okolja pripravilo vse potrebno za sistem zbiranja in ponovnega izkoriščanja aluminija. Ločeno zbiranje sekundarnih surovin in njihova reciklaža je namreč temeljno načelo predvidenega koncepta ravnanja z odpadki. Pač pa takojšnja prepoved tega onesnaženega aluminija izvoza ne bi bila smotrna, dokler v Sloveniji še nimamo tehničnih možnosti predelave onesnaženega aluminija, med drugim tudi zaradi relativne majhnosti območja. To se pravi, pozneje seveda bi se pa lahko tej prepovedi, ki sicer velja za aluminij, pridružil tudi ta onesnaženi aluminij.</p>
            </sp>
            <sp xml:id="SDZ1-Redna-12-1993-09-30.sp234">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo za odgovor? Gospod Šešerko, dve minuti za dopolnilno vprašanje.</p>
            </sp>
            <sp xml:id="SDZ1-Redna-12-1993-09-30.sp235">
               <speaker>DR. LEO ŠEŠERKO:</speaker>
               <p>Jaz se zahvaljujem za odgovore, ki so bili tu dani, moram pa reči, da bi čisto drugače interpretiral to okoliščino, da se ga veliko več uvozi kot izvozi. Dejstvo je, da je v nekaterih, zlasti razvitih državah, ki imajo zelo učinkovito rabo energije, dosti bolj učinkovito zbiranje na enoto proizvoda kot v Sloveniji, zelo dobro organizirano odpadnega aluminija, kar pa seveda ni samo stvar Vlade ampak se jasno zavedamo tudi osveščenosti ljudi, da je, ko odprete kozarec jogurta, da pokrova ne vržete v smeti, ampak da ga date v posebno...</p>
            </sp>
            <sp xml:id="SDZ1-Redna-12-1993-09-30.sp236">
               <speaker>PODPREDSEDNIK MIROSLAV MOZETIČ:</speaker>
               <p>Ali je to dopolnilno vprašanje, ali je komentar odgovora?</p>
            </sp>
            <sp xml:id="SDZ1-Redna-12-1993-09-30.sp237">
               <speaker>DR. LEO ŠEŠERKO:</speaker>
               <p>Ne, ne! To je pojasnitev vprašanja. No in...</p>
            </sp>
            <sp xml:id="SDZ1-Redna-12-1993-09-30.sp238">
               <speaker>PODPREDSEDNIK MIROSLAV MOZETIČ:</speaker>
               <p>Dopolnilno vprašanje na odgovor?</p>
            </sp>
            <sp xml:id="SDZ1-Redna-12-1993-09-30.sp239">
               <speaker>DR. LEO ŠEŠERKO:</speaker>
               <p>Ne, ne! To je vprašanje na odgovor, ki je bil dan. Vprašanje se pa glasi tako? Kako bo Vlada Republike Slovenije obrnila ta tok odpadnega aluminija tako, da bo poraba aluminija v Sloveniji manjša in stopnja reciklaže višja?</p>
            </sp>
            <sp xml:id="SDZ1-Redna-12-1993-09-30.sp240">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor?</p>
            </sp>
            <sp xml:id="SDZ1-Redna-12-1993-09-30.sp241">
               <speaker>BORIS SOVIČ:</speaker>
               <p>Torej jaz nisem hotel podrobno opredeljavati ta odgovor, ki ga imamo tukaj. Namreč pokrovi od jogurta so neuporabni za predelavo, ker v predelavi zgorijo po recikliranju. Tako, da predelava sploh ni možna, v tej predelavi je  možno predelati pač odpadke od pločevink od piva ipd. in tega bi naj bilo do šest tisoč ton možno. To je potencial, ki je v Sloveniji .... ocenjen. Hvala.</p>
            </sp>
            <sp xml:id="SDZ1-Redna-12-1993-09-30.sp242">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko ste zadovoljni z odgovorom? Želite, da pisno? Niste zadovoljni, želite pisni odgovor? Prosim? <stage>(komentar iz dvorane)</stage> Samo na aluminij?</p>
            </sp>
            <sp xml:id="SDZ1-Redna-12-1993-09-30.sp243">
               <speaker>MIHA JAZBINŠEK:</speaker>
               <p>Jaz sem prej odgovoril, da je problem reciklaža onesnaženega aluminija, to se pravi aluminija, ki je pobarvan, ki je kakorkoli drugače urejen seveda z zbiranjem vsega, kar je onesnaženo in verjetno z vzpostavitvijo naprav - recimo za pirolizo, da se to onesnaženje spravi dol - bo potem seveda ta reciklaža možna do konca, in to je bil ta naš odgovor preje. To se pravi, glede stopnje večje reciklaže dajemo odgovor, da bo uveljavljena v Sloveniji.</p>
               <p>Glede vprašanja manjše porabe pa nekako v tem smislu ne bi bil pristojen, razen v kolikor recikliran aluminij seveda povzroči manjšo uporabo primarnega aluminija.</p>
            </sp>
            <sp xml:id="SDZ1-Redna-12-1993-09-30.sp244">
               <speaker>PODPREDSEDNIK MIROSLAV MOZETIČ:</speaker>
               <p>Je sedaj odgovor zadosten, gospod Šešerko? Je zadosten odgovor? Ja sedaj bi morali poslušati. Je zadosten, ste zadovoljni z dogovorom? V redu. Ne zahtevate dodatnih pojasnil. V redu. Na katero stvar? To je ravno tisti problem, ki sem ga povedal preje. Vprašanje mora biti precizno, dodatno vprašanje precizno, potem so tudi odgovori precizni. In samo eno vprašanje. Gospa Breda Pečanova ima vprašanje. <stage>(Komentar iz dvorane.)</stage></p>
            </sp>
            <sp xml:id="SDZ1-Redna-12-1993-09-30.sp245">
               <speaker>DR. LEO ŠEŠERKO:</speaker>
               <p>Torej spoštovani! V odgovoru Vlade je bilo rečeno: do šest tisoč ton se lahko zbere odpadnega aluminija v Sloveniji. Moje vprašanje je bilo, kako bo Vlada obrnila smer toka odpadnega aluminija? Predvsem seveda, kdaj bo zaprta elektroliza, ki proizvede 35 tisoč ton letno za tuje porabnike v korist tujine?</p>
               <p>Kar pa zadeva odpadni aluminij, je pa moje vprašanje, kaj bo Vlada naredila, da bo povišala to količino glede na to, da je njena ocena skrajno pesimistična? Šest tisoč ton izhaja samo iz današnjih navad, ko se vse to meče v smeti, vozi na deponije, ampak ker v mnogih krajih v Sloveniji prebivalci več ne dovolijo odpiranja novih deponij, bo morala Vlada tu narediti več, da bo ta stopnja reciklaže šla čez šest tisoč ton. Hvala.</p>
            </sp>
            <sp xml:id="SDZ1-Redna-12-1993-09-30.sp246">
               <speaker>PODPREDSEDNIK MIROSLAV MOZETIČ:</speaker>
               <p>Torej na ta vprašanja, ki ste jih sedaj povedali niste dobili zadovoljivih odgovorov in zahtevate pisne? Na ta vprašanja pisne odgovore. Gospa Breda Pečan.</p>
            </sp>
            <sp xml:id="SDZ1-Redna-12-1993-09-30.sp247">
               <speaker>BREDA PEČAN:</speaker>
               <p>Hvala. Pravijo, da je potrpljenje božja mast in ubogi tisti, ki se z njo maže. Pozabila sem vprašanje, oprostite za sekundo.</p>
            </sp>
            <sp xml:id="SDZ1-Redna-12-1993-09-30.sp248">
               <speaker>PODPREDSEDNIK MIROSLAV MOZETIČ:</speaker>
               <p>Ja čas teče, čas teče!</p>
            </sp>
            <sp xml:id="SDZ1-Redna-12-1993-09-30.sp249">
               <speaker>BREDA PEČAN:</speaker>
               <p>Predsedujočega prosim, da odšteje tiste sekunde, ko sem zastonj hodila gor in dol. No lepo, hvala.</p>
               <p>Jaz imam dve, torej eno poslansko vprašanje, in sicer bom prebrala samo vprašanje. Mislim, da Vlada ne potrebuje obrazložitve, ki je pa sicer pismeno tudi vložena. Kaj je storila in kaj namerava storiti slovenska Vlada, da se bo povečalo število študentskih postelj v univerzitetnih središčih in tako olajšala možnost študija študentom iz vseh slovenskih regij?</p>
               <p>Drugo je poslanska pobuda. Vladi Republike Slovenije predlagam, da prouči možnost izvajanja posameznih smeri študija v regijskih središčih Slovenije. Na dislociranih oddelkih posameznih fakultet ljubljanske in mariborske univerze in to že v letošnjem študijskem letu za tiste študente, da omogočijo tistim študentom, ki so bili pri vpisu zavrnjeni, dodatno možnost za vključitev v študij. K temu prilagam odprto pismo gospoda Janeza Sušnika, ki je poslal to pismo vsem nam pa tudi sami Vladi in pričakujem že danes ustni odgovor. Mislim pa, da bi se lahko tudi</p>
               <p>marsikdaj pisno zagotovilo tako na vprašanje, kot na pobudo.</p>
               <p>Tretje vprašanje pa je vprašanje štirih poslancev, in sicer takole: sprašujemo Vlado, zakaj ničesar ne ukrene zoper samovoljno mestnih oblastnikov, ki so se odločili za onemogočanje Mreže za Metelkovo z najbolj nehumanimi in drastičnimi metodami, kjer manjkajo samo še pendreki in pištole. Prosimo za takojšen odgovor na vprašanje, kaj lahko stori Vlada, da se ob sporu, v katerem so civilno-družbene skupine dejansko preprečile nadaljnji vandalizem na Metelkovi, uveljavi spoštovanje minimalnih civilizacijskih norm. Ukrepi mestnih oblastnikov, s katerimi so se lotili Mreže za Metelkovo, odklop elektrike in predvsem odvzem vode so ukrepi, ki jih je v skrajni sili zoper oborožene sovražnike dopustno uporabiti v vojnih razmerah, v miru pa pomenijo teror oblastnikov nad miroljubnimi državljankami in državljani. Hvala.</p>
            </sp>
            <sp xml:id="SDZ1-Redna-12-1993-09-30.sp250">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim Vlado za odgovor.</p>
            </sp>
            <sp xml:id="SDZ1-Redna-12-1993-09-30.sp251">
               <speaker>DR. PAVEL ZGAGA:</speaker>
               <p>Spoštovani. Odgovoril bi na prvo vprašanje in dal nekaj podatkov v zvezi z pobudo, torej drugo zastavljeno. Res je, da se problematika študentskih domov ne nanaša samo na Ljubljano, pač pa pravzaprav na štiri centre, središče v Sloveniji: Ljubljano, Maribor, Kranj in Piran. Velik problem predstavlja dejansko Ljubljana, medtem ko v ostalih treh krajih kapacitete na področju mest v študentskih domovih niso tako kritične oz. so bile v najnovejšem času pretežno razrešene.</p>
               <p>Ljubljanski študentski domovi so sredi 80-ih let, če dam podatek za 1985 leto, potem so takrat ponujali okroglo 5.600 mest ali ležišč, do leta 1991 pa se je ta številka dejansko povečala za vsega skromnih približno 250 mest na skupno 5.868 mest. Tako da tisto, kar bremeni Ljubljano, je predvsem relativno</p>
               <p>zaostajanje v obdobju poznih 80-ih let v primerjavi s porastom mest na univerzi. V lanskem in v letošnjem letu pa je bilo na novo pridobljenih pravzaprav kar precej novih mest, nekaj stvari o programu pa lahko tudi povem v nadaljevanju.</p>
               <p>V poznem 1991 oz. na začetku 1992. leta je z nadzidavo bloka 4 v Rožni dolini bilo pridobljenih 82 novih mest. Lansko jesen smo pridobili kar 400 novih mest z najemom in preureditvijo samskega doma na zdaj že znani lokacija Topniška. Prav tako smo lansko leto s preureditvijo nekdanjega dijaškega doma Litostroj pridobili 96 mest za študente in dodatno še približno 100 mest v nekdanjem Železničarskem domu Moste. V lanskem letu je torej bil na tem področju narejen dokaj velik korak naprej. Storili smo pa tudi še sistemski korak naprej. Dosežen je bil dogovor, da se vse proste kapacitete v dijaških domovih na območju Ljubljane, deloma pa to velja tudi za Maribor, izkoristijo za študente. O sprejemu študentov na ta mesta odloča univerzitetna komisija za sprejem novincev, Ministrstvo za šolstvo in šport pa od lanskega leta posebej zagotavlja za ta ležišča enake subvencije kot jih dobijo študentje, če smem uporabiti ta izraz, v "tazaresnih" študentskih domovih.</p>
               <p>Prav tako smo tudi v Mariboru v lanskem letu dosegli nekaj pomembnih novosti, v Domu Ivana Hribarja smo deloma z lanskimi, deloma pa z letošnjimi pravkar končanimi adaptacijami dosegli 72 novih postelj. Z dokupom samskega doma Stavbar stroking smo dobili 42 novih postelj in s preureditvijo Železničarskega doma v Mariboru 106 postelj. Nekaj dni nazaj, mislim, da je bilo v torek, smo odprli nov študentski stolpič v Kranju, Kranj spada k mariborski univerzi, kranjska fakulteta za organizacijske vede in tam smo dobili 184 postelj. Imamo seveda tudi načrte, da približno v tem tempu nadaljujemo v letu 1994.</p>
               <p>V Mariboru ocenjujemo, da je trenutna situacija že blizu ugodne, Kranj je rešen z letošnjim dosežkom, verjetno kar za nekaj časa, v Piranu zaenkrat ni večjih problemov, lahko se bodo pojavili v zvezi z nastajanjem tako imenovanega visokošolskega središča. V Ljubljani računamo, tu je največ problemov, da bomo lahko prenekaterega razrešili s tem, da bomo nadaljevali z akcijo, v kateri nekatere dijaške domove po sistemu menjalnih pogodb postopno preoblikujemo v študentske domove, torej v čiste študentske domove.</p>
               <p>Druga možnost, popolnoma realna možnost, za katero so tudi sredstva že zagotovljena, je izgradnja novega študentskega doma kapacitete 184 postelj. Se pravi, gre za tipski objekt, kakršne že poznamo, ki se navezuje na prepustitev doma na Taboru cerkvi. Iz sredstev, ki so na razpolago, bomo zgradili dom, namenjen za študente. Velike možnosti se nam ponujajo tudi na obstoječi lokaciji Topniška, najprej s tem, da se s pogajanji, ki pravzaprav ta trenutek tečejo, dogovorimo z lastnikom za dokončni odkup doslej najetega doma, vendar tokrat v celoti, da v tem domu celo lahko najdemo možnost za lociranje enega izmed doslej prostorsko nepreskrbljenih visokošolskih zavodov v Ljubljani. Obstaja pa tudi možnost, ki jo zaenkrat strokovno še proučujemo, da na tej isti lokaciji z najetjem dodatnih prostorov v sklopu nekdanjih samskih domov gradbenih podjetij ustvarimo nekoliko močnejši študentski center za Bežigradom.</p>
               <p>Ob koncu bi želel še reči, da dajemo pri teh načrtih posebno pozornost lokacijam, tako da bi se vsaj v načelu v Ljubljani držali tega, da se ob Bežigradu, Rožni dolini in Mestnem logu oblikuje nove kapacitete, ki se navezujejo na bližnje fakultete oz. visoke šole.</p>
               <p>Čisto nazadnje. Upamo, računamo tudi na podporo, da bomo našli večje sodelovanje kot doslej s stanovanjskim skladom, zlasti takrat, ko gre za vprašanje reševanja problemov študentskih družin.  -  Toliko glede prvega vprašanja.</p>
               <p>Glede poslanske pobude o proučitvi možnosti za izvajanje posameznih smeri študija v regijskih središčih, pa naslednje. Res je, da na Slovenskem prepogosto pozabljamo - kot sem že pri odgovoru na prvo vprašanje omenil - da imamo poleg Ljubljane in Maribora še kakšen center, ki se tako ali drugače lahko ponaša z nazivom visokošolskega. Predvsem gre tu za Piran in Kranj, ki sta bila že omenjena. Posamezni oddelki, t.i. dislocirani oddelki pa so v preteklosti ali še vedno delovali oz. delujejo npr. v Kopru, v Novem mestu, v Celju, v Novi Gorici in podobno. Ti dislocirani centri - razen koprskega, ki je kontinuiran - so večinoma vezani na t.i. študij ob delu in tudi njihovo delovanje večinoma ni redno iz leta v leto, pač pa funkcionira takrat, kadar se nabere zadostno število prijav in kadar lahko ustrezna fakulteta v okviru svojega programa to tudi izvede.</p>
               <p>Pobuda gospe Brede Pečan se seveda navezuje na situacijo v zvezi z letošnjim vpisom. Pri tem bi želel opozoriti, da govorice v javnosti o tem, da bo več kot 5.000 mladih ostalo brez indeksa  <stage>(če uporabim to metaforo)</stage>, da so te govorice občutno pretirane. Izvirajo iz podatka o prijavah na razpis za vpis v študijsko leto 1993/94. Ta razpis je bil opravljen letos spomladi in nanj se je prijavilo približno 17.000 kandidatov, kar je seveda daleč najbolj rekordna številka doslej. Želel pa bi opozoriti, da je ta številka povsem neprimerna takrat, kadar poskušamo iz nje izpeljati dejanski možni vpis na posamezno univerzo. Od te številke je, žal, potrebno odšteti kar precejšnjo številko tistih, ki kljub prepovedi dajejo t.i. dvojne prijave. Podatki na Centru za razvoj univerze še niso dokončni; veste, da se vpisovanje na slovenske visokošolske zavode končuje prav danes; vpis na te šole je drugačen, specifičen, bolj kompliciran kot na srednje in osnovne šole - in podrobnejših podatkov pred 15. oktobrom, žal, ne bomo imeli. Toda računa se, da je preko 600 t.i. dvojnih prijav. Za to številko je že treba zmanjšati prvo številko 17.000, imamo pa tudi primer trojnih, četvernih ali še več prijav, kar je seveda tudi potrebno od te številke odšteti.</p>
               <p>Druga stvar so tisti, ki ne izpolnjujejo osnovnega pogoja za vpis. Trenutno je ta osnovni pogoj opravljeni zaključni izpit. Po podatkih, ki jih trenutno imamo, je teh v letošnji generaciji preko 2.000; prav celotna generacija se pa vendarle ne vpisuje naprej. Čeprav je spet res, da smo v vseh 80. letih beležili približno 2/3 generacije, ki je šla iz četrtega letnika srednje šole na univerzo, danes pa se je v Sloveniji ta številka povzpela na 90%. Vemo zakaj.</p>
               <p>S tem v zvezi bi opozoril še na en podatek. V juniju in juliju je od tekoče generacije četrtošolcev 10.636 dijakov opravilo zaključni izpit, obe univerzi pa sta razpisali 11.800 mest. Če bi imeli torej opraviti izključno samo s tekočo generacijo, ki pravkar prihaja iz srednjih šol, potem Slovenija v tem trenutku na univerzah ne bi imela stiske s prostori.</p>
               <p>Toliko mogoče za širšo informacijo okrog tega.</p>
               <p>Neposredno lahko tudi na pobudo odgovorim v toliko, da trenutno ni možnosti, da bi se še v tem letu pričeli izvajati novi programi v dislociranih centrih, in sicer zaradi tega, ker je vpis na visokošolske zavode in delovanje teh visokošolskih zavodov pač vezan na razpis za vpis in ta razpis za vpis se opravi zgodaj spomladi. Vsak nov študijski program je logistično izjemno zahteven projekt in potrebuje določen čas. Lahko pa povem in zatrdim, da na Ministrstvu za šolstvo in šport resno delamo prav na vprašanju, na katerega je bilo tu opozorjeno, to je predvsem na vprašanju oblikovanja novih študijskih smeri in na oblikovanju novih šol. Naj morda samo kot prvo lastovico omenim naslednji podatek.</p>
               <p>Jutri se bo pričelo novo akademsko leto. Pričelo se bo v Sloveniji po 26 letih s prvim novim visokošolskim zavodom. To je Višja šola za zdravstvo, ki se jo poslanke in poslanci gotovo spominjate, saj ste zakon o tej šoli sprejemali junija meseca. Če je 26 let zelo dolg odmor v kateri smo na slovenskem raje ukinjali šole kot gradili kakšno novo, potem mi dovolite še enkrat hvala za tisto, kar smo naredili sinoči, ker na osnovi tega smo prepričani, da bomo v naslednjem študijskem letu lahko začeli zares odpirati nove visokošolske zavode, morda pa v kratkem tudi nov visokošolski center. Hvala.</p>
            </sp>
            <sp xml:id="SDZ1-Redna-12-1993-09-30.sp252">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še eno vprašanje je bilo. Ali je možen odgovor? Oziroma obrazložitev, zakaj odgovor ni bil možen. Gospa Breda, dve minuti za dopolnilno vprašanje. Ali ste zadovoljni z odgovori?</p>
            </sp>
            <sp xml:id="SDZ1-Redna-12-1993-09-30.sp253">
               <speaker>BREDA PEČAN:</speaker>
               <p>Z odgovori sem bila sicer zadovoljna, samo dopolnilno vprašanje imam, kot podvprašanje k vprašanju v zvezi s posteljami. Informacije imam, da se Zavod za študentske domove intenzivno trudi prazniti študentske postelje tudi tako, da izseljuje absolvente, ki imajo redno, normalno in legalno podaljšan absolventski staž, to je eno. Drugo kar je, da hočejo izseliti tudi podiplomce, ki bodo z zakonom, ki ga bomo verjetno sprejeli že v letošnjem letu, saj smo danes oziroma včeraj končali drugo obravnavo, dobili status rednih študentov. Sprašujem, kako da v Vladi tega med ministrstvoma, ki sta pristojna za te zadeve, ne uredijo in ne popazijo tudi na položaj teh študentov.</p>
            </sp>
            <sp xml:id="SDZ1-Redna-12-1993-09-30.sp254">
               <speaker>PODPREDSEDNIK MIROSLAV MOZETIČ:</speaker>
               <p>Torej nisem prepričan, da je to Vlada pravi naslov. Ampak kljub vsemu, lahko odgovori predstavnik Vlade?</p>
            </sp>
            <sp xml:id="SDZ1-Redna-12-1993-09-30.sp255">
               <speaker>DR. SLAVKO GABER:</speaker>
               <p>Gospod predsedujoči! Sam res da ne bi mogel več reči kot to, da ta vprašanja seveda niso v pristojnosti Vlade, ampak o tem odloča, o režimu znotraj tega vendarle, se odloča nekje na križišču med univerzama in pa študentskimi domovi. Tudi ustanoviteljstvo študentskih domov, ni preloženo Vladi, bomo pa na ta vprašanja - nekaj opozoril na to je že bilo - oziroma bomo poskušali ta vprašanja razreševati v sodelovanju s temi subjekti. Hvala.</p>
            </sp>
            <sp xml:id="SDZ1-Redna-12-1993-09-30.sp256">
               <speaker>PODPREDSEDNIK MIROSLAV MOZETIČ:</speaker>
               <p>Glede na ta odgovor mislim, gospa Breda, da na vprašanje vaše in pobudo so bili zadovoljivi odgovori, razen na tisto, ki ni bilo odgovorjeno. Hvala lepa.</p>
               <p>Naslednje vprašanje Zoran Thaler.</p>
            </sp>
            <sp xml:id="SDZ1-Redna-12-1993-09-30.sp257">
               <speaker>ZORAN THALER:</speaker>
               <p>Hvala lepa. V skladu s 26. členom poslovnika Državnega zbora postavljam poslansko vprašanje Vladi o usodi Rudnika urana Žirovski vrh.</p>
               <p>1. Kakšni so načrti Vlade glede prihodnosti objekta Rudnika urana Žirovski vrh?</p>
               <p>Kdaj in kakšne odločitve je Vlada ali pristojno ministrstvo že sprejela glede predelave in skladiščenja posebnih nevarnih in radioaktivnih odpadkov?</p>
               <p>Na kateri zakonski podlagi je to storila?</p>
               <p>Če Vlada odločitve še ni sprejela, na kateri pravni podlagi Ministrstvo za okolje in prostor izvaja svoje aktivnosti glede Rudnika urana Žirovski vrh?</p>
               <p>2. Kako Vlada oziroma ministrstvo upošteva 5 alineo 2. člena zakona o trajnem prenehanju izkoriščanja uranove rude in preprečevanja posledic rudarjenja v Rudniku urana Žirovski vrh <stage>(Uradni list 36/92)</stage>? To je nujnost osebne presoje vplivov na okolje, če gre za uvedbo dejavnosti na območju rudnika.</p>
               <p>3. Ali je Vlada Republike Slovenije v letu 1993 izpolnila svoje zadolžitve, ki so predpisane v 10. členu zakona o trajnem prenehanju izkoriščanja uranove rude in preprečevanju posledic rudarjenja v Rudniku urana Žirovski vrh?</p>
               <p>4. Na kakšen način namerava Vlada izboljšati koordinacijo aktivnosti glede Rudnika urana Žirovski vrh za občino Škofja Loka in krajevno skupnostjo Gorenja vas ter njenimi prebivalci.</p>
               <p>Zaradi nujnosti zadev prosim Vlado za natančne in predvsem neizmikajoče odgovore že na septembrski seji Državnega zbora. Hvala lepa.</p>
            </sp>
            <sp xml:id="SDZ1-Redna-12-1993-09-30.sp258">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim predstavnika Vlade. Imate svoje. Ne, ne, ko boste na vrsti. <stage>(Nekdo govori.)</stage> Nič hudega, še več časa bo za odgovor.</p>
            </sp>
            <sp xml:id="SDZ1-Redna-12-1993-09-30.sp259">
               <speaker>MIHA JAZBINŠEK:</speaker>
               <p>Prvo vprašanje. Kakšni so načrti Vlade glede prihodnosti Rudnika urana Žirovski vrh? Načrti Vlade Republike Slovenije glede prihodnosti Rudnika urana Žirovski vrh bodo dokončno znani s sprejetjem programa trajnega prenehanja izkoriščanja uranove rude in preprečevanja posledic rudarjenja predvidoma novembra tega leta. Za enkrat so to stališča Vlade Republike Slovenije, ki izhajajo iz izhodišč za dopolnitev programa, ki jih je pripravilo Ministrstvo za okolje in prostor in so bila potrjena na 37. seji Vlade in zadevajo ta stališča povezanost zapiralnih in sanacijskih del z nadomestno dejavnostjo, ki se bo po sanaciji izvajala na tem mestu.</p>
               <p>Sredstva za zapiranje morajo biti istočasno zagonska sredstva za novo ekološko nesporno dejavnost, zadevajo stroške za zapiralna in sanacijska dela, ki so ocenjena na 50 milijonov ECU-jev. Potrebna je dodatna presoja o potrebnem obsegu del ter analiza upravičenost porazdelitve stroškov med naslednje vire, namreč gre cca za pet milijard tolarjev: proračun Republike Slovenije, koristniki obstoječe infrastrukture, cena električne energije - to je milijardna postavka letno v proračunu - in obremenjenost okolja zaradi radioaktivnega sevanja, ki jo moramo oceniti primerjalno s tako imenovanimi avtoriziranimi mejnimi vrednostmi obremenitev. Temu se morajo prilagoditi sanacijski program in posamezne tehnične.</p>
               <p>Moral bi povedati, da je tu tudi vprašanje, ali je Boršt, rekel bi, tretiran dovolj natančno iz naslova solidifikacije. To pomeni kolikor toliko dokončne inertne stopnje.</p>
               <p>Drugo vprašanje. Kdaj in kakšne odločitve je Vlada Republike Slovenije ali pristojno ministrstvo že sprejelo glede predelave in skladiščenja posebnih odpadnih in radioaktivnih odpadkov? Vlada glede odstranjevanja ostankov odpadkov na lokaciji RUŽV še ni sprejela dokončnih odločitev. Vlada Republike Slovenije je potrdila nujnost dopolnitev programa zapiranja in sanacije Rudnika Žirovski vrh. Te dopolnitve se nanašajo tudi na pripravo analize izvedljivosti izvajanja programov odstranjevanja posledic in nevarnih odpadkov z odlaganjem ali trajnim skladiščenjem v rudniku. Definicija vrst odpadkov je jasno zapisana v 5. členu zakona o varstvu okolja.</p>
               <p>Tretje vprašanje. Na kateri zakonski podlagi je to storila? Zaenkrat dokončnih odločitev še ni. Po 9. členu zakona o trajnem prenehanju izkoriščanja uranove rude in preprečevanja posledic rudarjenja Rudnika Žirovski vrh je Vlada dolžna sprejeti program in z njim sprejeti tudi dokončne odločitve o nadomestnih dejavnostih. Sicer pa je Vlada Republike Slovenije po 3. točki drugega odstavka 25. člena zakona o varstvu okolja in po določilih zakona o gospodarskih javnih službah zadolžena za vzpostavitev obvezne javne službe odlaganja preostankov odpadkov.</p>
               <p>Četrto vprašanje. Če Vlada Republike Slovenije odločitve še ni sprejela, na kateri pravni podlagi Ministrstvo za okolje in prostor izvaja svoje aktivnosti glede Rudnika urana Žirovski vrh? Aktivnosti glede Rudnika Žirovski vrh, ki jih izvaja Ministrstvo za okolje in prostor, izhajajo iz 18. člena o organizaciji in delovnem področju republiške uprave, s katerim je opredeljeno delovno področje tega ministrstva in iz zakona o izvrševanju proračuna in o proračunu Republike Slovenije za leto 1993, s katerim so v okviru Ministrstva za okolje in prostor zagotovljena sredstva za zapiranje, sanacijo in prestrukturiranje RUŽV.</p>
               <p>Po zakonu Vlade Republike Slovenije in na osnovi določil iz poslovnika Vlade Republike Slovenije, ki zadevajo pripravo gradiv, pa je ministrstvo dolžno pripravljati gradiva in jih predložiti Vladi Republike Slovenije za obravnavo in sprejem. Sicer pa je neposredna pravna podlaga tudi sklep Vlade Republike Slovenije, ki zadolži Ministrstvo za okolje in prostor, da dopolnjen program predloži Vladi Republike Slovenije ponovno v obravnavo.</p>
               <p>Petič. Kako Vlada Republike Slovenije oziroma Ministrstvo za okolje in prostor upošteva nujnost posebne presoje o vplivov na okolje, če gre za uvedbo dejavnosti na območju rudnika? Presoja vplivov na okolje je sestavina programskih, projektnih in drugih aktivnosti poseganja v okolje. V okviru dopolnitve programa bo izdelana preliminarna presoja vplivov na okolje z nadomestno dejavnostjo odlaganja preostankov odpadkov v rudniške rove. Zaenkrat sestavina tega programa ni bila še nobena presoja vplivov na okolje, zato bomo seveda pri dopolnjevanju tega programa naredili celovito presojo okolja iz vseh aspektov, pač pa bo v nadaljnjih etapah sestavina, ali preizkusov, če bodo, ali trajne dejavnosti ali izdelave tehnične dokumentacije v ta namen, vedno seveda na bolj detajlnem nivoju, tudi presoja vplivov na okolje za izbrane tehnologije, tudi odlaganje preostankov odpadkov v RUŽV in temu bodo seveda potem sledile odločitve Vlade glede uvajanja takih nadomestnih dejavnostih.</p>
               <p>Šestič. Ali je Vlada Republike Slovenije v letu 1993 izpolnila svoje zadolžitve, ki so predpisane v 10. členu zakona o trajnem prenehanju izkoriščanja uranove rude in preprečevanju posledic rudarjenja v Rudniku urana Žirovski vrh? Kljub temu, da program zapiranja in preprečevanju posledic rudarjenja še ni bil sprejet, je javno podjetje RUŽV predložilo ministrstvu do 1. septembra, to je rok iz zakona, operativni plan aktivnosti za leto 1994. Trenutno je operativni plan v fazi dopolnjevanja in bo v obliki, primerni za obravnavo na Vladi, pripravljen v novembru letos in nekaj kasneje skupaj s programom za predstavitev na ustreznem odboru Državnega zbora.</p>
               <p>Sedmič. Na kakšen način namerava Vlada izboljšati koordinacijo aktivnosti glede Rudnika Žirovski vrh z občino Škofja Loka in KS Gorenja vas ter njihovimi prebivalci? Na skupnem sestanku dne 11.9.1993 je Ministrstvo za okolje in prostor predsedstvu Občine Škofja Loka zagotovilo, da bo na vprašanja, postavljena na protestnem zboru, odgovorilo in da bo predsedstvo občine poslalo opis namere o zapiranju, sanacije in prestrukturiranju rudnika skupaj s časovnim potekom vseh nameravanih aktivnosti v zvezi z rudnikom Žirovski vrh, in sicer aktivnosti Vlade. Dali bomo predsedstvu tajming vseh naših preokupacij.</p>
               <p>Nadalje Vlada Republike Slovenije smatra, da bo široko seznanila javnost o ravnanju s posebnimi nevarnimi odpadki ter javnimi obravnavami vseh faz uvajanja dejavnosti, ta v vseh državah znan odpor do odlaganja oz. skladiščenja ostankov odpadkov uredila tako, kot so ga uspeli v razvitejših državah, pri čemer bi samo pripomnil, da smo včasih seveda v težavah, da preden mi opravimo svoje delo, ali preden je, rekel bi, zadeva eksplicirana do te faze, da bi bila obravnava možna, ali kadar so šele razpisi za strokovne podlage za naše delo, se seveda že pojavlja obveznost komunikacije, ki pred opravljenim delom seveda ni produktivna in je težko tudi možna.</p>
            </sp>
            <sp xml:id="SDZ1-Redna-12-1993-09-30.sp260">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Thaler, dve minuti za dopolnilno vprašanje.</p>
            </sp>
            <sp xml:id="SDZ1-Redna-12-1993-09-30.sp261">
               <speaker>ZORAN THALER:</speaker>
               <p><stage>(Govori iz klopi - se ni slišalo.)</stage></p>
            </sp>
            <sp xml:id="SDZ1-Redna-12-1993-09-30.sp262">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosimo Vlado, da da tudi pisno svoj odgovor. Naslednje vprašanje Maria Pozsonec.</p>
            </sp>
            <sp xml:id="SDZ1-Redna-12-1993-09-30.sp263">
               <speaker>MARIA POZSONEC:</speaker>
               <p>Hvala lepa. Spoštovani. Jaz bi imela dve poslanski pobudi. Močno prizadene človeka, če vidi skupino obupanih ljudi pred davčno upravo, ki nikakor ne morejo razumeti, zakaj morajo plačati dohodnino, čeprav so nezaposleni. Denarna pomoč za nezaposlene je tako nizka, da lahko kupijo le mleko in kruh. Iz teh sredstev se ne da kupiti trajne dobrine, za katere bi lahko uveljavili olajšave. Človeka je pošteno sram, da se to dogaja ravno pri nas. Vem, da so davki potrebni, vendar ni prav, da se vzame zadnji košček kruha tistemu, ki je ogrožen. Torej za pravičnejše odmeritve davka prosim Ministrstvo za finance.</p>
               <p>In še ena pobuda. Suša že drugo leto pesti kmete v Prekmurju. Pomoč, ki prihaja iz republike, je majhna in ni dovolj. Zato ni razumljivo, da so del sredstev, ki jih je dobila lani občina Murska Sobota za ublažitev suše v višini 20 milijonov tolarjev, posodili podjetju Pomurka. Znesek se je sicer porabil za nakup živine, vendar ni prav, da kmet financira podjetje. Menim, da je denar potrebno vrniti in razdeliti kmetom, katerim je bil tudi namenjen. Prosim Ministrstvo za kmetijstvo in gozdarstvo, da poskrbi, da bo denar porabljen v svoje namene. Hvala.</p>
            </sp>
            <sp xml:id="SDZ1-Redna-12-1993-09-30.sp264">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Odgovor Ministrstva za finance najprej.</p>
            </sp>
            <sp xml:id="SDZ1-Redna-12-1993-09-30.sp265">
               <speaker>MARIA POZSONEC:</speaker>
               <p>Ne pričakujem zdaj odgovor. Pomoč potrebujem.</p>
            </sp>
            <sp xml:id="SDZ1-Redna-12-1993-09-30.sp266">
               <speaker>PODPREDSEDNIK MIROSLAV MOZETIČ:</speaker>
               <p>Prvo je bilo vprašanje, drugo je bila pobuda za pomoč.</p>
            </sp>
            <sp xml:id="SDZ1-Redna-12-1993-09-30.sp267">
               <speaker>MAG. STANKO DEBELJAK:</speaker>
               <p>Gospod predsedujoči, gospe in gospodje poslanci. Na prvo vprašanje dajemo naslednji odgovor. Pri analizi izvajanja davka na dohodnino smo sami ugotovili, da je takšen sistem, kot velja v letu 1993 neprimeren, zato smo pripravili predlog novega zakona o dohodnini, kjer so te socialne kategorije, prvič, v spodnjem delu oproščene plačila dohodnine, drugič je pa tudi lestvica za nižje prejemke znižana in povečana progresija. Ta zakon je v proceduri, na delovnih telesih smo ga že obravnavali. Tako kot je predlog dan, bo dejansko, ne dan odgovor na vprašanje, ampak realizirana pripomba, ki je upravičena.</p>
            </sp>
            <sp xml:id="SDZ1-Redna-12-1993-09-30.sp268">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ministrstvo za kmetijstvo glede pobude.</p>
            </sp>
            <sp xml:id="SDZ1-Redna-12-1993-09-30.sp269">
               <speaker>Predstavnik Ministrstva za kmetijstvo in gozdarstvo:</speaker>
               <p>Spoštovane gospe in gospodje poslanci! Sprejemamo pobudo, vendar bi moral reči glede vračila teh sredstev, da je bil to dan kot kredit mesni industriji. Mesna industrija je s tem denarjem tudi odkupila živino v lanskem letu. Med tem je prišla v lastnino države Slovenije, kajti pripravlja se sanacija, tu pa je sedaj vrstni red za vračilo teh kreditov, tako da se čaka vrstni red. Vendar bom posredoval to v skupščino v Mursko Soboto, tako da bodo poskušali potem ta problem razrešiti. Hvala.</p>
            </sp>
            <sp xml:id="SDZ1-Redna-12-1993-09-30.sp270">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pozsončeva, dve minuti za dopolnilno vprašanje.</p>
            </sp>
            <sp xml:id="SDZ1-Redna-12-1993-09-30.sp271">
               <speaker>MARIA POZSONEC:</speaker>
               <p>Samo to, da vrstni red malo spremenite, da čimprej pridejo do denarja.</p>
            </sp>
            <sp xml:id="SDZ1-Redna-12-1993-09-30.sp272">
               <speaker>PODPREDSEDNIK MIROSLAV MOZETIČ:</speaker>
               <p>Ste sicer zadovoljni z odgovori? Torej štejemo, da je v redu odgovorjeno na eno in drugo. Za naslednje vprašanje je na vrsti Ciril Pucko. <stage>(Ga ni.)</stage></p>
               <p>Potem pa ima besedo gospod Ivan Oman.</p>
            </sp>
            <sp xml:id="SDZ1-Redna-12-1993-09-30.sp273">
               <speaker>IVAN OMAN:</speaker>
               <p>Prvo vprašanje se nanaša na isto temo, kot jo je načel kolega gospod Thaler. Tu sem dostavil precej obširen tekst in prosim za odgovor v pisni obliki.</p>
               <p>Postavljam pa gospodu ministru dodatno vprašanje - mogoče se bo zdelo nekoliko provokativno, ampak kljub temu. Prosim gospoda ministra, da ali potrdi ali zanika govorice v Poljanski dolini, da se na lokacijo RUŽV že ilegalno dovažajo odpadki.</p>
               <p>Naslednja pobuda je zaradi okoliščin naslednja. V Prekmurju imajo nekateri kmetovalci v zakupu kmetijska zemljišča na sosednji državi, na Madžarskem. Že v poletnih mesecih so imeli težave z dovozom pridelka čez meje in sedaj so zopet v istih težavah, ko je na vrsti spravilo koruze. Prosim ustrezen resor v ministrstvu, da poskrbi, da bodo te težave čim manjše.</p>
            </sp>
            <sp xml:id="SDZ1-Redna-12-1993-09-30.sp274">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali minister lahko odgovori na vprašanje? Prosim.</p>
            </sp>
            <sp xml:id="SDZ1-Redna-12-1993-09-30.sp275">
               <speaker>MIHA JAZBINŠEK:</speaker>
               <p>Kolikor je v vednosti ministrstva in sistemov, ki jih ministrstvo pokriva, potem je odgovor, da se na lokacijo ne dovažajo nikakršni odpadki. Odpadki bodo prišli tja kvečjemu na podlagi sprejete usmeritve v programu in na podlagi preizkusov, ki bodo seveda z javno odločbo definirani najprej kot preizkus in potem šele - seveda eventualno ob uspešnosti - tudi kot redna dejavnost. Toliko.</p>
            </sp>
            <sp xml:id="SDZ1-Redna-12-1993-09-30.sp276">
               <speaker>PODPREDSEDNIK MIROSLAV MOZETIČ::</speaker>
               <p>Hvala lepa. Ali je možno kaj reči na pobudo? Prosim.</p>
            </sp>
            <sp xml:id="SDZ1-Redna-12-1993-09-30.sp277">
               <speaker>IVAN OBAL:</speaker>
               <p>Spoštovani, gospe in gospodje poslanci! V lanskem letu, v novembru mesecu, je bilo dogovorjeno med državo Madžarsko in Republiko Slovenijo, da se lahko najame na drugi strani neobdelana zemlja. Sklenjenih je bilo nekaj pogodb, po katerih so štirje lastniki z naše strani najeli približno 400 ha zemljišč. Vendar je bilo hkrati tudi dogovorjeno, da bi morali v lanskem letu med obema državama skleniti tudi meddržavni dogovor o najemu te zemlje, kar pa ni bilo možno storiti zaradi tega, ker je bil v bistvu prvi kontakt na ravni dežel na oni strani, medtem ko država Madžarska takšnega dogovora ni hotela skleniti. Torej, mi poskušamo ponovno v dogovorih s predstavniki Madžarske doseči to, da bomo ta dogovor skleniti. Vendar pa smo med tem poskušali vse druge stvari urediti tako, da bi bili prenosi pridelka z one strani sem čim manj povezani s stroški. Glavni problem v tem trenutku je to, da mejni prehod, preko katerega bi želeli naši proizvajalci voziti te pridelke, ni opremljen tako, da bi se lahko vozilo čez kmetijske pridelke, tako da mora delati pri transportu vsak velik ovinek.</p>
               <p>Torej, mi delamo na tem, da bi se ta državni sporazum v letošnjem letu sklenil, tako da bi imeli čim manj težav. Za enkrat pa kot pravim, moramo računati na to, da na drugi strani v tem trenutku ni preveč razumevanja za sklenitev dolgoročnega sporazuma. Dolgoročni sporazum pa je pogoj za to, da se bodo potem tudi drugi problemi odpravili. Hvala.</p>
            </sp>
            <sp xml:id="SDZ1-Redna-12-1993-09-30.sp278">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Vprašanje je bilo da ali ne? Odgovor je bil kategoričen kar zadeva Ministrstvo za okolje in prostor. Glede pobude ste zadovoljni z odgovorom? Torej z odgovorom je zadovoljen in menimo, da je to urejeno.</p>
               <p>Naslednje vprašanje gospod Franc Zagožen.</p>
            </sp>
            <sp xml:id="SDZ1-Redna-12-1993-09-30.sp279">
               <speaker>DR. FRANC ZAGOŽEN:</speaker>
               <p>Spoštovani! Zadružništvo je izjemnega pomena za obstoj in razvoj slovenskega kmetijstva. Zaradi gospodarske krize, neustrezne kmetijske politike zlasti na področju uvoza, naj spomnim, trenutno so problemi z uvozom krompirja, še vedno vina in sadja in zaradi dveletne suše je opešala ekonomska moč kmetijstva. To pa je prizadelo tudi mnoge kmetijske zadruge, ki so zaradi nelikvidnosti v vedno večjih težavah. Stečaji in likvidacije zadrug bi spravile prizadete člane v nemogoč položaj v regijah, kjer bi se to zgodilo.</p>
               <p>Ministrstvo za kmetijstvo in gozdarstvo sprašujem, kaj je doslej storilo in kaj namerava storiti za izvajanje 3. člena zakona o zadrugah, ki državo zavezuje, da pospešuje razvoj zadružništva? Hkrati mu dajem pobudo, da za oktobrsko ali najkasneje novembrsko sejo Državnega zbora pripravi poročilo o izvajanju zakona o zadrugah. Hvala.</p>
            </sp>
            <sp xml:id="SDZ1-Redna-12-1993-09-30.sp280">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ministrstvo, za odgovor prosim.</p>
            </sp>
            <sp xml:id="SDZ1-Redna-12-1993-09-30.sp281">
               <speaker>IVAN OBAL:</speaker>
               <p>Torej pobudo o razpravi o izvajanju zakona ne sprejemamo s tem, da predlagamo, da bi to bilo v mesecu novembru. Kar se tiče težkega položaja zadružništva pa naj rečem torej to, da je Ministrstvo seznanjeno z izredno težkim stanjem v zadružništvu preko analize, ki je bila opravljena v zadružni zvezi. Ta analiza kaže, da je stanje v zadružništvu predvsem težko zaradi izredno velikih zadolžitev zadrug, ker v proračunu za nadomeščanje teh kreditov oziroma zadolžitev pač nimamo instrumenta. Razumljivo, da neposredno ne moremo delovati tako, da bi razrešili to zadolženost. Zato pa za sprotno proizvodnjo kot ste seznanjeni, kot ste tudi tu zahtevali v Državnem zboru, smo pripravili celo vrsto intervencij, ki jih izvajamo vendar tako, da so te intervencije neposredno deležni proizvajalci, to se pravi kmetje oziroma tudi drugi proizvajalci.</p>
               <p>Zadružništvo neposredno podpiramo v drugi obliki in sicer tako, da poskušamo preko določenih projektov, torej povsem novih projektov stvari zastaviti v tej smeri, da so pač tu spodbude dane.</p>
               <p>Vemo, da je izredno težko oziroma da je tudi neizvedljivo tisto, kar bi bilo normalno, torej vse te zadruge bi morale iti preko sanacij oziroma preko stečajev. Vemo, da to povzroča za sabo pač veliko stvari tako, da pot ni možna in tudi ni uresničljiva.</p>
               <p>Vprašanje seveda dosedanjih zadolžitev pa je treba razrešiti. Predlagali bomo v proračunu za drugo leto, da bomo te kredite vključili v regresiranje v obrestne mere. Torej to bi bil edini način, ki bi iz proračuna lahko bil kot neposredna pomoč pri odpravi teh težav. Hvala.</p>
            </sp>
            <sp xml:id="SDZ1-Redna-12-1993-09-30.sp282">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dve minuti za dopolnilno vprašanje, želite.</p>
            </sp>
            <sp xml:id="SDZ1-Redna-12-1993-09-30.sp283">
               <speaker>DR. FRANC ZAGOŽEN:</speaker>
               <p>Bom še krajši! Mislim, da je dober namen Ministrstva za kmetijstvo in upam, da bomo skupaj to tudi dosegli, da bo v proračunu za prihodnje leto predvideno tudi regresiranje obrestne mere za kredite, ki jih najemajo zadruge, ki so v finančnih težavah. Menim pa, da to ni dovolj in da s tem  Vlada še ne bo opravila naloge, ki ji jo nalaga zakon in posebno 3. člen.</p>
               <p>Tudi zadružni sektor je seveda v fazi prestrukturiranja.</p>
            </sp>
            <sp xml:id="SDZ1-Redna-12-1993-09-30.sp284">
               <speaker>PODPREDSEDNIK MIROSLAV MOZETIČ:</speaker>
               <p>Gospod Zagožen, ne razprave - dodatno vprašanje morate dati!</p>
            </sp>
            <sp xml:id="SDZ1-Redna-12-1993-09-30.sp285">
               <speaker>DR. FRANC ZAGOŽEN:</speaker>
               <p>Tu bi bila potrebna mislim, da akcija ministrstva. Sprašujem ali tudi na tem področju ministrstvo pripravlja kakšne ukrepe? Hvala.</p>
            </sp>
            <sp xml:id="SDZ1-Redna-12-1993-09-30.sp286">
               <speaker>PODPREDSEDNIK MIROSLAV MOZETIČ:</speaker>
               <p>Ste zadovoljni z odgovorom, ki je bil dan prej?</p>
            </sp>
            <sp xml:id="SDZ1-Redna-12-1993-09-30.sp287">
               <speaker>DR. FRANC ZAGOŽEN:</speaker>
               <p>Zadovoljen! Samo dodatno sem vprašal torej  ali pripravlja ministrstvo tudi akcijo za prestrukturiranje zadružnega sektorja.</p>
            </sp>
            <sp xml:id="SDZ1-Redna-12-1993-09-30.sp288">
               <speaker>PODPREDSEDNIK MIROSLAV MOZETIČ:</speaker>
               <p>Prosim za odgovor!</p>
            </sp>
            <sp xml:id="SDZ1-Redna-12-1993-09-30.sp289">
               <speaker>IVAN OBAL:</speaker>
               <p>Da ponovim, v smislu sanacije starih dolgov pripravljamo sami, torej delno pokrivanje obrestnih mer, ker Vlada pač nima kreditov. Ker so to pač odnosi med bankami in med zadrugami, bomo poskušali na takšen način razbremeniti zadruge, torej sanirati stare dolgove pa razumljivo, iz proračuna ni možno.</p>
            </sp>
            <sp xml:id="SDZ1-Redna-12-1993-09-30.sp290">
               <speaker>PODPREDSEDNIK MIROSLAV MOZETIČ:</speaker>
               <p>Ste zadovoljni? Ne želite odgovora še. Ste zadovoljni z odgovorom. Naslednje vprašanje, Tone Peršak.</p>
            </sp>
            <sp xml:id="SDZ1-Redna-12-1993-09-30.sp291">
               <speaker>ANTON PERŠAK:</speaker>
               <p>Spoštovane poslanke in poslanci! Zelo me veseli, da je danes na seji pri tej točki navzoč tudi gospod Kračun kot trenutno predsedujoči v Vladi, kajti vprašanje, ki ga bom postavil in ilustriral z dvema primeroma, zadeva zakonitost delovanja Vlade in njen odnos do pravne države. Zato je seveda odgovoren predsedujoči. Pri potoljubju naše Vlade je pa zelo težko priti do tistih, ki so za te vrste odgovorov pristojni.</p>
               <p>Prvo vprašanje zadeva vesti, ki smo jih brali v časopisih, o domnevni zamrznitvi pravice državljanov Slovenije do vpogleda v zbirke podatkov, ki jih izdeluje pod imenom dosjeji in jih je izdelovala v preteklosti Varnostna služba pod razno raznimi imeni. Od Udbe do seveda Sove.</p>
               <p>V zvezi s tem se je pojavilo v časopisih več različnih interpretacij. Pojavilo se je med drugim tudi več različnih odgovorov, ki so jih dobivali na svoja vprašanja zainteresirani, ki so želeli pogledati v te dosjeje. Od tega, češ da je to trenutno zamrznjeno, do tega, da od takrat, ko so zadnjič gledali dosje, ni nobenih sprememb, ampak da vpogleda vendarle ne morejo izvesti, do tega, da jim direktor Sove gospod Jaklin, tedaj še vedno aktualni direktor pisal, da je ta pravica trenutno na podlagi 19.a člena zakona o notranjih zadevah nekako izključena oziroma zamrznjena, kar je seveda zelo težko razumeti glede na to, da najbrž med tema dvema zakonoma, to je zakonom o varstvu osebnih podatkov in zakonom o notranjih zadevah, predvsem pa glede na 38. člen ustave ni take zveze, da bi lahko zamrznili neko pravico, ki jo garantira ustava.</p>
               <p>Poleg tega tudi 16. in 17. člen zakona o varstvu podatkov najbrž to onemogočata. V kolikor bi bilo pa to možno, bi pa seveda ta ustavna norma pomenila čisto licemerje.</p>
               <p>Nad spraševalcem so kot rečeno bili posredovani zelo različni odgovori in med drugim je en minister spraševalcu odgovoril, da to nikakor ni možno, drugi minister je odgovarjal, da nekaj takega se je res zgodilo. In rad bi skratka od Vlade kompetenten odgovor, kakšen je njen odnos do zakonskih norm, do tega, ali te norme veljajo tudi za Vlado ali ne in ali pa je mogoče Vlada postavljena na nek način izven zakonov.</p>
               <p>Drugo vprašanje je pravzaprav podobno temu. Zadeva pravkar izvedeno renominacijo proračuna in v zvezi s tem objavljeno vladno uredbo. Renominacija je bila izvedena po 60. členu zakona o izvrševanju proračuna, ki govori seveda dejansko samo prilagajanju s strani odhodkov v proračunu s strani prihodkov v proračunu. Nič pa ne govori o tem, da bi se z renominacijo, ker ne gre za rebalans, lahko spremenilo razmerje med deleži za proračunske uporabnike, niti razmerje teh deležev posameznih uporabnikov do bruto domačega proizvoda, recimo.</p>
               <p>Zanima me, na podlagi kakšnih zakonskih določb je Vlada sprejela odločitev, da nekaterim uporabnikom da sorazmerno visoke zneske, nekaterim manjše, nekaterim pa nikakršne. S tem so se spremenila razmerja med uporabniki. Ta razmerja je pa s proračunom uzakonil Državni zbor. Po mojem samo Državni zbor lahko razvijanje spreminja.</p>
               <p>Kot rečeno gre za vprašanje zakonitosti delovanja Vlade in seveda pričakujem, da bo aktualni predsedujoči Vlade, gospod Kračun, na to odgovoril.</p>
               <p>Rad bi izročil tudi vprašanje, ki je bilo že objavljeno v medijih in ki ga je sicer postavil gospod Rupel v zvezi z že omenjenim potolubjem Vlade, je pa bilo, kot rečeno, objavljeno in dostavljeno tako, da bo najbrž odgovor možen.</p>
               <p>Hkrati bi pa rad izrazil svoj protest, da na vprašanje, ki sem ga postavil že na začetku marca, spomnil me je pa na to gospod Jelinčič, ko je govoril o Inter-Ini kot hrvaškim podjetjem v Sloveniji, še vedno nisem dobil odgovora.</p>
               <p>Postavil sem namreč vprašanje, kaj bo z vložki slovenskih državljanov in pravnih oseb v posamezne objekte, katerih lastnik je danes to hrvaško podjetje. Ali so ti vložki avtomatsko postali last hrvaške države in hrvaškega državnega podjetja, ali se bo na tem primeru še kaj zgodilo? Vprašanje sem postavil zunanjemu ministrstvu in agenciji, vendar odgovora kot rečeno še ni. Hvala.</p>
            </sp>
            <sp xml:id="SDZ1-Redna-12-1993-09-30.sp292">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim za odgovor.</p>
            </sp>
            <sp xml:id="SDZ1-Redna-12-1993-09-30.sp293">
               <speaker>DR. DAVORIN KRAČUN:</speaker>
               <p>Spoštovani! Vprašanja so bila naslovljena name, vendar ker imamo tukaj pristojne ministre, ki lahko odgovorijo, bi predlagal, da na prvo vprašanje odgovori pravosodni minister, gospod Kozinc, na drugo vprašanje pa državni sekretar iz Ministrstva za finance, gospod Stanko Debeljak.</p>
            </sp>
            <sp xml:id="SDZ1-Redna-12-1993-09-30.sp294">
               <speaker>PODPREDSEDNIK MIROSLAV MOZETIČ:</speaker>
               <p>Prosim, gospod Miha Kozinc, minister za pravosodje.</p>
            </sp>
            <sp xml:id="SDZ1-Redna-12-1993-09-30.sp295">
               <speaker>MIHA KOZINC:</speaker>
               <p>Spoštovane poslanke, spoštovani poslanci! Na to vprašanje bi gospodu Peršaku odgovoril, da ni bilo nobene zamrznitve in da je Vlada oz. Komisija za nadzor dela predstojnika SOVE 7.9.1993 pisno naložila Slovenski varnostni agenciji, da dovoli vpogled v dosjeje - seveda ob upoštevanju vseh omejitev, ki izhajajo iz zakonov. Res pa je, da Slovenska varnostna agencija ni izdajala potrdil o tem, da ne vodi v zbirki podatkov oseb, ko so najbrž to zahtevali tisti novinarji, ki so potem pisali v časopise. Zakaj ni izdajala teh potrdil, pa bo odgovorjeno v pisni obliki, ker gre za daljše pravno vprašanje. Kajti gre za zbirke podatkov, ki se ne vodijo na podlagi zakona, in za te zbirke podatkov seveda ne veljajo določbe, o katerih ste prej govorili. Toda, kot rečeno, boste odgovor dobili pisno, če boste zadovoljni.</p>
            </sp>
            <sp xml:id="SDZ1-Redna-12-1993-09-30.sp296">
               <speaker>PODPREDSEDNIK MIROSLAV MOZETIČ:</speaker>
               <p>Še drugi odgovor na drugo vprašanje. Prosim, gospod Stanko Debeljak iz Ministrstva za finance.</p>
            </sp>
            <sp xml:id="SDZ1-Redna-12-1993-09-30.sp297">
               <speaker>MAG. STANKO DEBELJAK:</speaker>
               <p>60. člen zakona o izvajanju proračuna pravi, da se izvrši renominacija v okviru obstoječih virov v skupnem obsegu odhodkov. To pomeni: ni govora o posameznih postavkah, ampak za skupni osebni dohodek, in to uskladitev v višini največ 80% rasti cen na drobno.</p>
               <p>Glede tega, kdo pa opredeljuje različno višino, je odgovor naslednji. Raznorazni zakoni določajo pravice proračunskim porabnikom, in to po različnih osnovah. In glede na te osnove se potem tudi pravice porabnikov proračuna uresničujejo in različna rast teh osnov različno vpliva na posamezno višino po postavkah proračuna. Na primer: povprečna rast cen je npr. 10%, znotraj tega povprečja je rast cen, recimo za osnovo za regrese, za obresti različna; rast tečaja je različen. Vprašanje je, kdaj je neka postavka realizirana - ali v začetku leta, ali na koncu leta. Vse to torej vpliva na različno poviševanje postavk in seveda ne more biti za vse postavke v enakem procentu. Hvala.</p>
            </sp>
            <sp xml:id="SDZ1-Redna-12-1993-09-30.sp298">
               <speaker>PODPREDSEDNIK MIROSLAV MOZETIČ:</speaker>
               <p>Želite dopolnilna vprašanja na ta drugi del, ker na prvega bo pisno odgovorjeno in boste takrat lahko dali? Prosim, gospod Peršak.</p>
            </sp>
            <sp xml:id="SDZ1-Redna-12-1993-09-30.sp299">
               <speaker>ANTON PERŠAK:</speaker>
               <p>Če prav vem, imam po poslovniku pravico postaviti dopolnilno vprašanje oz. pojasniti, ali sem z odgovorom zadovoljen ali ne. Jaz sem seveda neko pojasnilo dobil, moram pa povedati, da s tem pojasnilom nisem zadovoljen in da me je to pojasnilo delno do neke mere pretreslo. Namreč, gospod Kozinc je rekel, da gre za zbirke podatkov, ki se ne vodijo na podlagi zakona. Na podlagi česa se potem vodijo? Ali gre v tem primeru za nelegalne zbirke podatkov? To je en problem, ampak izgleda, da bom dobil pisni odgovor. Drugi problem pri tem pa je, da imam jaz pri sebi fotokopijo pisma gospoda Jaklina enemu izmed prosilcev, v katerem jasno piše, da so trenutno izključene pravice, določene v zakonu o varstvu osebnih podatkov, dokler podatki niso arhivirani. Vendar o tem razlogu ta zakon ne govori; govori mogoče zakon o notranjih zadevah, vendar je to sedaj težko pravno vprašanje, ali lahko nek zakon izključi ustavno pravico ali pa v drugih zakonih določene pravice.</p>
               <p>Kar zadeva vprašanje proračuna, je pa problem v tem - jaz pojasnilo razumem, vendar ne vem, ali lahko zakonsko določena</p>
               <p>oziroma z aktom sprejeta v Državnem zboru določena razmerja, določene deleže se avtomatsko spremeni, ker se pač ugotovi, da nek drug zakon recimo pogojuje takšno spremembo razmer. Verjetno bi zato moral biti potem podlaga, vsaj mislim si, istega ranga akt. Hvala.</p>
            </sp>
            <sp xml:id="SDZ1-Redna-12-1993-09-30.sp300">
               <speaker>PODPREDSEDNIK MIROSLAV MOZETIČ:</speaker>
               <p>Želite na ta del, mislim na prvo vprašanje, bo res pisno odgovorjeno v celoti in zato je bil moj komentar skladen poslovniku in prosim, še na ta drugi del.</p>
            </sp>
            <sp xml:id="SDZ1-Redna-12-1993-09-30.sp301">
               <speaker>MAG. STANKO DEBELJAK:</speaker>
               <p>Dopolnilno vprašanje je vezano bolj na pravno vprašanje. Jaz mislim, da bi morala služba za zakonodajo dati odgovor, ker imamo sedaj dva zakona; eden določa pravice, eden določa znesek. Kaj je primarno? Zakon daje pravice ne glede na to, kakšna je postavka v proračunu. Jaz predlagam gospodu poslancu to, da dobi pisni odgovor in da se še s pravnega vidika to prouči, ta razlaga, ki sem jo dal.</p>
            </sp>
            <sp xml:id="SDZ1-Redna-12-1993-09-30.sp302">
               <speaker>PODPREDSEDNIK MIROSLAV MOZETIČ:</speaker>
               <p>Torej, glede tega dopolnilnega vprašanja bo pisni odgovor. Hvala lepa.</p>
               <p>Vladimir Topler ima možnost treh minut. <stage>(Nekaj govori iz klopi.)</stage> Bo dal pisno. Prosim, gospod Verzolak. Če bi radi, da zaključimo, bi bilo najbolje pisno.</p>
            </sp>
            <sp xml:id="SDZ1-Redna-12-1993-09-30.sp303">
               <speaker>IVAN VERZOLAK:</speaker>
               <p>Jaz imam to bolj obširno.</p>
            </sp>
            <sp xml:id="SDZ1-Redna-12-1993-09-30.sp304">
               <speaker>PODPREDSEDNIK MIROSLAV MOZETIČ:</speaker>
               <p>Ja, tri minutke imate časa.</p>
            </sp>
            <sp xml:id="SDZ1-Redna-12-1993-09-30.sp305">
               <speaker>IVAN VERZOLAK:</speaker>
               <p>Dobro, bom eno prebral.</p>
            </sp>
            <sp xml:id="SDZ1-Redna-12-1993-09-30.sp306">
               <speaker>PODPREDSEDNIK MIROSLAV MOZETIČ:</speaker>
               <p>Če zahtevate pisne odgovore, mislim, da je nesmiselno, da berete. Dobro, imate vse pravice postaviti ustno.</p>
            </sp>
            <sp xml:id="SDZ1-Redna-12-1993-09-30.sp307">
               <speaker>IVAN VERZOLAK:</speaker>
               <p>Po zakonu imam pravico.</p>
            </sp>
            <sp xml:id="SDZ1-Redna-12-1993-09-30.sp308">
               <speaker>PODPREDSEDNIK MIROSLAV MOZETIČ:</speaker>
               <p>Sem rekel, imate pravico postaviti ustno, vendar, če zahtevate pisni odgovor, se mi zdi...</p>
            </sp>
            <sp xml:id="SDZ1-Redna-12-1993-09-30.sp309">
               <speaker>IVAN VERZOLAK:</speaker>
               <p>Dobro bom prebral samo eno. Imam dve vprašanji. Eno se nanaša na sanacijo bloka V. Termoelektrarne Šoštanj. Bom kar s svojimi besedami povedal na kratko, ker tu so strokovni podatki notri.</p>
               <p>V teku je sanacija IV. bloka Termoelektrarne Šoštanj. Seveda ta blok sedaj stoji, dobesedno s polno paro pa obratuje sedaj V. blok, ki je tudi največji in sedaj onesnažuje okolje tako, kot še nikoli doslej. V zvezi s tem je naslovljeno vprašanje, kaj je Vlada storila na tem področju, to se pravi za V. blok, če se že pripravlja kaj? Je pa vse točno napisano v tem vprašanju.</p>
               <p>Naslednje vprašanje pa je vprašanje in pobuda o problematiki beguncev v občini Velenje. S problematiko beguncev se občina Velenje praktično sooča že od vojne na Hrvaškem dalje. Tako je v obdobju avgust 1991 - februar 1992 v celoti skrbela za skupaj več kot 900 beguncev iz sosednje Republike Hrvaške. Že v mesecu aprilu 1992 pa so na njen teritorij pričeli prihajati prvi begunci z območja Bosne in Hercegovine. Tem prvim prehodom so v naslednjih tednih sledili večji skupinski prehodi, tako da je bilo ob koncu meseca maja 1992 v občini evidentirano že 3.010 beguncev s tega področja. Od teh jih je 525 dobilo nastanitev v prehodnem zbirnem centru, odprtem že dne 29.4.1992, vsi ostali pa pri sorodnikih ali drugih družinah.</p>
               <p>Največje število beguncev z območja Bosne in Hercegovine je v vsem dosedanjem obdobju zabeleženo v prvi polovici meseca avgusta 1992, ko je njihovo število znašalo 3.751 ali kar 9% v odnosu na število vseh prebivalcev občine Velenje, za samo mesto Velenje pa znaša ta odstotek kar 13,9%.</p>
               <p>S premestitvami v druge zbirne centre in odhode se je število beguncev v naši občini do danes zmanjšalo na 2.017, kar še vedno predstavlja 4,7% v odnosu na celotno prebivalstvo občine, za samo mesto Velenje pa 7,5%. Od teh jih je 20% nameščenih v zbirnem centru, medtem ko je ostalih 80% nastanjenih pri družinah. V strukturi prevladujejo otroci in ženske, okoli 90%. Fizično večje število beguncev od občine Velenje ima trenutno zagotovo le občina Ljubljana Moste-Polje in sicer 2.215, medtem ko tega ni več moč zanesljivo trditi za posamezne občine v Mariboru. Obstajajo samo zbirni podatki, po njih pa je v vseh šestih mestnih občinah skupaj le 2.836 beguncev. V kolikor se kot kriterij primerjave z drugimi 65-imi občinami v državi upošteva razmerje med številom beguncev in prebivalcev, potem je občina Velenje s 4,7% tudi še danes zagotovo najbolj obremenjena občina v državi. Velik odstotek beguncev, nastanjenih pri družinah ji to njeno mesto samo še dodatno utrjuje. Vzroke za takšno stanje je potrebno iskati v narodnostni strukturi prebivalcev občine Velenje kot posledica velikega zaposlovanja ljudi iz republik nekdanje Jugoslavije in še posebej iz BiH.</p>
               <p>Prav sorodstvene vezi so v tem pogledu po moji oceni najbolj odločilno vplivale na velike prihode beguncev v našo občino. Podobno situacijo pa imajo tudi občine Jesenice in Trbovlje. Neposreden dokaz za to je tudi samo število beguncev, nastanjenih pri družinah, čeprav to dejstvo v občini Velenje sočasno povzroča največ težav. Oskrba oz. pomoč 1.629 tako nastanjenim beguncem zahteva ogromno fizičnega in organizacijskega dela in hkrati velika finančna sredstva. Pri tem se največji problemi pojavljajo s pomanjkanjem ustreznih in zadostno velikih skladiščnih prostorov za hrano prejete humanitarne pomoči.</p>
               <p>Problem delovne sile za pretovarjanje blaga ter prevozi na lokalni ravni kot posledica velike razdalje med posameznimi skladišči. Poseben problem predstavlja tudi izobraževanje otrok beguncev. To je po zbirnih centrih organizirano samo za begunce osnovnošolce, medtem kot je zaradi omenjenih finančnih možnosti izobraževanje srednješolcev in študentov zaenkrat še v celoti odvisno od prostih mest v posameznih izobraževalnih ustanovah. Zaradi tega pretežni del te populacije ni vključen v izobraževalne procese. V šolskem letu 92/93 je bil v občini Velenje organiziran pouk za 404 begunce - osnovnošolce, ki je potekal po skrajšanem programu Ministrstva za šolstvo in šport Republike Slovenije. Izvajalo ga je 22 učiteljev. V podobnih okvirih naj bi potekal tudi v letu 93/94. Trenutno poteka vpis, vendar prelimenarni podatki kažejo, da se bo tega pouka udeležilo cca 300 otrok. Glavni problem na tem področju predstavljajo oskrba z učbeniki in ostalimi potrebščinami, ki z ozirom na število otrok iz bolj oddaljenih naselij in nenazadnje tudi neustrezni prostorski pogoji. Pouk se izvaja v prostorih zbirnega centra, kar je za ta namen zagotovljena vsega šest učilnic. Iz teh razlogov se je pouk že v preteklem šolskem letu moral izvajati v treh izmenah.</p>
               <p>Bolj kot vse to pa v zadnjem času vzbuja skrb še en pojav. Zaradi omejenih fizičnih možnosti države in upadanja humanitarne pomoči iz drugih držav, se znižuje nivo oskrbe beguncev, nastanjenih v zbirnih centrih, kot tudi obseg pomoči nastanjenih pri družinah. Ta pojav je že v kratkem postal vzrok za resne probleme, če se bo obstoječe stanje nadaljevalo. Pri tem je potrebno opozoriti, da je oskrba kar 1.629 beguncev, nastanjenih pri družinah, v celoti odvisna od prejete humunitarne pomoči in prispevkov lokalnega prebivalstva.</p>
               <p>Posledice takšnega števila beguncev v občini pa niso samo te. Te se praktično kažejo v vseh sferah družbenega življenja. Pojavlja se nestrpnost oz. že sovraštvo do njih. Skupaj z ostalimi neslovenci tvorijo že okoli 30% neavtohtonega prebivalstva občine Velenje. Glede na njihovo reprodukcijsko sposobnost obstaja resna nevarnost, da bodo čez 30 do 50 let tvorili že 80% do 90% neslovenskega prebivalstva in mesto Velenje bo postalo prvo bosansko mesto v Sloveniji, ki bo hotelo imeti avtonomijo.</p>
            </sp>
            <sp xml:id="SDZ1-Redna-12-1993-09-30.sp310">
               <speaker>PODPREDSEDNIK MIROSLAV MOZETIČ:</speaker>
               <p>Poglejte, sedaj ste že 6 minut govorili in vprašanja še ni!</p>
            </sp>
            <sp xml:id="SDZ1-Redna-12-1993-09-30.sp311">
               <speaker>IVAN VERZOLAK:</speaker>
               <p>Ravno sem začel, pa ste me prekinili.</p>
               <p>Vlado Republike Slovenije sprašujem, kaj namerava storiti z begunci? Predlagam oz. zahtevam, da zakonsko uredi, da se vsi begunci vrnejo tja, od koder so prišli oziroma v osvobojene predele Bosne. Hvala lepa. Se opravičujem.</p>
            </sp>
            <sp xml:id="SDZ1-Redna-12-1993-09-30.sp312">
               <speaker>PODPREDSEDNIK MIROSLAV MOZETIČ:</speaker>
               <p>Glede prvega vprašanja, ker ni bilo v celoti, bomo šteli, da je pisno, ker bo odgovor pismen. Ali lahko glede drugega vprašanja, glede beguncev Vlada kaj pove? Ne more, torej bo pisni odgovor.</p>
               <p>Naslednji je Pucko - ga ni. Nato Brane Eržen - ga tudi ni.</p>
               <p>Gabrijel Berlič, izvolite.</p>
            </sp>
            <sp xml:id="SDZ1-Redna-12-1993-09-30.sp313">
               <speaker>GABRIJEL BERLIČ:</speaker>
               <p>Moje vprašanje se tiče predvsem Fakultete za strojništvo in njenega programa za letalstvo. Študijski program te ljubljanske fakultete je v šolskem letu 1988/89 in pozneje obsegal tudi študij letalstva. Za dokončanje tega študija pa je bilo potrebno opraviti približno 200 ur letenja. Leta 1992 je imela prva skupina študentov že vse pogoje za letenje, čakali so samo še na program letenja, vendar ga niso dočakali. Med tem čakanjem na svojo priložnost jim je že potekel absolventski staž, prav tako podaljšanje tega staža; brez diplome ne morejo nadaljevati študija ne na strojni in ne na kateri drugi fakulteti; prav tako ne morejo dobiti ustrezne zaposlitve. Program Fakultete za strojništvo sta potrdila Vlada in Parlament Republike Slovenije in se tako zavezala za kritje stroškov programov. V tem trenutku je okoli 8 absolventov, ki imajo vse pogoje za diplomo, pa so brez potrebnega letenja. Za njimi pa prihaja še množica približno 50-tih študentov, ki imajo že sedaj pogoje za letenje. To se pravi, da imajo že pogoje za vpis v peti semester.</p>
               <p>In sedaj vprašanje. Sprašujem, katero ministrstvo je odgovorno za nastalo situacijo? Namreč, v tej situaciji se pojavljajo Ministrstvo za šolstvo, Ministrstvo za promet, Ministrstvo za obrambo in nenazadnje tudi Podjetje Adria Airways, ki se pojavlja kot organizator poletov in delno tudi plačnik. Torej, preprosto želim izvedeti, kakšne možnosti imajo sedaj ti študentje v prihodnje. Potem bom pa na podlagi odgovora videl, če bom še kaj vprašal.</p>
            </sp>
            <sp xml:id="SDZ1-Redna-12-1993-09-30.sp314">
               <speaker>PODPREDSEDNIK MIROSLAV MOZETIČ:</speaker>
               <p>Ali je možen odgovor? Prosim.</p>
            </sp>
            <sp xml:id="SDZ1-Redna-12-1993-09-30.sp315">
               <speaker>DR. PAVEL ZGAGA:</speaker>
               <p>Fakulteta za strojništvo v Ljubljani izvaja smer "letalstvo" približno 10 let. To je višješolski študij; v petem semestru, ob zaključku študija je predvideno praktično letenje v obsegu 200 ur za posameznega kandidata. Študent zaključi študij potem, ko opravi vse s študijskim programom predpisane obveznosti, vključno s temi 200 urami letenja. Takšna je trenutna rešitev. Pedagoški del študijskega programa poteka na fakulteti, praktični del vaj, torej letenje, pa po dogovoru z nosilcem pedagoškega procesa, se pravi fakulteto, še vedno izvaja pooblaščena organizacija - Izobraževalni center Adria Airways.</p>
               <p>Financiranje pedagoškega dela programa, vključno z zagotavljanjem sredstev za plačo nosilcev vaj - to se pravi tistih, ki izvajajo letenje - se pravi, vse stroške teoretičnega dela, plus pedagoške plače za tiste ljudi, ki opravljajo letenje, je zagotavljalo in še vedno tekoče zagotavlja Ministrstvo za šolstvo in šport brez prekinitve, kar pomeni, da se s proračunskimi sredstvi v tem primeru krijejo stroški dela. Preostali del stroškov, ki pri letenju nastajajo, je v preteklosti kril letalski prevoznik Adria Airways oz. njegov Izobraževalni center, in sicer jih je kril pretežno v obliki štipendij; oziroma tudi tako, ko je z velikim časovnim zamikom izvajal letenje. Te ure so se tudi v preteklosti dogajale v relativno dolgem obdobju.</p>
               <p>Že ob sprejemu študijskega programa - na začetku 80-tih let - se je tedanja Izobraževalna skupnost Slovenije, katere naslednik je Ministrstvo za šolstvo in šport, zavezala za sistemsko kritje tistega dela stroškov, ki so neposredno vezani na izvajanje pedagoškega dela. Popolnoma enak kriterij Ministrstvo za šolstvo in šport uporablja tudi pri nekaterih drugih podobnih tipih študija - npr. na področju medicine, veterine, agroživilstva in še na nekaterih področjih. Ta del finančnih sredstev se torej tudi danes še vedno zagotavlja v okviru proračuna. Z zaostritvijo in s poslabšanjem poslovanja letalskega prevoznika oziroma pooblaščenega izvajalca vaj iz letenja pa so nastale težave pri zagotavljanju drugega dela sredstev, predvsem pri tistem sredstvu, ki je doslej dotekalo iz štipendiranja. Tudi potrebe po tovrstnih kadrih-pilotih so se zaradi danih razmer, ki jih poznate, občutno zmanjšale.</p>
               <p>Pri izvajanju praktičnega dela vaj letalske smeri so velike težave nastopile tudi v zvezi z dolgotrajnim zaprtjem slovenskega zračnega prostora in <stage>(preprosto rečeno)</stage> "gužvo", ki je nastala po njegovem odprtju glede tega letenja. Mi smo v dogovoru na eni strani s Fakulteto za strojništvo in tu iščemo en del rešitve. Ta del rešitve gre predvsem v tej smeri, da fakulteta spremeni svoj študijski program tako, kot je temu v navadi tudi drugod po svetu. Menimo, da je 200 ur letenja pravzaprav poklicno izobraževanje, ne pa visokošolsko izobraževanje in da jih kandidati lahko opravijo po tem, ko opravijo teoretični del na fakulteti. Videti je, da bo fakulteta lahko izdajala vsem študentom diplome po tem, ko bo pridobila mnenje in sklep fakultetnega sveta, s tem, da bodo kandidati ohranili pravico, da opravijo te vaje kasneje, kakor bodo pač lahko dotekala sredstva za izvajanje vaj. Moram reči, da smo nekaj posameznih primerov iz tega študija prav te dni že vpisali v nadaljnji študij - se pravi, da te ovire niso nepremagljive. Sam poznam par teh primerov.</p>
               <p>Po drugi strani smo v kontaktu z drugimi resorji, oziroma bolj natančno z Republiško upravo za zračno plovbo v iskanju možnosti za to, da se najde še druge izvajalce, pooblaščene izvajalce vaj iz letenja, kajti sedanji izvajalec ponuja za visoke cene in v tem okviru tudi obstajajo možnosti za pridobitev enkratnih dodatnih sredstev. Vsekakor pa bi se vse te zaostale vaje, ki so posledica različnih faktorjev, lahko razrešile samo v nekoliko daljšem času, ne pa v roku kakšnega meseca, ali podobno. Hvala.</p>
            </sp>
            <sp xml:id="SDZ1-Redna-12-1993-09-30.sp316">
               <speaker>PODPREDSEDNIK MIROSLAV MOZETIČ:</speaker>
               <p>Želite dopolnilno vprašanje?</p>
            </sp>
            <sp xml:id="SDZ1-Redna-12-1993-09-30.sp317">
               <speaker>GABRIJEL BERLIČ:</speaker>
               <p>V bistvu nimam dopolnilnega vprašanja, imam pa, bi rekel, dopolnilno ugotovitev. Ta moja dopolnilna ugotovitev je pa v tem smislu, da bi bilo res krasno, če bi se lahko v enem mesecu, ali pa tako, kot ste rekli, tudi v dveh mesecih, mislim, da bi bili študentje zelo zadovoljni, če bi se zadeva lahko uredila zaradi tega, ker traja že nekaj let. To, če vemo, da so imeli pogoje za letenje že od 1992 leta, torej se pravi leto dni so že v tem vakumu, potem me seveda tovrstni odgovor ne more v celoti zadovoljiti.</p>
            </sp>
            <sp xml:id="SDZ1-Redna-12-1993-09-30.sp318">
               <speaker>PODPREDSEDNIK MIROSLAV MOZETIČ:</speaker>
               <p>Ste sicer z odgovorom zadovoljni? Zahtevate kaj več?</p>
            </sp>
            <sp xml:id="SDZ1-Redna-12-1993-09-30.sp319">
               <speaker>GABRIJEL BERLIČ:</speaker>
               <p>Torej želel bi pa seveda, če je možno na to tudi pisno, zaradi tega ker, poglejte, jaz imam tu v rokah 30 podpisov teh študentov, čutim se odgovornega, da jim tudi pisno nekaj posredujem. Zato bi želel en pismen odgovor, prosim.</p>
            </sp>
            <sp xml:id="SDZ1-Redna-12-1993-09-30.sp320">
               <speaker>PODPREDSEDNIK MIROSLAV MOZETIČ:</speaker>
               <p>Dobro, tudi pisni odgovor, čeprav bo to tudi zapisano iz stenograma odgovor povzet.</p>
               <p>Naslednje vprašanje postavlja Jana Primožič.</p>
            </sp>
            <sp xml:id="SDZ1-Redna-12-1993-09-30.sp321">
               <speaker>JANA PRIMOŽIČ:</speaker>
               <p>Hvala lepa. Spoštovani. Imam samo kratki dve vprašanji, in sicer, kaj je Ministrstvo za pravosodje že storilo in kaj ter do kdaj še bo za prenos funkcij in dela državne uprave iz družbeno-političnih skupnosti občin oz. lokalnih skupnosti na državo? In pa drugo. Kdaj bodo dani v parlamentarno proceduro zakon o upravnem postopku, zakon o upravnem sporu in zakon o javnih uslužbencih? Hvala.</p>
            </sp>
            <sp xml:id="SDZ1-Redna-12-1993-09-30.sp322">
               <speaker>PODPREDSEDNIK MIROSLAV MOZETIČ:</speaker>
               <p>Prosim za odgovor.</p>
            </sp>
            <sp xml:id="SDZ1-Redna-12-1993-09-30.sp323">
               <speaker>MIHA KOZINC:</speaker>
               <p>Torej. Spoštovane poslanke in poslanci. Na kratki dve vprašanji bosta tudi kratka odgovora. Ministrstvo za pravosodje je vložilo v zakonodajno proceduro paket zakonov iz upravnega področja, med katerim sta tudi predlog zakona o upravi ter predlog zakona o območju upravnih okrajev. Zdi se mi, da se bo na tej seji obravnaval ta drugi zakon o upravnih okrajih in pa v tem zakonu tudi predvideni rok za prevzem nalog, ki jih dosedanje občine opravljajo za državo. Od sprejema teh dveh zakonov in tam zapisanih rokov je odvisno, kdaj bodo prenesene upravne naloge iz občine na državo. Seveda je pa to vprašanje povezano tudi s sprejemom zakona o lokalni samoupravi, ki ga je vložila skupina poslancev in ki je tudi v proceduri. Priprava časovnega in pa organizacijskega poteka reorganizacije celotne državne uprave, tako v občinah, kot tudi na ravni države, pa bo možno šele tedaj, ko bo končana druga faza obravnave teh predlaganih zakonov. Naloge obče uprave naj bi po zakonu o organizaciji ministrstev, ki je v prvi obravnavi in bo obravnava na tem zasedanju, prešlo v Ministrstvo za notranje zadeve. Ministrstvo za pravosodje je že leta 1991 pripravilo in prijavilo pripravo zakona o javnih uslužbencih kot projektno nalogo, pri kateri sodelujejo poleg ministrstva in kamor je sodila tudi javna uprava, tudi institut za javno upravo pri pravni fakulteti. Koordinator te naloge je gospod magister Jože Olup.</p>
               <p>Prav tako je kot projektno nalogo ministrstvo predvidelo in pripravilo zakon o splošnem upravnem postopku ter zakon o upravnem sporu, ki bosta predložena v obravnavo. Vendar kot je bilo že prej omenjeno, glede na predvideno reorganizacijo ministrstev, bo priprava zakonov o splošnem upravnem postopku, zakona o upravnem sporu in pa zakona o javnih uslužbencih sodila v domet in pa v področje ministrstva, ki se bo ukvarjalo z državno upravo, to pa bo po sedanjih rešitvah Ministrstvo za notranje zadeve.</p>
            </sp>
            <sp xml:id="SDZ1-Redna-12-1993-09-30.sp324">
               <speaker>PODPREDSEDNIK MIROSLAV MOZETIČ:</speaker>
               <p>Želite dve minuti za dopolnilno vprašanje? Prosim.</p>
            </sp>
            <sp xml:id="SDZ1-Redna-12-1993-09-30.sp325">
               <speaker>JANA PRIMOŽIČ:</speaker>
               <p>Hvala lepa za te odgovore. Dopolnilno vprašanje bo mogoče majhno izven konteksta, in sicer me zanima bolj ta finančni vidik bodoče lokalne samouprave in sicer bi rada odgovor na kratko vprašanje. Kaj se je zgodilo s tem sklepom oz. s 40. členom zakona o proračunu za leto 1993, ki je določil, mislim da trimesečni rok za izdelavo kriterijev za financiranje občin. Po nekaterih podatkih naj bi to zadevo ustavljalo Ministrstvo za prostor in okolje, ki teh kriterijev še ni dalo Ministrstvu za finance. Če je možen odgovor sedaj, sicer pa kasneje? Hvala.</p>
            </sp>
            <sp xml:id="SDZ1-Redna-12-1993-09-30.sp326">
               <speaker>PODPREDSEDNIK MIROSLAV MOZETIČ:</speaker>
               <p>To ni dopolnilno vprašanje. Prosim, da ga vročite pisno. Naslednje vprašanje? Gospod Marjan Podobnik.</p>
            </sp>
            <sp xml:id="SDZ1-Redna-12-1993-09-30.sp327">
               <speaker>MARJAN PODOBNIK:</speaker>
               <p>Spoštovani! Jaz dajem poslansko pobudo oziroma vprašanje v zvezi z problematiko poseljenosti slovenskega podeželja. Praktično celotno obdobje po drugi svetovni vojni smo priča intenzivnemu praznjenju slovenskega podeželja, še posebno posameznih območij, ki so zaradi zahtevnih naravnih pogojev ali drugih razlogov postala demografsko ogrožena.</p>
               <p>Proces prehajanja prebivalstva s podeželja v mesto je sicer normalen proces, ki se je odvijal v vseh državah pri prehodu iz agrarne v industrijsko družbo. Žal pa je Slovenija ena izmed tistih držav, ki tega procesa ni zmogla ali ni hotela spremljati in nadzorovati in torej tudi ustrezno blažiti. Posledice so hude. Proces praznenja pa še naprej teče in dobiva nove razsežnosti. Gre namreč za to, da pripadniki različnih narodov, predvsem Albanci pa tudi Srbi, Hrvati, Muslimani in drugi postopno najemajo in kupujejo opuščene kmetije in različna poslopja npr. zadružne domove, ki so služili za različne vaške aktivnosti. S tem na formalno legalen način izgubljajo slovensko identiteto posamezna območja, ki so bila vedno slovenska z globoko ukoreninjeno slovensko kulturo in identiteto. Praviloma gre za pravno-legalen način zato, ker se kot kupci pojavljajo tako imenovani novi slovenski državljani, dejansko pa so nakup ali najem v mnogih primerih izpeljali v interesu tujcev, ki te možnosti nimajo. Ponujajo pa tudi nekajkrat več denarja za vsak konkreten nakup, kot ga lahko ponudijo sosedje ali lokalna skupnost.</p>
               <p>V vsakem primeru gre za procese, ki so za slovenstvo dolgoročno izjemno nevarni. Kam lahko pripeljejo, kažejo tudi izkušnje iz nekaterih drugih držav npr. Makedonije, ki ji grozi izguba realne oblasti na pomembnem delu države. Za kakršnekoli ukrepe na tem področju je potrebno imeti najprej interes, da bi se ta problematika vsaj spremljala. Tega interesa slovenska država doslej žal ni pokazala. Tudi aktualna vladna politika na številnih področjih negativne procese celo spodbuja in ne zavira.</p>
               <p>Zato dajem pobudo, da Vlada preko ustreznega resorja nemudoma zadolži ustrezne občinske organe ali druge službe, da pripravijo celovito informacijo o stanju in trendih na tem področju. Na osnovi te informacije naj Vlada pripravi predlog ukrepov, s katerimi bi zaustavili proces praznjenja slovenskega podeželja in zagotovili tudi na demografsko ogroženih območjih Slovenije obstoj slovenstva. Predlagam, da najkasneje v roku treh mesecev Vlada pripravi gradivo za točko dnevnega reda Državnega zbora, kjer bi se opredelili do predlogov za reševanje te zahtevne problematike. Prisotne predstavnike Vlade pa sprašujem, ali lahko že danes morda postrežejo s konkretnimi podatki o vprašanjih in problemih, ki sem jih predstavil? In še to, številna pisma, ki jih dobivamo na to temo, so praviloma nepodpisana, kar žal dokazuje, da obstaja strah, da bi z javno predstavitvijo konkretnih primerov pisci nosili tudi posledice. Zato je še toliko bolj pomembno, da Vlada z ustreznimi organi pride do podatkov in predloži ukrepe, ki bodo trende zaustavili oziroma stanje izboljšali. Hvala.</p>
            </sp>
            <sp xml:id="SDZ1-Redna-12-1993-09-30.sp328">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim predstavnika Vlade, če je možen odgovor na vprašanje in pobudo?</p>
            </sp>
            <sp xml:id="SDZ1-Redna-12-1993-09-30.sp329">
               <speaker>BOGO BRVAR:</speaker>
               <p>Zaradi kompleksnosti vprašanja bo Vlada pisno odgovorila.</p>
            </sp>
            <sp xml:id="SDZ1-Redna-12-1993-09-30.sp330">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. In dopolnilno?</p>
            </sp>
            <sp xml:id="SDZ1-Redna-12-1993-09-30.sp331">
               <speaker>MARJAN PODOBNIK:</speaker>
               <p>Jaz se strinjam s pismenim odgovorom, obžalujem pa dejstvo, ki sem ga na nek način tudi pričakoval, da se te zadeve ne spremljajo in praktično noben predstavnik Vlade - in tukaj vas je veliko - nima podatkov, da bi vsaj okvirno lahko opredelil, kakšno je stanje na tem področju. Hvala.</p>
            </sp>
            <sp xml:id="SDZ1-Redna-12-1993-09-30.sp332">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Brvar.</p>
            </sp>
            <sp xml:id="SDZ1-Redna-12-1993-09-30.sp333">
               <speaker>BOGO BRVAR:</speaker>
               <p>Spoštovani poslanci, spoštovani predsedujoči! Torej ministrstvo za notranje zadeve na podlagi informacij, ki jih dobiva, to zadevo spremlja in v okviru svoje pristojnosti in tudi glede na nekatere segmente, ki ste jih vi omenili, bo Ministrstvo za notranje zadeve v kratkem poslalo Vladi zelo kompleksno informacijo. Hvala.</p>
            </sp>
            <sp xml:id="SDZ1-Redna-12-1993-09-30.sp334">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Danica Simšič, prosim.  </p>
            </sp>
            <sp xml:id="SDZ1-Redna-12-1993-09-30.sp335">
               <speaker>DANICA SIMŠIČ:</speaker>
               <p>Hvala lepa za besedo. Gospod predsedujoči, spoštovane kolegice in kolegi, spoštovani predstavniki Vlade! Eno poslansko vprašanje bom oddala v bistvu kar v pisni obliki, ker dopolnjuje tisto, ki ga je kolega Peršak že oddal in ki ga je postavil gospod Rupel. Gre za vprašanja potoljubja naše Vlade. Hkrati pa dodajam še samo čisto na kratko konkretno vprašanje glede ravni in narave obiska 14-dnevne turneje gospoda Lojzeta Peterleta v Združenih državah Amerike v tem smislu, ali potuje kot zunanji minister, kot državni sekretar za Slovence po svetu, ali v kakšnem drugem svojstvu?</p>
            </sp>
            <sp xml:id="SDZ1-Redna-12-1993-09-30.sp336">
               <speaker>PODPREDSEDNIK MIROSLAV MOZETIČ:</speaker>
               <p>To je na ministra naslovljeno, ki ga ni tukaj.</p>
            </sp>
            <sp xml:id="SDZ1-Redna-12-1993-09-30.sp337">
               <speaker>DANICA SIMŠIČ:</speaker>
               <p>Ja, zato je v pisni obliki in pričakujem   pisni odgovor, seveda ne takoj.</p>
               <p>Naslednje vprašanje pa je namenjeno Vladi Republike Slovenije, in sicer: na svoji 10. seji je Državni zbor Republike Slovenije ob obravnavi zakona o spremembah in dopolnitvah zakona o plačah delavcev v javnih vzgojno izobraževalnih zavodih, ali preprosteje rečeno, ob zakonu o popravku učiteljskih plač, sprejel tudi sklep, ki sva ga predlagala s kolegom Tonetom Peršakom, in sicer, navajam: Državni zbor Republike Slovenije nalaga Vladi Republike Slovenije da do septembrske seje pripravi predlog sprememb zakona o plačah delavcev v javnih vzgojno izobraževalnih zavodih tako, da se v zakon vključijo tudi določbe o plačah zaposlenih v vrtcih. Za ta sklep je 9. julija letos, od 53 navzočih poslancev, glasovalo 38, proti pa le 3 poslanci.</p>
               <p>Danes mineva tretji dan septembrske seje, Vlada pa nam, kot vidite spoštovane kolegice in kolegi, zahtevanega predloga ni pripravila. Celo več. Ne samo, da ga ni pripravila, očitno se jim ni zdelo vredno temu zboru niti pojasniti, zakaj ga ni in kdaj ga bo, če ga sploh bo.</p>
               <p>Zoper tak odnos Vlade do parlamenta in do več kot osem tisoč zaposlenih v vrtcih po vseh Sloveniji, ki tako ostajajo v neenakopravnem položaju v primerjavi z vsemi drugimi delavci v javnih vzgojno izobraževalnih zavodih, ostro protestiram, obenem pa Vlado in pristojno ministrstvo sprašujem, zakaj naložene naloge nista opravila in kdaj jo kanita?</p>
               <p>In še dve poslanski vprašanji, ki sem ju v bistvu že pred mesecem dni napovedala, sedaj pa še uradno zastavljam.</p>
               <p>Prvo. Ali je res, da sta Gimnaziji Želimlje in Vipava v lanskem šolskem letu prejemali sredstva iz državnega proračuna, ne da bi obe strani podpisali pogodbo o koncesiji? Če to drži, me zanima, kakšni so bili za to razlogi? Poudariti moram, da sem prepričana, da je za razvoj zasebnega šolstva v Sloveniji ključnega pomena ne samo zato, ker omogoča pluralnost šolstva, ampak tudi zato, ker s konkurenčnostjo prihodnosti obeta večjo kakovost pouka in višjo raven znanja tudi v javnih šolah. Menim, da bi morala država pokazati večjo pripravljenost za spodbujanje zasebnega šolstva kot tudi za verificiranje koncesionalnih zasebnih šol. Ne strinjam pa se s tem, da bi država proračunska sredstva namenjala zasebnim šolam še preden obe strani dosežeta konsenz in podpišeta pogodbo o koncesiji.</p>
               <p>In drugo vprašanje. Pred časom sem opozorila na primer iz lenarške občine, kjer so se pojavile posamične zahteve, da bi verouk potekal v prvih urah pouka, torej v času, ki je namenjen zagotovljenemu osnovnošolskemu programu. Da je bila taka zahteva res izrečena, priča zapisnik Skupščine občine Lenart, št. 011-1/93-7 z dne 30.8.1993. Zato sprašujem, ali Ministrstvo za šolstvo dopušča odstopanje od predpisa o avtonomiji šolskega prostora, v kakšnih primerih in ali je v zvezi s tem ravnateljem posredovalo kakšna navodila?</p>
               <p>Še to bi rada poudarila, da je povsem razumljivo, da se šolski prostori lahko uporabljajo za verouk, če je to najustreznejša rešitev in če se pri tem uporabljajo veljavni predpisi, nasprotujem pa temu, da bi verouk potekal v času, ki ga terja predmetnik zagotovljenega osnovnošolskega programa. Torej prvo, drugo ali tretjo uro pouka. Prav tako pa se tudi ne strinjam s tem, da župniki in ravnatelji usklajujejo urnike v pisarnah lokalnih oblasti, ki po zakonu o zavodih odločajo o ravnateljevem imenovanju in reelekciji. Ker so lokalni oblastniki predstavniki strank z zelo različnimi šolskimi programi, otroci pa hodijo k verouku po vsej Sloveniji, predlagam, da Ministrstvo za šolstvo ravnateljem v zvezi s tem da natančna in jasna navodila. Hvala lepa.</p>
            </sp>
            <sp xml:id="SDZ1-Redna-12-1993-09-30.sp338">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori.</p>
            </sp>
            <sp xml:id="SDZ1-Redna-12-1993-09-30.sp339">
               <speaker>DR. SLAVKO GABER:</speaker>
               <p>Gospod predsedujoči, gospe in gospodje, gospa poslanka! Verjetno imate v spominu poleg tega, kar ste navedli v zvezi s plačami v vrtcih tudi opozorilo, ki je bilo iz tega mesta povedano in je glasilo približno tako. Da je seveda potrebno za posebno urejanje sistema plač na področju, o katerem je govora, urediti še nekatere druge stvari oziroma, da tega ni mogoče urejati v šolski zakonodaji, v zakonu o plačah, ki zadevajo šolstvo. Takrat je bilo napovedano in sam lahko rečem samo to, ker to daleč presega moje pristojnosti, da bomo ta vprašanja urejali v zakonu o razmerjih med plačami, ki zadevajo javne zavode. Ta zakon je znotraj Vlade v pripravi. Danes so potekali tudi pogovori s sindikati na to temo.</p>
               <p>Ne morem reči drugega, kot da obžalujem, da do tega še ni prišlo. Med tem časom pa smo na ministrstvu, ki je nekje na začetku tega šolskega leta tudi de facto prevzelo to področje, podvzeli to, da smo stopili v kontakt z občinami in poskušali doseči to, da v vrtcih vendarle začnejo izplačevati stimulacijo, ki je v skladu z kalkulativnimi osnovami, popisana v dokumentih, mislim, da iz leta 1991 in naj bi znašala do 12,5%. Prvi odzivi na to so ugodni. V predlogu, ki je v vladnih procedurah, pa so tudi plače vzgojiteljic in kadra, ki v vrtcih dela, vključene.</p>
               <p>Če sem sam najbolj primerna oseba za to, potem bi se vam želel opravičiti za to, da tega še vedno ni v Državnem zboru. Vse kar bo v moji moči bo postorjeno zato, da bi celoten zakon, ki pa ureja daleč širše področje, vendarle čimprej bil na vaših mizah.</p>
               <p>Na vprašanje, ali je res, da sta gimnaziji Želimlje in Vipava dobivali prejšnje leto sredstva iz državnega proračuna, ne glede na to, da je prišlo do zapleta pri podpisovanju pogodbe, je moj odgovor seveda da. Vprašanje je seveda zakaj in ali imam za to tudi trdne formalne razloge. Odgovor na to prvo vprašanje, na vprašanje formalnih razlogov je ne. V obrazložitev tega početja pa lahko rečem, pravzaprav zgolj to, da je prišlo v relaciji, ki zadeva to točko, posebej, ko gre za gimnazijo Želimlje, do vprašanja vpisnih pogojev, ki naj bi jih postavljali kandidatom in kandidatkam pri vpisu v srednjo šolo ob dejstvu, da je bila koncesija razpisana za javni program. Govorim o tistem delu oddelkov, ki so bili na ta način urejeni.</p>
               <p>Kot zahteva se je postavila med drugim tudi krstni list, kar ni v skladu z našimi predpisi. Ministrstvo je vztrajalo, da se seveda ta krstni list ne vzame za osnovo pri vpisu, kar je rezultiralo v reakciji želimljske gimnazije in gimnazije iz Vipave. Mi smo iskali rešitev - upali seveda, da jo bomo našli dokaj kmalu, čas je takrat tekel. Dogovor smo uspeli skleniti šele ob jasnem stališča ministrstva, da v tem letu sredstev ne bomo nakazovali. V primeru, da do podpisa pogodbe pod temi pogoji ne pride - do podpisa pogodbe pod temi pogoji je sedaj pod pogoji, ki veljajo za vse javno-vzgojno izobraževalne zavode le prišlo. Sam bom rekel tako! Vem da je zadeva formalno-pravno vsaj sporna. Upal pa bi si trditi, da smo s strpnostjo in s poskusom najti modus, ki bo ustrezen za obe entiteti, ki sta tukaj bili v igri, našli rešitev, ki je ustrezna.</p>
               <p>Kar zadeva spodbujanje zasebnega šolstva, bi želel spoštovani zbor obvestiti, da bo v mesecu oktobru teklo kar nekaj aktivnosti, ki naj bi pripeljale  do nadaljnjega urejanja tega področja. Veste, da je nekaj temeljnih ureditev za to področje v zakonodaji že danih. Res pa je, da pripravljamo na ministrstvu zakon, ki naj bi to področje uredil daleč bolj sistematično kot je temu primer sedaj. Temeljne študije in koncept je že pripravljen. Tudi v vaše stranke je prišla prošnja našega sektorja za razvoj, da tudi sami preko strank odgovorite na vprašanje kako si zamišljate v določenih točkah  rešitve tega vprašanja? Torej to je precej daleč v pripravi.</p>
               <p>Kar zadeva Lenart. Sam sem o tem dokaj obširno že govoril na različnih mestih in v tisku so praktično bili objavljeni odgovori na določena vprašanja. Moj odgovor na vprašanje, ali smo spremenili politiko do avtonomije šolskega prostora, je sila preprost in je - ne! Politika je enaka kot je bila v prejšnjih letih, pri čemer - se opravičujem, v prejšnjem letu, v prejšnjih letih nekako ne morem govoriti. Želel bi povedati to, da je tako kot tudi doslej tudi v tem šolskem letu vodilo relativno preprosto prioriteto pred vsemi drugimi dejavnostmi. Naš problem pa niso samo vprašanja o katerih ste vi tukaj govorili, ampak tudi poizkusi - posamični, da bi šolo komercializirali. Poizkusi, da bi jo politizirali na takšne in drugačne načine korikulum in tisto kar zahteva program šole je prva prioriteta in nedotakljiv. In šolski prostor je tozadevno nedotakljiv.</p>
               <p>Če smem povedati, vsaj po informacijah, ki so nam znane - niso pa nam znane seveda vse informacije in vsi možni in ne možni pogovori, ki so v Lenartu na to temo potekali. Informacije, ki pa jih imamo pa so iz vrst ravnateljev in seveda tudi s strani predsednika občinske skupščine, govorijo o nečem vendarle sila jasno. Nikdar ni potekal nikakršen resen pogovor. Lahko pa je, da je kje bila kdaj ideja - v to sam ne bi zahajal, o tem tem, da naj bi verouk potekal v šolskih prostorih in, da bi potekal med šolskim poukom. Potekali so pogovori o usklajevanju urnikov o tem, da bi zunaj šolskih prostorov omogočili otrokom tudi zunaj kurikula seveda prisostvovanje pri verouku.</p>
               <p>Sam se s povsem konkretnimi modelitetami tega nisem ukvarjal. Moje stališče pa je tozadevno vendar le jasno. Šolski prostor je nedotakljiv, če pa so dogovori mogoči in če je mogoče še doseči dogovor, ki omogoči otrokom opravljati tudi druge aktivnosti, ki so v interesu njih in staršev, potem mi takšne dogovore seveda podpiramo. Verjamemo pa, da učitelji in tudi ravnatelji v teh primerih znajo sami odločiti. Imamo pa kaj drugih problemov, ki zadevajo vprašanje avtonomije šolstva, vendar ker sem že dolg v to ne bi zahajal, opozoril pa bi spoštovani zbor, da bomo najverjetneje v doglednem času razpravljali oziroma ponudili v razpravo tudi vprašanje imenovanj oziroma dajanja soglasij k imenovanju ravnateljev na področju osnovnega šolstva. Širša razprava o teh vprašanjih pa bo z ravnatelji potekala od 11. do 13. oktobra v Portorožu, kjer bo vsakoletno srečanje s približno 500 ravnatelji. Najlepša hvala.</p>
            </sp>
            <sp xml:id="SDZ1-Redna-12-1993-09-30.sp340">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želite, dve minuti, prosim.</p>
            </sp>
            <sp xml:id="SDZ1-Redna-12-1993-09-30.sp341">
               <speaker>DANICA SIMŠIČ:</speaker>
               <p>Hvala lepa. Ne bom dolga, ker je ura že 19.00 in proč. Hvala lepa gospod minister za vsa pojasnila. Še posebej za vaše opravičilo na prvo vprašanje, ki pa dejansko ni zgolj v vaši pristojnosti. Oglašam se pa samo zato, ker pričakujem na prvo vprašanje, to je glede plač vzgojiteljev, najbolj preprosto rečeno pisni odgovor Vlade. K tej zahtevi me je dodatno spodbudil še pregled sklepov Državnega zbora, ki smo jih dobili pred dobro uro na mizo. Tistih, ki niso bili realizirani in v pregledu, ki ga imamo glede sklepov, ki smo jih sprejeli na 10. seji, ta sklep, o katerem sem govorila in ga citirala, niti omenjen ni, da ni realiziran. In tudi v tistem pregledu, kaj Vlada sicer na tem področju dela, ta sklep ni zabeležen.</p>
               <p>Tako, da lepo prosim Vlado, da odgovori v celoti na to vprašanje. Hvala lepa.</p>
            </sp>
            <sp xml:id="SDZ1-Redna-12-1993-09-30.sp342">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Kar zadeva poslanska vprašanja piše v poslovniku tako-le: "Za vsako predvideno obravnavo poslanskih vprašanj in pobud se določi dan in ura obravnave." Dan in ura obravnave je bila določena za danes od petih do sedmih popoldne; sedaj je ura že več kot sedem, vprašanj je sicer še nekaj. Predlagam, da tisti, ki jih niste že pisno vložili in ste jih nameravali samo ustno, da jih vložite pisno, ali pa na naslednji seji.</p>
               <p>Sedaj bo podan še odgovor na prejšnje vprašanje. Prosim.</p>
            </sp>
            <sp xml:id="SDZ1-Redna-12-1993-09-30.sp343">
               <speaker>JOŽICA PUHAR:</speaker>
               <p>Hvala lepa. Spoštovano predsedstvo, spoštovani poslanci! Ne strinjam se s tem, da v poročilu ni omenjen sklep, ki bi bil realiziran. Mislim pa, da seveda ni napisana točna seja. Je pa povedano, da bo sklep, ki je bil sprejet ob obravnavi poročila o sistemu plač in drugih prejemkov v javnem sektorju, skratka realiziran preko zakona o razmerjih plač in je v pripravi. Tako da mislim, da bo informiranje vsestransko, glede na to, da je pa omenjen ta sklep in da se je tudi povedalo, na kakšen način bo realiziran. Hvala.</p>
            </sp>
            <sp xml:id="SDZ1-Redna-12-1993-09-30.sp344">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Tukaj vidim, da so neki ugovori. Torej, na vsa pisno postavljena vprašanja mora dati Vlada odgovore, tako da ni nobenih težav.</p>
               <p>Zaključujem današnjo sejo in jutri nadaljujemo ob 10. uri.</p>
            </sp>
            <stage type="time">(SEJA JE BILA PREKINJENA 30. SEPTEMBRA 1993 OB 19.10 URI IN</stage>
         </div>
      </body>
   </text>
</TEI>
