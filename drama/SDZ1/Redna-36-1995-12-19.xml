<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-36-1995-12-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">00E93AFF49FBEC31C1257832004838F8</idno>
               <idno type="URI">00E93AFF49FBEC31C1257832004838F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-36-1995-12-19.DZ" n="36">
               <name>Redna</name>
               <date when="1995-12-19"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-36-1995-12-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 19. DECEMBRA 1995 OB 10.08 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, spoštovani kolegi poslanci, gospe in gospodje.
                  Pričenjamo nadaljevanje 36. seje Državnega zbora Republike Slovenije. Obveščen
                  sem, da so zadržani in se današnje seje ne morejo udeležiti naslednje poslanke in
                  poslanci: Jurij Malovrh, Janko Predan, France Bučar, Mihaela Logar, Ivan Sisinger
                  do 12.00 ure, Borut Pahor in Lojze Peterle. Ugotovimo sklepčnost! <stage>(64
                     prisotnih.)</stage> Zbor je sklepčen in lahko prične z delom. Na sejo sem vabil
                  predstavnike Vlade in jih lepo pozdravljam.</p>
               <p>Današnje nadaljevanje 36. seje bomo pričeli z obravnavo prekinjene 4.a točke
                  dnevnega reda, to je predloga zakona o začasnem delnem zadržanju vračanja
                  premoženja cerkvam in drugim verskim skupnostim oziroma redovom, razen vračanja
                  sakralnih objektov. Zatem bomo prešli na obravnavo prekinjene 22. točke, to je
                  predloga zakona o začasnem zatočišču ter nato po dnevnem redu dalje.</p>
               <p>Prehajamo na <title>4.A TOČKO DNEVNEGA REDA - PREDLOG ZAKONA O ZAČASNEM DELNEM
                     ZADRŽANJU VRAČANJA PREMOŽENJA CERKVAM IN DRUGIM VERSKIM SKUPNOSTIM OZIROMA
                     REDOVOM, RAZEN VRAČANJA SAKRALNIH OBJEKTOV</title>, ki ga obravnavamo v drugi
                  obravnavi v okviru hitrega postopka. Na zadnjem zasedanju smo razpravo o 1. členu
                  in amandmajih na 1. člen zaključili in pričeli z odločanjem, pri čemer je bila na
                  zahtevo Slovenske ljudske stranke seja prekinjena zaradi tega, ker so želeli
                  popraviti svoj amandma. Prehajamo na odločanje o amandmajih k 1. členu. Nov
                  pregled amandmajev ste prejeli danes in ima datum 18.12.1995. Gospod Polajnar,
                  proceduralno, izvolite.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Lepo pozdravljeni. Spoštovani predsedujoči, poslanke in poslanci, predstavniki
                  Vlade! Ta razprava je bila zelo dolga in zelo živahna. Zdaj smo dobili na klop
                  vrsto dopolnil. Človek ima občutek, da smo dobili še širši zakon oziroma
                  temeljitejši zakon o tem, o čemer smo imeli na začetku zgolj kratek zakončič, ki
                  je govoril o moratoriju na vračanje premoženja cerkvi. Zdaj je stvar veliko širša.
                  Videti je bilo, kot da smo v Državnem zboru dosegli soglasje, da je nemogoče
                  vračati veleposestnikom. V tem času smo tudi zvedeli, da se še nikomur ni nič
                  vrnilo. V naši poslanski skupini pa skušamo oziroma želimo zdaj preveriti, katera
                  dopolnila vse so zajeta v tem pregledu in zato prosim za uro odmora, da bomo
                  natančno preverili in potem tudi lahko v skladu z našimi odločitvami glasovali.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. V skladu s poslovnikom mi ne preostane drugega, kot da odredim eno uro
                  odmora. Nadaljujemo ob 11.20 uri.</p>
            </sp>
            <stage type="time">(Seja je bila prekinjena ob 10.12 uri in se je nadaljevala ob 11.12
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice in kolegi! Nadaljujemo z delom. Ugotovimo sklepčnost!
                     <stage>(66 prisotnih.)</stage> Smo sklepčni in lahko nadaljujemo z delom. Ali
                  želi besedo predstavnik poslanske skupine SKD, ki je zahtevala odmor? Gospod
                  Polajnar ima besedo.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Spoštovani gospod predsedujoči, poslanke in poslanci! V poslanski skupini si nismo
                  izmislili odmora zaradi tega, da bi pokvarili igro, kot so prejle nekateri
                  govorili, ampak zato, da bi resno obravnavali ta papir tule. Včeraj smo imeli
                  izredno sejo in videti je, kot da smo tule v Državnem zboru otroci, ki se igrajo v
                  peskovniku - nekaj časa na enem kupu, ko jim tam ni všeč, gredo pa na drugega. Na
                  ta način ni mogoče resno delati, ali pa moramo imeti toliko časa, da vsaj
                  preklopimo z ene, ki se ji reče izredna seja, na drugo, ki se ji reče redna seja,
                  ki traja že nekaj časa in da preklopimo tudi na ta način, da papir, ki ga dobimo
                  tik pred začetkom seje, vsaj preberemo. Upam, da imamo to pravico in da je to tudi
                  eden od načinov resnega dela tega spoštovanega državnega organa. Če ni tako, naj
                  mi kdo pojasni, da lahko delamo drugače.</p>
               <p>Druga stvar, zakaj smo zahtevali odmor. Vlado smo že zadnjič spraševali, ali je za
                  ta zakon ali je proti temu zakonu. Ponovno opozarjam - Vlada se je izrekla proti
                  prvotnemu zakonu, ko smo govorili o moratoriju na vračanje cerkvenega premoženja.
                  Doslej še ni bilo jasne besede o tem, ali je za predlagana dopolnila, ki jih imamo
                  tule cel spisek, ali je proti tem predlaganim dopolnilom. Če razumem logiko tega
                  zakona, potem bi po tej logiki Vlada morala reči: Ker smo bili proti zakonu na
                  začetku, ga ne moremo podpirati zdaj kljub temu, da ima dopolnila, pa je morda
                  nekoliko drugačen, ker je šlo za načelno stališče Vlade, prvič, da ni mogoče
                  spreminjati zakona med izvajanjem, drugič, ker tudi ni nobene potrebe, da bi ga
                  spreminjali na način, kot ga spreminjamo tule. Zato želimo mi jasno stališče
                  Vlade. Ni dovolj, da nam tule Sekretariat za zakonodajo in pravne zadeve
                  pojasnjuje ustavne in zakonske zadrege, ki bodo nastale s posameznimi dopolnili.
                  Nam gre za to, da Vlada pove o vsebini stvari, tega pa tu še nismo slišali.</p>
               <p>Še ena stvar, na katero naj opozorim. Doslej nobeno poročilo, kolikor mi poznamo
                  poročila o izvajanju denacionalizacije, ni resno opozorilo na problem, s katerim
                  se zdaj ukvarjamo v tem državnem zboru že teden dni. Zakaj ni bilo navedeno?
                  Verjetno zaradi tega, ker se pač ta problem ni pojavljal in naša sodba je, da so
                  morda nekateri pokazali na ta problem iz čisto drugih razlogov, ne pa iz
                  vsebinskih razlogov, ki bi jih mi seveda, ali pa jih tudi bomo upoštevali, če
                  bodo. V tem Državnem zboru se je med to razprave pokazalo, da v bistvu govorimo o
                  strahovih, ki še nimajo materialnih temeljev - ne glede na to, kaj si mislimo o
                  vračanju premoženja komurkoli. Zato nam morate dovoliti, da smo se o teh
                  vprašanjih tudi zdajle zelo resno spoprijeli in še enkrat - morali smo se resno
                  spoprijeti s tem zato, ker smo včeraj govorili o popolnoma drugi stvari in v naši
                  poslanski skupini smo prepričani, da parlament sam sebi jemlje ugled, če dela na
                  tak način. Skače z izredne na redno sejo. Najmanj, kar je, to postaja neresno - ob
                  vsej dobri volji, ki jo kažemo v Državnem zboru, da bi čimveč naredili. Izkaže se,
                  da ob tem prizadevanju narediti čimveč, naredimo čim manj. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prehajamo na glasovanje.</p>
               <p>Glasujemo o 1. členu. Gospod Pregelj ima proceduralno.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glede na to, da je gospod Polajnar opozoril na mnenje Vlade, ki ga,
                  kot kaže, na te amandmaje ni, sprašujem predsedujočega, kdo sploh danes na tej
                  seji predstavlja Vlado? Vemo, da je bil že zadnjič to problem. Osebno ta trenutek
                  opažam, da ni nobenega ministra. In bi prosil, če predsedujoči jasno pove, kdo
                  predstavlja Vlado pri tej točki dnevnega reda in ali bo ta predstavnik Vlade
                  prišel v parlament?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>V dosedanjih razpravah je Vlado zastopala oziroma predstavljala ministrica za
                  pravosodje, gospa Zupančičeva. Proceduralno, gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Navada je, da Vlada takrat, kadar je v škripcih
                  oziroma ko stvari ne zna rešiti, vedno prelaga na Državni zbor. Konkretno v tem
                  primeru imamo tu kup nekih amandmajev in niti na enega ni stališča ne Vlade niti
                  matičnega delovnega telesa! In zato imam proceduralni predlog, da se preloži ta
                  točka dnevnega reda toliko časa, dokler ne dobimo mnenja, dokler ne obravnava tega
                  Vlada, in dokler ne dobimo mnenja Vlade in pa matičnega delovnega telesa. Prosim,
                  če daste na glasovanje!</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Tega predloga ne morem dati na glasovanje, ker smo zdaj pred glasovanjem. Začeli
                  smo z glasovanjem o amandmajih k 1. členu in o 1. členu. In predpostavljam in
                  upam, da bo Vlada povedala svoje stališče. Torej glasovati bomo začeli o
                  amandmajih k 1. členu in potem o samem 1. členu, kolikor bo potrebno, zakona.
                  Proceduralno, gospod Pregelj!</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Menim, da se mora matični odbor opredeliti do amandmajev. V drugi
                  obravnavi je sestavni del poročila matičnega delovnega telesa opredelitev do
                  amandmajev. Te opredelitve pa nimamo. Zato prosim, predsedujoči, da prekinete sejo
                  oziroma preložite to točko dnevnega reda in omogočite, da se matično delovno telo
                  opredeli do amandmajev.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ja, smo znotraj oziroma ta zakon obravnavamo po hitrem postopku. In skladno s
                  poslovnikom ni nujno, da da matični odbor stališče. Gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani! Ne nameravam sklicati matičnega odbora, ker gre izrazito za politično
                  vprašanje, za razpravo, ki bi se ponovila na matičnem odboru in bi se ponavljala
                  še enkrat tu. In bi lahko na matičnem odboru samo glasovali. Ne vidim nobenega
                  smisla! Poleg tega pa gre za hitri postopek in je stanje tako, da po mojem mnenju
                  ni potrebno in ni nujno, da je tu mnenje matičnega delovnega telesa. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prehajamo na glasovanje. Gospod Pregelj, proceduralno.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Na podlagi drugega odstavka 204. člena predlagam, da Državni zbor
                  odloči, da se o predloženih amandmajih izreče matično delovno telo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Drugi odstavek 204. člena sicer o tem govori, vendar to je znotraj razprave. Zdaj
                  smo pred glasovanjem! Mi smo začeli z glasovanji. Prehajamo na glasovanje.</p>
               <p>Dajem na glasovanje. Počakajte malo, postopno, počasi!</p>
               <p>Amandmaje imate, ponovno opozarjam, v pregledu, ki nosi datum 18.12.1995.
                  Obrazložitev glasu, gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Glede na to, da se v maratonski razpravi, ki je
                  trajala, nismo želeli pretirano oglašati in zavlačevati, bi rad zelo na kratko
                  pojasnil, zakaj še vedno mislim, da je amandma, ki smo ga vložili, smiseln,
                  potreben in zakaj bom tudi zanj glasoval.</p>
               <p>Najprej bi rad rekel, da gre za temo, ki je sicer izrazito spolitizirana, je pa
                  tudi zelo delikatna. Obstojajo zelo različna mnenja tudi med ljudmi, obstaja npr.
                  med mnogimi ljudmi tudi mnenje, češ, kar vrnite jim, ker bodo tako in tako boljše
                  gospodarili. Obstajajo tudi zelo nasprotna mnenja med mnogimi ljudmi. Ker gre za
                  temo take vrste, menim, da je treba zelo izrazito vztrajati na spoštovanju
                  zakonitosti in tudi na spoštovanju pravne države, in to tudi z vsemi
                  konsekvencami, ki jih to</p>
               <p>ima za nazaj. Se pravi, spoštovati tudi zakonodajo, ki je v nekem trenutku veljala
                  in ki je bila, ali pa ni bila ustrezno spoštovana. Takrat ko smo sprejemali zakon
                  o denacionalizaciji, nekateri se tega spominjate, nas je več nekajkrat vprašalo,
                  kakšne bodo posledice tega zakona glede na posamezne segmente, med drugim tudi
                  glede na vprašanje, koliko možnosti imajo tujci, da lahko pridejo do zemljišč,
                  gozdov ali drugega premoženja, se pravi, tujci, ki so nekoč živeli na tem območju,
                  pa so se iz takih ali drugačnih razlogov odselili. Danes bi lahko korecitiral
                  takratnega ministra za pravosodje, ki je bil predstavnik tedanje vlade v tedanji
                  skupščini, gospoda Rajka Pirnata in njegova zagotovila, da ni nobene možnosti, da
                  bi to sploh postalo aktualno, da bi ljudje, ki so imeli možnost zahtevati
                  odškodnino, ne glede na to ali so jo zahtevali ali ne, v drugih državah v skladu z
                  meddržavnimi sporazumi, postali upravičenci. In drugo. Tisti, ki ste v tistih
                  debatah sodelovali, se boste spomnili, da so bile predstave o tem, koliko naj bi
                  tega premoženja bilo oziroma podatki o tem, kakor so bili predstavljeni, bistveno
                  manjši od tega kar se danes kaže. Ne bom trdil, da nas je takrat kdo zavajal,
                  očitno pa je, da tisti - in to je bila takrat vlada, in smo pri tem vsi udeleženi,
                  tudi tisti, ki smo bili takrat v kakršnikoli koaliciji, da podatki očitno niso
                  bili zadosti zbrani, zadosti pozorno zbrani in tudi na pravi način predstavljeni.
                  Lahko se gre gledat magnetograme teh diskusij pa se bo videlo, da ta trditev
                  drži.</p>
               <p>Rad bi opozoril na dvoje, troje dejstev, da ne bom predolg. Če pogledate
                  zakonodajo, zakone, uredbe, ki so bili sprejemani v času še zaključka t.i.
                  avstroogrske in Kraljevine Jugoslavije, boste videli, da iz teh zakonov sledi, da
                  tudi če so nekateri subjekti, ki danes zahtevajo zemljišča ali gozdove, lahko
                  upravičenci, bi njihova upravičenja morala biti bistveno manjša, kot so njihove
                  zahteve. Naj vzamem en primer <stage>(pa ne želim razplamtevati kakršnegakoli
                     spora)</stage> cerkvenih gozdov v Nazarjih. Kot prvo, podatki kažejo, da so ti
                  gozdovi bili zadolženi takorekoč za polno vrednost. Kot drugo, glede na zakon, v
                  zakonu je bilo izrecno citirano - in v odločbah na podlagi zakona - kolikšen delež
                  teh gozdov bi po tedanji zakonodaji lahko cerkvi ostal. Ta delež je bistveno
                  manjši - lahko vam berem citate iz zakona in odločb - bistveno manjši od današnjih
                  zahtev, po tedanji zakonodaji. Isti primer je s tu večkrat omenjenimi grofi
                  Thurni. Oni so po zakonu izrecno bili navedeni, da lahko zadržijo, po tedanjem
                  zakonu, samo 1.500 hektarjev zemljišč ne pa 5 - 6.000, tako kot je sedaj. To je
                  zakonska določba.</p>
               <p>Glede na vznemirjanje bom zaključil. Rad bi samo to povedal, da vlada oziroma
                  organi, ki izvajajo zakon o denacionalizaciji, teh dejstev očitno, ali ne poznajo
                  ali jih ne želijo poznati oziroma jih ne želijo upoštevati. Nekateri primeri, ki
                  so že končani, to kažejo. Zaradi tega mi mislimo, da je treba odgovornost dati na
                  tisto mesto, kamor ta odgovornost sodi. Odgovornost za izvajanje zakonov sodi na
                  vlado in upravne organe, in da je treba to odgovornost poudariti, da jo je treba
                  izpostaviti in seveda potem tudi spremljati izvajanje. Zato predlagamo tak amandma
                  in predlagamo tudi dodatni sklep, da bi po treh mesecih dobili poročilo, kaj je v
                  zvezi s tem</p>
               <p>storjeno, ugotovljeno in tako naprej. Mislimo, da je tak način ustrezen. Če se bo
                  Državni zbor odločil drugače, menimo, da bo v principu naredil nekaj, kar je na
                  nek način hipokritsko dejanje, ampak ne glede na to, kajti pustil bo vladi, da je
                  delala tako, kot je delala in da bi lahko na kakšnem drugem področju še naprej na
                  ta način delovala, hkrati bo pa prepovedal izvajanje zakona na enem segmentu.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji bo obrazložil svoj glas gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod predsedujoči, gospe in gospodje! Moram reči, v času obravnave dodatka k 1.
                  členu zakona nisem bil prisoten v Državnem zboru, bil sem službeno odsoten, zato
                  razprave nisem slišal. Ko sem prebral in poslušal razlago ali utemeljitev glasu
                  gospoda Peršaka, moram reči, da mi ta amandma enostavno ni jasen. To, kar dajemo
                  nazaj vladi v obravnavo, zaradi vlade, katere je tudi prišlo do vložitve zakona,
                  na eni strani, in do dopolnitve zakona na drugi strani. Tej isti vladi - ko bi
                  morali drugače ukrepati kot Državni zbor proti njej, ker ni izpolnjevala določb
                  zakona, če jih ni - bomo sedaj dajali možnost, da sama sebi popravlja krivice; v
                  kar ne verjamem, saj tej vladi ne verjamem, da bi to bila sposobna. O takem
                  amandmaju ne bom glasoval. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Svoj glas bo obrazložil tudi gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Ob vsem tem razpravljanju vse te dni sem prišel do spoznanja, in tudi
                  v naši poslanski skupini, da je mogoče podpreti samo to dopolnilo - zaradi tega,
                  ker v bistvu vladi nalaga tisto, kar bi morala delati že doslej. Sedaj ji tu samo
                  bolj jasno to nalagamo, ker gre očitno za vprašanje, ki ni samo vprašanje tega,
                  kako se zakon o denacionalizaciji izvaja, ampak je navsezadnje tudi občutljivo
                  politično vprašanje. In ker gre za občutljivo politično vprašanje, vlada je pa
                  organ, ki mora ta zakon izvajati, je dobro, da ji Državni zbor na ta način še
                  enkrat da nalogo, ki bi jo sicer morala že, ali pa jo mora, opravljati. Vlada je
                  sicer tu nekaj tega že povedala, ni bila pa povsem prepričljiva. Zlasti pa - še
                  enkrat pravim - škoda je, da se do tega zakona in do teh dopolnil vlada ni jasneje
                  opredelila. Zato je za nas edina izbira, da podpremo to dopolnilo.</p>
               <p>Še enkrat pravimo: zakon, kakršen je bil predložen, pa je popolnoma zgrešil cilj,
                  ker govori o stvareh, ki so v zakonu že urejene. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Amandmaja na amandma poslanskih skupin LDS - Združene liste socialnih demokratov
                  in Slovenske nacionalne stranke ne morem podpreti zaradi pravnih razlogov. Za nas
                  ta amandma ni sprejemljiv, ker je zelo jasno po zakonu o vladi, da</p>
               <p>je vlada organ izvršne oblasti in najvišji organ državne uprave. Njena funkcija
                  je, da vodi, usmerja in usklajuje izvajanje politike države, ki jo določa Državni
                  zbor ter zagotavlja izvajanje zakonov, drugih predpisov in splošnih aktov
                  Državnega zbora s sprejemanjem in predlaganjem političnih, pravnih, ekonomskih in
                  drugih ukrepov, ki so potrebni zato, da se nek zakon lahko sploh izvaja in menim,
                  da ni mogoče, da bi bila Vlada z zakonom na tak način pooblaščena, da nekatere
                  stvari dela, zato bom podprl samo amandma, ki smo ga sopodpisali k 1. členu, tega
                  amandmaja pa ne morem eksplicitno podpreti. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Zagožen želi obrazložiti svoj glas.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani! Če bi tekla razprava o členu in potem o amandmajih na člen, kot bi
                  bilo običajno, potem bi lahko ugotovili, da so različni amandmaji različno
                  oddaljeni od osnovnega teksta 1. člena. Po mojem prepričanju je najbolj oddaljen
                  naš amandma, ki je v pregledu pod točko 3 in menim, da bi morali o tem najprej
                  glasovati. Amandma pod točko 2, ki ga vlagajo tri poslanske skupine <stage>(LDS,
                     Združena lista in Slovenska nacionalna stranka)</stage> ima, če prav razumem,
                  tipkarsko napako. Mislim, da gre za tipkarsko, ker je naenkrat 28. člen zakona in
                  ne 27. V pregledu je 28. člen, tako da če bi bil ta amandma slučajno izglasovan,
                  mislim, da se predlagatelji strinjajo, da ga bo treba popraviti, ker 28. člen
                  govori o nečem drugem. Govori samo o trajnih nasadih, torej stvar še bolj
                  omejuje.</p>
               <p>Amandma, ki ga predlaga poslanska skupina Slovenske ljudske stranke se ne omejuje
                  samo na kmetijska zemljišča in gozdove. Če se dejansko dogajajo stvari, o katerih
                  smo slišali, da v nasprotju z intenco zakona o denacionalizaciji neupravičene
                  fizične osebe dobivajo premoženja, potem je treba preprečiti, da dobivajo
                  kakršnokoli premoženje in ne samo kmetijska zemljišča in gozdove. Predlagani
                  amandma Demokratske stranke in tako s tem popravkom namesto 28., torej 27. člena
                  tudi treh drugih poslanskih skupin, se nanaša samo na kmetijska zemljišča in
                  gozdove. To bi se dalo razumeti, da ni sporno, če fizične osebe, ki po zakonu niso
                  upravičenci, dobivajo drugo premoženje, recimo industrijske, stanovanjske objekte
                  in podobne nepremičnine. Zaradi tega menim, da je sprejemljiv naš amandma. V prvih
                  dveh je po moje sporna ta omejitev nad 200 hektarjev, ker ni posebej utemeljena.
                  Tudi 199 hektarjev je zemljišče, ali 50 oziroma 1 hektar. In če nekdo ni
                  upravičenec, ga ne more dobiti. Zato menim, da ta omejitev ni ustrezna. V teh
                  prvih dveh amandmajih je po moje tudi nesprejemljiva formulacija v drugi in tretji
                  alinei. Namreč govori o upravičencih, ki so dobili odškodnino za odvzeto
                  premoženje. O tem sem govoril že prejšnji teden. Taki po zakonu niso upravičenci,
                  če so dobili odškodnino, ali so imeli pravico dobiti to odškodnino. In bi bilo
                  napačno, če bi jim zdaj z nekim zakonom o moratoriju spremenili status in jih
                  imenovali upravičenci, ker to niso. V našem amandmaju je ta formulacija drugačna.
                  Glasi se takole: "Ko se domneva, da je posamezna fizična oseba dobila status
                  upravičenca v nasprotju z drugim odstavkom 10. člena zdaj, ali ko se domneva, da
                  je pristojni upravni organ z ugotovitveno</p>
               <p>odločbo napačno odločil, da je imel upravičenec v času podržavljenja jugoslovansko
                  državljanstvo." Če obstaja taka domneva, je torej nujna revizija.</p>
               <p>No, mi smo v vsakem primeru mnenja, da bi bilo mogoče vse te stvari v upravnem
                  postopku popraviti. Žal vse te dni nismo uspeli dobiti stališča in mnenja Vlade.
                  Če Vlada meni - ampak tega ne vemo, ker njenega mnenja pač nimamo - če meni, da je
                  potrebno zakon o denacionalizaciji v kakšnem členu popraviti, potem bi seveda
                  morala predložiti predlog sprememb, to že davno. In za tako eventualno spremembo,
                  če se bo pokazalo, da je potrebna in smiselna, ni potreben 3-letni rok. Za to
                  menimo, da je 1 leto več kot dovolj. Gre za spremembo morda enega ali kvečjemu par
                  členov in to je mogoče v rednem postopku narediti vsaj v nekaj mesecih. Zato
                  predlagamo v našem amandmaju, da se uzakoni moratorij samo za eno leto.</p>
               <p>Torej, jaz mislim, da je pravno naš amandma še najmanj sporen. Če bo eventualno
                  prišlo do kakšne presoje - ker utegne se zgoditi, da bo, če bo tak zakon sprejet,
                  sprožen tudi postopek za presojo ustavnosti zakona na Ustavnem sodišču - smo
                  mnenja, da bi kvečjemu naš amandma lahko tako ustavno presojo zdržal, da druga dva
                  ne bosta in potem seveda namen ni dosežen.</p>
               <p>Zaradi tega predlagam, da se najprej glasuje o našem amandmaju in seveda
                  predlagam, da ga tudi izglasujemo. V tem primeru bi potem seveda tudi naša
                  poslanska skupina lahko ta zakon podprla, ker menimo, da smo ponudili rešitev, ki
                  je pravno sprejemljiva in vzdrži tudi ustavno presojo in tudi dosega tisti cilj,
                  ki je bil najbolj izpostavljen v vseh teh razpravah od vseh razpravljavcev, medtem
                  ko za druga dva amandmaja pač menimo, da cilja ne dosegata, ker sta morda nehote
                  udarila tudi mimo in ker bo zelo verjetno, zelo verjetno pravim, na možnem
                  postopku pred Ustavnim sodiščem težko braniti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Preden dam naslednjemu besedo za obrazložitev glasu, vas moram samo
                  spomniti, da smo pri obrazlaganju glasu in prosim, da ne izkoriščate tega za
                  razprave, vendar prekinjal ne bom nobenega. Razprava je tekla pravilno, o členu in
                  amandmajih, oddaljenost je povsem pravilno postavljena; primerjavo delajte med
                  amandmajem pod točko 2 in točko 3, vaš je pod 3 in pod točko 2 in je že v prvem
                  stavku vidno, kateri je bolj oddaljen. Glede napak, da ne bomo ponavljali, še dve
                  drugi napaki sta v pregledu, ki pa nista v vloženih amandmajih. Pri amandmaju pod
                  točko 1 na koncu bi moralo biti SNS in ne SND in se opravičujemo za napako. In
                  podobno je napaka v amandmaju pod točko 2 v prvi vrstici, ni 28. člena, ampak je
                  pravilno 27. člena. Besedo ima gospod Stanič, ki želi obrazložiti svoj glas.</p>
            </sp>
            <sp who="SDZ1:StaničMarjan">
               <speaker>MARJAN STANIČ:</speaker>
               <p>Hvala za besedo. Spoštovani! Prepričan sem, da za nastale probleme pri izvajanju
                  zakona o denacionalizaciji ni kriv zakon, ampak prepočasno in sporno izvajanje
                  zakona, za kar pa je odgovorna Vlada, ki jih naj reši, saj lastnina ni politično,
                  ampak pravno dejstvo. Zato bom glasoval proti vsem predlogom, ki nalagajo
                  spremembe in zadrževanje izvajanje zakona o denacionalizaciji. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo? Gospod Horvat želi obrazložiti svoj glas.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Glasoval bom
                  za amandma treh poslanskih skupin. Namreč, niti razprava, ki je potekala v teh
                  dneh, niti druge informacije, ki jih imam, me niso prepričale, da je možno brez
                  takega amandmaja in tudi brez potrebnih sprememb zakona preprečiti, da ne bi
                  tistega, kar je osnovni namen in o čemer je veljalo tukaj veliko soglasje, da
                  večina ni za to, da bi se vračalo tujcem, da bi se to preprečilo. Jaz sem se tik
                  pred sejo še poleg vseh informacij, ki jih imam, posvetoval s pravnim
                  strokovnjakom, ki se z zadevami ne ukvarja samo teoretično, sploh ne politično,
                  ampak se v dnevni pravni praksi ukvarja s praktičnimi primeri, s praktičnimi
                  zahtevki in je že tudi sam delal na nekaterih zahtevkih, kjer je prišlo do
                  vrnitev, takih, o katerih tukaj govorimo, da jih ne bi želeli oziroma da se ne bi
                  smele zgoditi. In kategorično trdi, da ni mogoče z doslednim in še tako korektnim
                  izvajanjem tega zakona v upravnem postopku preprečiti, da ne bi desettisoče
                  hektarjev bilo vrnjenih. Zato bom glasoval za. Rajši bi videl tudi mnenje Vlade,
                  vendar odgovornost je sedaj spet na nas. Ne spuščam se v to, da je spet malo Vlada
                  v udobnejšem položaju, vendar ne bi želel sodelovati pri sprejemanju odgovornosti
                  za tako odločitev, ki bi omogočala to, da bi se dejansko vračalo na tisoče
                  hektarjev slovenske zemlje. Hvala lepa. Takim, za katere verjetno tudi takrat
                  zakonodajalec ni imel namena, da bi se jim vračalo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Svoj glas želi obrazložiti gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ne bom podprl amandmaja, ki so ga vložile tri poslanske skupine,
                  Liberalne demokracije, Združene liste in SNS, ker menim, da ima v sebi vgrajeno
                  ustavno sporno določilo. Lastnina, ki se vrača, je lastnina. Če se v postopku o
                  denacionalizacij ugotovi, da je neka fizična oseba upravičenec, če se ugotovi, da
                  ima pravico dobiti nazaj lastnino, potem ni vzdržno sprejeti določila, da pa tega
                  ne sme dobiti nazaj vrnjenega, se pravi, ne sme dobiti lastnine, če bi lahko
                  dobila več kot 200 hektarjev kmetijskih zemljišč in gozdov. Ustava take norme ne
                  predvideva. To pomeni razlikovanje med državljani in najmanj, kar se zgodi, se
                  zgodi, da spet, kot že nekajkrat, dobimo neenakopravne državljane. Nadalje vemo,
                  da na podlagi 69. člena se lahko lastninska pravica na nepremičnini odvzame ali
                  omeji samo v primeru določene javne koristi. Jasno, proti določeni odškodnini in
                  pod pogoji, ki jih določa zakon. Ta zakon ne določa nobenih pogojev. Enostavno ne
                  da, vzame, ne da bi vedeli zakaj. Iz obrazložitve sicer lahko razberemo, zakaj,
                  toda razlog, zaradi katerega naj se ne bi vračalo tiste lastnine, ki presega 200
                  hektarjev kmetijskih zemljišč in gozdov, je v resnici neustaven. Tak razlog je bil
                  vgrajen v neki prejšnji ustavi, ki je veljala na tem ozemlju. V tej sedanji takega
                  razloga, gospe in</p>
               <p>gospodje, ni. Osebno menim, da tudi amandma na amandma ne bo razrešil tega
                  problema. Razrešuje zgolj tisti odnos, čeprav je tukaj tudi določena pravna
                  spornost, ki bi ga morala Vlada že zdavnaj razrešiti kot vrh državne uprave.</p>
               <p>Mi se zavedamo, zato smo tudi predlagali amandma, da so možnosti, da je posamezna
                  fizična oseba dobila status upravičenca v nasprotju z drugim odstavkom 10. člena
                  zakona o denacionalizaciji, kar pomeni, da gre za upravičenca oziroma fizično
                  osebo, kateri je bilo vrnjeno odvzeto premoženje s strani tuje države, ali pa bi
                  lahko tako odškodnino dobila.</p>
               <p>Zavedamo se, da lahko obstajajo možnosti, da je pristojni občinski upravni organ z
                  ugotovitveno odločbo iz 63. člena zakona o denacionalizaciji napačno odločil, da
                  je imel upravičenec v času podržavljanja jugoslovansko državljanstvo. Vse te sume,
                  vse te domneve se lahko razreši v okviru državne uprave. Obstaja tudi možnost, in
                  to je mnogokrat tudi dokazano, da določene stranke v postopku iz 6. člena zakona o
                  denacionalizaciji, ki niso upravičenec ali njegov pravni naslednik, lahko
                  zahtevajo varstvo svojih pravic ali pravne koristi, v katere je upravičenec
                  posegel pred nacionalizacijo premoženja. Torej, gre za protipravno pridobljeno
                  premoženje, premoženje, ki ga je formalni upravičenec dobil z zvijačo, goljufijo
                  in podobnim. Taki postopki se lahko obnovijo, lahko določen upravičenec oziroma
                  določena fizična ali pravna oseba sprožita določen postopek. Verjamemo, da je za
                  take postopke potreben čas. Ta čas naj ne bo daljši kot eno leto, kajti ta vlada
                  ima formalno samo še eno leto časa. Če bo ponovno izvoljena podobna parlamentarna
                  večina in postavljena podobna vlada, potem se lahko tak zakon tudi podaljša.
                  Enostavno se spet sprejme zakon po hitrem postopku, s katerim se ta doba podaljša
                  spet za leto ali dve.</p>
               <p>Zato menimo, da je amandma poslanskih skupin, kakor tudi amandma na amandma, v
                  resnici slab in ne rešuje temeljnega problema, ki se je očitno odprl pri
                  uresničevanju zakona o denacionalizaciji.</p>
               <p>Poleg tega želim opozoriti, da v 27. členu, katerega uresničevanje bi zadržali, bi
                  v resnici onemogočili reševanje cele vrste problemov, med drugim tudi iz zadnjega
                  odstavka, ki jasno pove, da se gozdovi vračajo v last in posest v vseh tistih
                  primerih, razen v primerih iz 1., 2., 3. in 5. točke 19. člena tega zakona. V 19.
                  členu lepo piše, da se nepremičnine ne da vrniti, da je ni mogoče vrniti, če služi
                  za opravljanje dejavnosti državnih organov, dejavnosti s področja zdravstva,
                  vzgoje, kulture oziroma drugih javnih služb, in bi bila z vrnitvijo okrnjena
                  možnost opravljanja teh dejavnosti. Potem, če gre za neločljivi sestavni del
                  omrežja, objektov in tako naprej - to se sicer nanaša na infrastrukturo - potem,
                  če je izvzeta iz pravnega prometa oziroma na njej ni mogoče pridobiti lastninske
                  pravice, in v tem primeru bi država lahko zaščitila tako veliko lastnino, ki bi jo
                  lahko na nekoliko sporen način pridobil nekdo, ki se mu je včasih reklo
                  veleposestnik. Ravno tako obstaja 5. točka, da se lahko še druge primere uporabi,
                  ki jih sicer določa ta zakona.</p>
               <p>Vsekakor država za zaščito teh velikih kompleksov ni storila nič. Ni razglasila
                  niti enega krajinskega parka, ni določila krajinskega rezervata in podobno. S
                  kakšno pravico potem</p>
               <p>govorimo, da bo kršena javna korist, če nismo niti ugotovili, kaj je javna korist
                  in je nismo niti zaščitili. Zaradi teh dejstev menim, da ni mogoče oziroma je
                  napačno in v nasprotju z našim pravnim in ustavnim redom sprejemati take določbe,
                  ki nekomu, pa kdorkoli bi to bil, omejujejo ponovno pridobitev lastnine samo zato,
                  ker je večja kot 200 hektarjev, pa ne povemo, kakšni so ti hektarji. To je lahko
                  gozd, lahko je kraška planjava, gola, porasla zgolj z robidovjem, lahko gre za
                  dokaj slabo in minimalno premoženje, lahko je gozd, ki je kot varovalni gozd s
                  strani gozdarske stroke zaščiten in podobno. Po drugi strani pa prepuščamo
                  bistveno večja premoženja, da jih dobi kdorkoli se znajde in zmore opraviti
                  določene mahinacije. Tukaj mislim predvsem na industrijsko lastnino in lastnino,
                  ki se je že privatizirala v okviru stanovanjskega zakona in podobno. Na tak način
                  bomo v naši družbi zgolj poglabljali razlike. Ne razlike v lastnini oziroma
                  direktno v taki lastnini, kot jo tukaj želite omejiti, ampak razlike v pravicah
                  državljanov. Zato osebno menim, da so taki akcijski pristopi k spreminjanju
                  zakonodaje verjetno najbolj ponesrečena oblika, kar je možno. In korak od takih
                  postopkov do <q>"revolucionarnih"</q> dejanj - revolucionarno razumite v navednicah in
                  preneseno v nekdanje čase - potem ni več daleč. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji bo obrazložil svoj glas gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Podprl bom amandma na amandma, ki ga je predlagala
                  Demokratska skupina. Zame je sprejemljiv tudi amandma, ki ga je predlagala
                  Slovenska ljudska stranka. So pa seveda ob vsej tej problematiki nekateri mešani
                  občutki. O tem smo dosti govorili, ne bi zdaj veliko ponavljal. Bi pa le še
                  naslednje ugotovil, kot utemeljitev te obrazložitve glasu.</p>
               <p>Mnenja sem, da je škandal, da se Vlada o teh amandmajih, ki zadevajo tako bistvene
                  probleme, ni izjasnila, se noče izjasniti. In škandal je tudi, da je recimo
                  ministrica včeraj zvečer, ministrica za pravosodje, na televiziji rekla, da so
                  zbrali zelo važne podatke - torej njihova strokovna služba - o ozadju te
                  problematike. Te važne podatke, to napoveduje na televizijski oddaji, v parlamentu
                  se ne čuti dolžno, da bi pravzaprav te podatke posredovala tudi poslancem. Zato se
                  jaz - kljub vsemu, da vem, da tukaj je problem, in tudi sam se ne zavzemam za
                  vračanje tako velikih površin nekdanjih fevdalnim družinam, tudi to naj bo povsem
                  jasno povedano! Samo kljub temu se ne morem izogniti občutku, da se tukaj nekje
                  neka druga igrica igra, kajti Vlada se načrtno izogiba, da bi dala podatke. Večina
                  v Državnem zboru je dvakrat, če se ne motim, izglasovala, zavrnila sklep, da bi
                  počakali pri odločanju o tem vprašanju, da dobimo podatke. Torej občutek imam, da
                  se tukaj dejansko nekaj manipulira in ne vem, kdo koga pošilja, da vleče kostanj
                  iz žerjavice za koga. Tudi to ne vem.</p>
               <p>Torej, podpiram ta amandma pod številko 1. Podprl bom tudi, če ta prvi amandma ne
                  bo izglasovan, amandma Slovenske ljudske stranke. Problem, ki se tukaj načenja, je
                  problem.</p>
               <p>Sredstva, ki jih ta trenutno vladajoča koalicija treh strank, ki je podpisala
                  amandma pod številko 2, predlaga, ta sredstva niso ustrezna za reševanje tega
                  problema. In niso podprta na podatkih, so brez empirije, so na podlagi neke
                  politične ali ideološke špekulacije narejeni, čeprav, poudarjam, problem verjetno
                  na tem področju je, vrzeli tukaj eventualno so. Samo s temi sredstvi, tako kot je
                  zastavljeno, se to po mojem mnenju ne more pametno rešiti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Svoj glas bo obrazložil tudi gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Gospe in gospodje poslanci, predstavniki Vlade, ministri!
                  Moram obrazložiti svoj glas. In sicer, najprej povem takoj na začetku, da sem
                  proti drugemu amandmaju in za prvi amandma oziroma če bi bil ta amandma sprejet,
                  potem seveda tudi spremenjen drugi amandma, bom glasoval za. Zakaj? Namreč, ali je
                  to načrtna akcija izgleda, ali je to slučajna neobveščenost, ali neosveščenost -
                  piše v enem od današnjih časopisov <q>"Gozdove grofom!"</q>. In pri poklanjanju gozdov in
                  državljanstev prednjačijo očitno SKD, saj njena ministra Osterc in Šter podarjata
                  gozdove in državljanstva. Poslanci tistih strank, ki ne podpirajo amandmajev treh
                  poslanskih skupin, očitno ravnajo proti volji svojih volivcev. Glejte, to je
                  polresnica, da ne bi rekel še kaj drugega. Namreč tisti, ki podpira in ki bo
                  podprl amandma treh poslanskih skupin, želi - kaj želi? Najmanj to, da se ustavi
                  denacionalizacija vsaj za tri leta! Ker denacionalizacija, kolikor imam jaz
                  informacij, je kot srna, ki ob najmanjšem šumu obstane, okameni in se ustavi in
                  nikamor več ne gre. Ne vem, kdaj bo pa tisti trenutek, ko bo zbežala in skočila,
                  da se nacionalizacija na osnovi denacionalizacije, tudi lastninjenje opravi in
                  lastninjenje, ki je osnova za ponovni zagon slovenskega gospodarstva. Se pravi, te
                  tri zadeve se vežejo ena na drugo in če denacionalizacija zaradi takih ali
                  drugačnih razlogov in strahov pri nekaterih, ki so pa predlagali v tem parlamentu
                  oziroma so predlagali temu parlamentu spremembo ustave, da bi lahko prodajali
                  nepremičnine tujcem - tu se kaže sprenevedanje, nikakršna skrb za slovenstvo in
                  slovensko zemljo in Slovence in državljane - tisti pa, ki to želijo, morajo
                  vedeti, da delajo proti slovenskemu gospodarstvu in s tem proti slovenskemu
                  narodu. In naj ne govorijo, kot sem slišal, preden sem šel gor, da so tisti, ki so
                  proti takim spremembam, idioti itd. in take navedke. Lahko sprejmem tak navedek,
                  vendarle omogočite, da steče postopek denacionalizacije, lastninjenja in dviga
                  slovenskega gospodarstva.</p>
               <p>In tale prvi amandma utiša, zadovolji oziroma prepreči vse tiste strahove, ki so
                  se tu vrteli že 3, 4 dni in mislim, da ga lahko sprejmemo in ga moramo sprejeti.
                  Sprejmemo zato, da strahove nekaterih utišamo, tudi potem tako spremenjeni drugi
                  amandma in omogočimo pospešen tok denacionalizacije in vsega tega, kar je zvezano
                  s tem. Se pravi, normalno poslovanje slovenske ekonomije in slovenske države.
                  Tisti, ki je proti temu, naj danes tu pove in tako glasuje. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo obrazložiti svoj glas? Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Če bi prišlo do glasovanja o amandmaju Slovenske ljudske stranke, bi glasoval za
                  tisti amandma oziroma, če bo prišlo do tega glasovanja, torej podprl bom amandma
                  pod točko 2 ne glede na to, da so tam napisane poslanske skupine, ki mi po drugi
                  strani niso všeč. Zakaj? Povedal bom, zakaj. Za ta amandma bom glasoval zato, ker
                  sem zainteresiran, da se razvije velik politični spopad. Vprašanje, če se bo
                  razvil. Jaz sem zainteresiran, da se razvije velik politični in družbeni spopad
                  znotraj Slovenije. Vprašanje je, če boste vi iz tega potegnili, ki ste začeli
                  spopad. Lahko boste. Nikoli se ne ve, kakšen bo izid končne bitke. Ta spopad obeta
                  postopno razrešitev dveh glavnih prevar pod krinko samostojne Slovenije. Prva
                  prevara, ki naj bo ob tem razrešena, in upam, da bo razrešena - ne sedaj v enem
                  letu, nekaj letih, ampak začelo se bo razčiščevati, ker tukaj smo v tej diskusiji
                  in tudi v drugih diskusijah pod drugimi točkami razčiščevali probleme Slovenci -
                  Neslovenci. Zame so Neslovenci prav tako, kot so Neslovenci Nemci in Italijani,
                  tako so Neslovenci Srbi, Bosanci in ostali z Balkana. To bomo razčistili en dan.
                  To se je vtihotapilo v to samostojno Slovenijo kar tako. In ker enkrat enim ena
                  stvar ni bila prav, zdaj drugič drugim druga stvar z drugega vidika v tem smislu
                  ni prav - en dan bomo to razčistili. Razčistili bomo pa samo, če bo spopad in zato
                  sem za spopad. In druga zadeva. Pod krinko demokracije in pravne države se je v
                  Slovenijo vtihotapil kapitalizem. Kakšen kapitalizem? Kapitalizem velekapital,
                  veleposestniški, veleposestniki. Ja, enim eno ni všeč, drugim drugo. Jaz upam, da
                  bo nastal tak spopad, da bomo omejili eno in drugo. Ali je slovenski narod odločal
                  o tem, kakšen kapitalizem naj pride v Slovenijo? Ali se je odločal za te razmere,
                  ki so sedaj? Verjetno ste se odločili recimo, prej bi rekel, da ste to vi
                  povzročili, ki sedaj povzročate en drug spopad in mislite, da boste odnesli samo s
                  tem, da boste potolkli ene. Seveda, če bo desna stran oziroma tista stran, če se
                  bo slabo obnesla ali če bo sploh klonila in sklonila glavo, kot je navajena. Jaz
                  upam, da ne bo tako. To bomo videli. No, saj ni nujno, da so te politične sile,
                  lahko pridejo tudi nove sile, politične, ki bodo poračunale z vsemi špekulacijami,
                  ki so bile do sedaj. Jaz smatram, da s tem, ko bom glasoval za to in s tem sem
                  zainteresiran in zainteresirani so v Sloveniji tudi vsi prizadeti, ne tisti, ki so
                  bogati, ampak recimo, bom rekel, ali revni ali pa srednje bogati oziroma srednje
                  premožni, da ne rečem bogati. S tem predstavljam interese teh ljudi, ki so
                  zainteresirani, da se v tej Sloveniji enkrat stvari poračunajo in postavijo na
                  pravo mesto. Naj začne.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Prehajamo
                  na glasovanje.</p>
               <p>Na glasovanje dajem amandma pod točko 1, to je amandma na amandmaje poslanskih
                  skupin LDS, Združene liste socialnih demokratov in SNS. Predlagatelj tega
                  amandmaja je poslanska skupina Demokratske stranke Slovenije; matično delovno telo
                  nima stališča, Vlada nima stališča. Ugotovimo sklepčnost! <stage>(76
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(48
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2 pregleda. Predlagatelji so poslanska
                  skupina LDS, poslanska skupina Združene liste socialnih demokratov in poslanska
                  skupina SNS; matično delovno telo nima stališča, Vlada nima stališča. Ugotovimo
                  sklepčnost! <stage>(67 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je amandma sprejet.</p>
               <p>S tem so amandmaji, vsi naslednji amandmaji k temu členu brezpredmetni. S tem je
                  tudi 1. člen v celoti spremenjen.</p>
               <p>V obravnavo dajem 2. člen in amandmaja k 2. členu. Prvi amandma - predlagatelji so
                  poslanska skupina LDS, poslanska skupina Združene liste Socialnih demokratov,
                  poslanska skupina SNS; matično delovno telo nima stališča, Vlada nima stališča. In
                  drugi amandma - predlagatelja sta Polonca Dobrajc in Zmago Jelinčič kot poslanca.
                  Matično delovno telo nima stališča, Vlada nima stališča.</p>
               <p>Želi kdo o 2. členu in teh amandmajih razpravljati? Gospod Jelinčič, želite
                  razpravljati? Gospod Jelinčič ima besedo.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Samo s Polonco Dobrajc umikava najin amandma.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Amandma pod točko 2 je umaknjen. Želi kdo razpravljati? <stage>(Nihče.)</stage>
                  Prehajamo na glasovanje. Na glasovanje dajem amandma k 2. členu, ki ga imate v
                  pregledu na 4. strani pod točko 1. Ugotovimo sklepčnost! <stage>(69
                     prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je amandma sprejet in s tem 2. člen črtan.</p>
               <p>Amandma pod točko 2 je bil umaknjen.</p>
               <p>V obravnavo dajem 3. člen, na katerega ni amandmajev. Želi kdo razpravljati?
                     <stage>(Nihče.)</stage> 3. člen dajem na glasovanje. Ugotovimo sklepčnost!
                     <stage>(73 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je 3. člen sprejet.</p>
               <p>S tem smo zaključili obravnavo in odločanje po posameznih členih in dajem v
                  obravnavo naslov zakona in amandmaje k naslovu. Prvi amandma. Glede na izglasovane
                  amandmaje k členom je predmeten samo amandma pod točko 1; pod točko 2 in 3 sta
                  brezpredmetna. Želi kdo o amandmaju pod točko 1 in o naslovu zakona razpravljati?
                     <stage>(Nihče.)</stage> Amandma pod točko 1 k naslovu zakona dajem na
                  glasovanje. Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je amandma sprejet in s tem naslov v celoti spremenjen.</p>
               <p>S tem smo zaključili znotraj hitrega postopka drugo obravnavo. Glede na to, da je
                  1. in 2. člen amandmiran, sprašujem, če želi kdo vlagati amandmaje. Gospod
                  Zagožen, izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Naša poslanska skupina bo pripravila amandma ali amandmaje, zato
                  prosimo za eno uro odmora, da jih pripravimo. Najbrž je najboljše, da ob dveh
                  nadaljujemo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Dopoldanski del razprave zaključujemo. Nadaljujemo ob 14. uri.</p>
            </sp>
            <stage type="time">(Seja je bila prekinjena ob 12.27 uri in se je nadaljevala ob 14.04
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Nadaljujemo s 36. sejo Državnega zbora. Za popoldanski del seje se je opravičil
                  dr. Miroslav Mozetič. Ugotavljamo prisotnost v dvorani. Ugotavljam, da je navzočih
                  63 poslank in poslancev. Zbor je sklepčen in lahko odloča.</p>
               <p>Smo pri 4.a točki dnevnega reda - predlog zakona o začasnem, delnem zadržanju
                  vračanja premoženja, tretja obravnava. Zakonu smo spremenili tudi naslov.
                  Poslanska skupina Slovenske ljudske stranke je vložila pet amandmajev. Amandmaje
                  boste dobili razmnožene na klop, jaz jih bom pa prebral in predlagam, da
                  razpravljamo o amandmajih. Prvi amandma k 1. členu. 1. člen se spremeni tako<gap n="..."/>
                  Proceduralno. Gospod Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Opažam, da teh amandmajev še ni na klopi. Mislim, da bi bilo prav, da
                  jih poslanci dobimo, da se pač lahko tudi objektivno odločamo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, če bi me poslušali, bi videli, da sem prav to predlagal, da bom
                  amandmaje prebral, vmes boste dobili razmnožene na klop in da ne izgubljamo časa,
                  sem predlagal, da razpravljamo o amandmajih. Gospod Pregelj, ali vi proceduralno
                  predlagate, da sejo prekinemo, dokler ne dobite vi in vsi ostali razmnožene
                  amandmaje na klop? Prav. Odrejam 15-minutni odmor.</p>
            </sp>
            <stage type="time">(Seja je bila prekinjena ob 14.10 uri in se je nadaljevala ob 14.25
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Še vedno ugotavljamo prisotnost v dvorani! Kolegice, kolegi! Še vedno ugotavljamo
                  prisotnost v dvorani! Ugotavljam, da je navzočih 52 poslank in poslancev. Med tem
                  časom ste na zahtevo dobili na klop razmnožene tudi amandmaje. Želi kdo besedo?
                  Gospod Zagožen, izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenske ljudske stranke ponovno predlaga
                  amandma, ki je bil pri drugi obravnavi zavrnjen. To je amandma k 1. členu.
                  Sprejeti amandma je bil v nekaterih določbah, po naši oceni, v nasprotju z ustavo.
                  S temle želimo doseči cilj, ki ga hoče Državni zbor in ocenjujemo, da je skladen z
                  ustavo.</p>
               <p>Predlagali smo tudi drugi, tretji, četrti in peti amandma, ki pa bodo
                  brezpredmetni, če bo sprejet prvi. Pardon! Za peti amandma to v celoti ne velja.
                  Peti amandma in šesti amandma, ki ni oštevilčen s številko 6, torej brezpredmetni
                  bi postali drugi, tretji in četrti, ne pa peti. Pri šestem amandmaju pa želim kar
                  ustno obrazložiti en popravek, redakcijski popravek. Zapisano je namreč, da se 2.
                  členu doda nov drugi odstavek. 2. člen je bil pa črtan, zato naj bi se glasilo to
                  uvodno besedilo takole: Doda se nov 2. člen, ki se glasi. Torej ne odstavek, ampak
                  nov 2. člen. Predlagamo torej, da sprejmemo prvi, peti in šesti amandma. Če prvi
                  ne bo sprejet, so aktualni tudi drugi, tretji in četrti. Še enkrat poudarjam,
                  ponujena rešitev k 1. členu rešuje problem, dosega cilj v skladu z ustavo, peti in
                  šesti amandma pa omogočata zavarovati tista zemljišča, za katera je izkazana
                  zadostna, ustrezna javna korist, da sploh ne pridejo v privatno lastnino, da
                  ostanejo državna last. To je seveda treba zakonsko opredeliti. In zaradi tega bi
                  po tej logiki bil potreben zakon, ki bi to javno korist nedvoumno opredeljeval.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Želi še kdo besedo? Gospod Kopše, izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje, gospod predsedujoči! Imam amandma k 1. členu tega zakona - zelo
                  enostaven, ki bi ga rad obrazložil. Črta se prva alinea 1. člena, ki se glasi: <q>"Ko
                  se za enega upravičenca zahteva vrnitev nad 200 hektarjev kmetijskih zemljišč ali
                  gozdov"</q>. Razložil bi, zakaj. Po mojem mnenju bo ta alinea tega člena eden od
                  možnih glavnih razlogov, da eventualno Ustavno sodišče zavrne ta zakon.</p>
               <p>Ker mislim, da ta alinea spravlja v neenak položaj ljudi, razen če odštejemo
                  druge, ki točno določijo kdo sme, kdo ne sme in komu se zamrzne in zakaj se
                  zamrzne. Vsi tisti slovenski državljani, ki po vseh drugih alineah izpolnjujejo
                  pogoje, ne bodo mogli dobiti vrnjeno nad 200 hektarjev premoženja zaradi te
                  alinee. Povedal bom, kaj mislim, da je v drugačnem položaju. Poglejte. Mi imamo v
                  toku sprejemanja zakon o kmetijskih zemljiščih in gozdovih in ta bo tudi sprejet,
                  ker je po hitrem postopku. Zraven tega pa še nimamo urejenega nobenega odnosa do
                  prodaje zemljišč in gozdov iz tega zakona. Se pravi, sklad zemljišč in gozdov bo
                  takrat, ko bo Vlada izdala podzakonske akte, imel pravico odprodajati gozdove in
                  zemljišča državljanom Republike Slovenije in pričakujem, da bo ravnal varčno in
                  skrbno. Se pravi, če bo nekdo želel kupiti od slovenskih državljanov gozd nekje v
                  Julijskih Alpah, to sigurno ne bo 200 hektarjev. Je nemogoče, ker ni rentabilen
                  gozd. To bo 500, 600 ali pa 1000 hektarjev. V tem primeru, prvič, onemogočamo
                  enakopravnost teh ljudi, ki bi morali dobiti to vrnjeno, po drugi strani
                  onemogočimo eventualno skrbno gospodarjenje iz tistega, kar bo sledilo s tem
                  zakonom in to za dobo treh let. Tretje. Za dobo treh let bodo vsi ti ljudje, to
                  moramo danes vedeti, trpeli škodo in trpela bo tudi država Slovenija škodo s tem
                  zakonom, ki ga bomo sprejeli. Kar tri leta bodo zamrznjene vse transakcije s temi
                  zemljišči in gozdovi, tudi tisti, ki so upravičeni, slovenski državljani. Tri leta
                  se ne bodo mogla lastniniti podjetja, ki upravljajo s tem, t.j. kmetijski
                  kombinati, kmetijske zadruge in tako dalje. Tri leta se bo nadaljevalo neko
                  stanje, v katerem ne bo izkoriščena ne zemlja, ne ostalo. Da bi pa preprečili vsaj
                  za tisti del, kar so slovenski državljani zainteresirani, in ki imajo pravico
                  vrnitve po zakonu o denacionalizaciji in izpolnjujejo vse druge pogoje iz
                  naslednjih alinei tega 1. člena, lahko preprečimo vsaj del te škode, ki bo
                  nastajala.</p>
               <p>Drugič. Mislim, da je ta zakon bil nujen in predlagatelji, ki so ga predložili, so
                  upoštevali to ravnanje, ki se sedaj dogaja z vračanjem, vendar so verjetno na nek
                  način pozabili na eno stvar, da ta zakon mora biti tako narejen, da bo odgovarjal
                  nekim pravnim in drugim normam, in da mora biti sprejet, in da bo resnično tiste
                  stvari, ki so zapisane v teh alineah, tudi uveljavil in bo poskušal preprečiti
                  tiste stvari. Ker če se to zavrne, potem ta zakon ni več drugega, kot samo
                  promocija za predlagatelje in promocija za nasprotnike tega zakona, politična.
                  Verjetno pa se ne bomo v tem državnem zboru pogajali že mesece in mesece samo
                  zato, da bi promovirali nekoga in zapostavljali slovensko premoženje. Ker če je
                  zakon zavržen na ustavnem sodišču, bo to promocija za vse tiste, ki so predložili
                  in promocija za tiste, ki so negirali ta zakon tukaj. Vendar tisti, ki so ga
                  vložili, bodo imeli seveda možnost na tisti točki, kjer bo zavrnjen, ga ponovno
                  vložiti in bo ponovna promocija, politična za te in ponovno lahko nastavijo, bom
                  rekel, kar seveda sedaj ne očitam, nastavijo v zakon takšno stvar, kot je teh 200
                  hektarjev, da bo Ustavno sodišče samo v momentu zagrabilo in razveljavilo zakon.
                  Ne moremo se igrati s slovenskim premoženjem na tak način, in ga je nujno treba
                  zaščititi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopšetu. Gospod Pregelj ima besedo.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Dovolite mi, da poskušam pojasniti nekaj novih značilnosti amandmajev,
                  ki smo jih vložili s strani poslanske skupine Slovenske ljudske stranke. Mi
                  ponovno vlagamo tisti amandma, o katerem se sploh ni odločalo v drugi obravnavi,
                  ker je bil zaradi sprejetega amandmaja treh poslanskih skupin brezpredmeten. Zdaj
                  ponovno predlagamo, da zbor premisli in mogoče upošteva naše rešitve tega
                  problema. Te rešitve pa vidimo predvsem v korektni določitvi dobe enega leta, ko
                  naj bi se vračanje določenega premoženja zadržalo, kajti menimo, da je eno leto
                  dovolj dolga doba, v kateri se lahko ugotovijo tisti primeri, ko gre za očitna
                  oškodovanja javnih interesov in da je tudi dovolj dolga doba, ko se lahko
                  pripravijo določeni zakonski temelji za drugačno ravnanje v posameznih primerih.
                  Zavedamo se, da je tukaj temelj 69. člen ustave, ki določa, da se lahko določena
                  zasebna lastnina omeji ali odvzame v primeru jasno izražene javne koristi, da pa
                  je zato potrebno plačati določeno odškodnino. Kot instrumente predlagamo te, ki so
                  bili že predstavljeni pri drugi obravnavi in hkrati predlagamo še nekaj posameznih
                  amandmajev v primeru, da večina ne sprejme našega celovitega amandmaja.</p>
               <p>Tako predlagamo, da se kljub temu ponovno premisli o krajšem roku, da se premisli
                  o tem, ali ne bi kazalo tega moratorija uporabiti za vsa vračanja v okviru
                  denacionalizacije, ker gre za splošne probleme, kot so ugotavljanje upravičenosti
                  državljanstva, ugotavljanje, ali ne gre mogoče za osebo, ki je tujec itd. Poleg
                  tega pa predlagamo, da Državni zbor še enkrat premisli o možnosti drugačne
                  definicije takoimenovane veleposesti. Zelo nerodna dikcija je v prvi alinei sedaj
                  sprejetega besedila 1. člena, ko se predlaga delno zadržanje vračanja za tiste
                  upravičence, ki zahtevajo vrnitev lastnine nad 200 hektarjev kmetijskih zemljišč
                  in gozdov. Jasno je, da bo to površino lahko dobil tisti, ki bo znal dokazati, da
                  mu je potrebno vrniti samo 199,5 hektarjev zemljišč, ali pa celo še manjšo
                  razliko. To je v bistvu banalen nesmisel take številčne določitve, kajti v naši
                  ustavi ni podlage za tako omejevanje lastnine. Brez dvoma pa je podlaga, ki se
                  nanaša na poseganje v javno korist. Zato predlagamo, da se ta alinea tako
                  spremeni, da se glasi: <q>"ko se za enega upravičenca zahteva vrnitev določene
                  površine kmetijskih zemljišč in gozdov in bi s to vrnitvijo posegli v javno
                  korist."</q></p>
               <p>Potem predlagamo še nov 2. člen, ki zgolj povzema ustavno dikcijo, da se javna
                  korist iz prvega odstavka prejšnjega člena določi z zakonom. Tukaj je treba potem
                  jasno z zakonom pogledati, katere lastnine kršijo javno korist, že opredeljeno v
                  sedaj veljavnih zakonih, po potrebi pa mogoče še zaščititi kakšno javno korist s
                  primernim zakonom.</p>
               <p>Menimo, da je to primerna dikcija za rešitev tega problema in hkrati s tem
                  omogočimo državnim organom, da postopajo v skladu z 19. členom zakona o
                  denacionalizaciji in da ustrezna ministrstva opredelijo možnosti poseganja pri
                  vračanju premoženja v javno korist. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Želi še kdo? Razpravo zaključujem in prehajamo na
                  glasovanje.</p>
               <p>Najprej dajem na glasovanje amandma Slovenske ljudske stranke, ki ste ga dobili
                  razmnoženega na klop pod točko 1. Ugotovimo sklepčnost! <stage>(69
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2. Ugotovimo sklepčnost! <stage>(70
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da amandma prav tako ni sprejet.</p>
               <p>Na glasovanje dajem amandma pod točko 3, iste poslanske skupine kot
                  predlagateljice. Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 4. Se opravičujem, glasujemo o dveh
                  amandmajih. Gospod Kopše predlaga popolnoma enak amandma. Ker je gospod Kopše prvi
                  vložil glasujemo o amandmaju gospoda Kopšeta, vsebina je pa enaka. Da bo popolnoma
                  jasno. Glasujemo o amandmaju gospoda Kopšeta, ker je bil vložen prej in se glasi:
                  Črta se prva alinea 1. člena, ki se glasi: <q>"Ko se za enega upravičenca zahteva
                  vrnitev nad 200 hektarjev kmetijskih zemljišč ali gozdov"</q>. Ugotovimo sklepčnost!
                     <stage>(72 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem identičen amandma Slovenske ljudske stranke pod točko 4.
                  Ugotovimo sklepčnost! <stage>(73 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo še amandma k 2. členu. Pardon, imamo še amandma k 1. členu pod točko 5 v
                  pregledu. Ugotovimo sklepčnost! <stage>(73 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo pa še amandma k 2. členu. Ker niso bili tile členi sprejeti, je amandma
                  brezpredmeten.</p>
               <p>Sprašujem sekretariat, ali je potrebno pred glasovanjem o zakonu v celoti
                  uskladitveni amandma? Gospod Baškovič, prosim.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Dolžan sem opozoriti na neko notranjo nekonsistentnost, ki na prvi
                  pogled kaže, da gre za nasprotje. Če se pa odločite, da ne, bi pa se tudi dalo o
                  stvari razpravljati. Namreč za tole gre. S tem, ko je padla ta omejitev na 27.
                  člen zakona in je bil sprejet amandma, da je cel zakon, se pravi za vse vrnitve,
                  za vse objekte, odprt, tudi za stanovanjske, tudi za industrijske in tako naprej,
                  je potem vprašljivo tole, kar je v predzadnjem odstavku ostalo od prej, da upravni
                  organi pošiljajo te odločbe v teh zadevah, v primerih, s katerimi je bilo odločeno
                  o vrnitvi kmetijskih zemljišč in gozdov, v primerih iz prvega odstavka tega člena.
                  Se pravi, da je sedaj v igri tisti pravi, da se preizkuša in da se odločbe
                  pošiljajo v eventualno vlaganje pravnih sredstev tožilstvom in pa ministrstvom,
                  omejeno - ob taki široki zasnovi, kot je sedaj - samo na kmetijska zemljišča in
                  gozdove. To pa najbrž ni bilo mišljeno. S tem je zakon v prvem delu, kot pravimo,
                  pristopu, širok, v izpeljavi pa drugače zožen. Mislim, da si smiselno nasprotuje
                  in bi bilo treba to vendarle še urediti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču. Predlagam kratek odmor, 10 minut, da se pripravi
                  uskladitveni amandma, in da potem nadaljujemo sejo. Odrejam 10 minutni odmor!</p>
            </sp>
            <stage type="time">(Seja je bila prekinjena ob 14.48 uri in se je nadaljevala ob 15.20
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice in kolegi! Pričenjam nadaljevanje seje. Ugotovimo sklepčnost!
                     <stage>(62 prisotnih.)</stage> Zbor je sklepčen in lahko odloča. Prosim
                  predlagatelja zakona, gospoda Jelinčiča oziroma gospo Dobrajc, da predstavi
                  uskladitveni amandma, ki sta ga predložila Državnemu zboru. Gospa Dobrajc,
                  izvolite.</p>
            </sp>
            <sp who="SDZ1:DobrajcPolonca">
               <speaker>POLONCA DOBRAJC:</speaker>
               <p>Hvala za besedo. Spoštovane kolegice in kolegi! Uskladitveni amandma se glasi: V
                  napovednem stavku prvega odstavka 1. člena se za besedo <q>"izvajanje"</q> doda <q>"besedilo
                  27. člena."</q> V tretji obravnavi je bil sprejet amandma, in sicer, da se 27. člen
                  črta, tako da bi se za dobo 3 let zadržalo izvajanje zakona, vendar v primerih, ki
                  jih določajo druga, tretja in četrta alinea 1. člena zakona. Glede na to, da se je
                  celoten zakon najprej nanašal na nepremičnine oziroma na kmetijska zemljišča in pa
                  na gozdove, menim, da je treba smisel zakona vseeno zadržati, kajti treba je
                  vedeti, da tudi ustava govori, da se lahko v javnem interesu ali ko gre za javno
                  dobro, določena stvar tako ali tako uredi. Tukaj postavljam, mogoče zelo
                  nespretno, primerjavo med gozdovi, zemljišči in podobnimi zadevami in pa
                  tovarnami, bloki in vsemi ostalimi nepremičninami, ki bi jih lahko dobile osebe,
                  naštete v drugi, tretji in četrti alinei 1. člena zakona, vendar le menim, da je
                  javno dobro kot tako prej gozd in kmetijska zemljišča Republike Slovenije, kakor
                  pa so recimo bloki, stanovanjske stavbe, poslovne stavbe, tovarne in ostalo.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi kdo k uskladitvenemu amandmaju obrazložiti svoj glas?
                     <stage>(Ne.)</stage> Uskladitveni amandma dajem na glasovanje. Glasujemo o
                  amandmaju k 1. členu: V napovednem stavku prvega odstavka 1. člena se za besedo
                  <q>"izvajanje"</q> doda <q>"besedilo 27. člena."</q> Ugotovimo sklepčnost! <stage>(66
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je amandma sprejet.</p>
               <p>Želi kdo obrazložiti glas pred glasovanjem o zakonu v celoti? Gospod Pregelj,
                  izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glede na način, kako ste spet uskladili zakon, poslanska skupina
                  Slovenske ljudske stranke zahteva pol ure odmora, da še enkrat premislimo vso
                  zadevo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Odrejam pol ure odmora. Sejo nadaljujemo ob 16.05 uri.</p>
            </sp>
            <sp who="SDZ1:ZagoženFranc">
               <speaker>DR. FRANCE ZAGOŽEN:</speaker>
               <p>Jaz se opravičujem, ampak zato, da bomo lahko, seveda potrebujemo uskladitveni
                  amandma - to je najmanj, kar je - napisan ali čistopis zakona.</p>
            </sp>
            <stage type="time">(Seja je bila prekinjena ob 15.26 uri in se je nadaljevala ob 15.57
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, da ugotovimo prisotnost v dvorani. Začenjam nadaljevanje seje. Ugotovimo
                  sklepčnost! <stage>(48 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Želi predstavnik poslanske skupine, ki je zahtevala odmor, besedo? Gospod Zagožen.
                  Izvolite besedo.</p>
               <p>Hkrati vam bi pa povedal, da ste med tem časom dobili tudi čistopis zakona in
                  uskladitveni amandma.</p>
               <p>Gospod Zagožen. Se odpovedujete. Hvala lepa. Želi še kdo pred odločanjem,
                  glasovanjem o zakonu obrazložiti svoj glas. Gospod Zagožen. Izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Po enem tednu vročih razprav imamo pred seboj predlog zakona na
                  eni strani, na enem listu papirja, ki je pravno skropocalo. Poslanska skupina
                  Slovenske ljudske stranke ne bo preprečevala sprejema tega zakona, ne bomo
                  glasovali ne zanj ne proti. Mi smo ponujali tako vsebino zakona, ki bi preprečil
                  vračanje zemljišč, kmetijskih in gozdnih zemljišč, pa tudi drugih nepremičnin,
                  tudi industrijskih objektov in drugih objektov, tujcem, ki po zakonu o
                  denacionalizaciji niso upravičenci do teh nepremičnin. Ta zakon tega ne
                  zagotavlja. Ta zakon izrecno naprej omogoča vračanja industrijskih objektov in
                  vseh drugih objektov, omejuje se samo na kmetijska in gozdna zemljišča. Pa tudi
                  teh ne varuje, ker izrecno v drugi in tretji alinei 1. člena, prvega odstavka 1.
                  člena daje status upravičencev tistim, ki po zakonu o denacionalizaciji izrecno
                  nimajo tega statusa. Zato seveda obtožujem Vlado, ki je doslej dovoljevala, da se
                  je kršil zakon o denacionalizaciji in so osebe, ki niso upravičenci, dobivali
                  kmetijska zemljišča, gozdove, tovarne, stanovanjske objekte in druge objekte.
                  Obtožujem pa tudi koalicijo Liberalne demokracije, Združene liste in Jelinčičeve
                  stranke, ki dela politično meglo in s tem zakonom to še naprej omogoča. Tak zakon
                  seveda je v nasprotju s pravno ureditvijo pri nas, in ne rešuje problema, ampak ga
                  omogoča naprej. Omogoča zlorabo tudi za naprej. Zaradi tega seveda ne dosega
                  svojega cilja. Za zakon, ki je v nasprotju z ustavo, ki bo še naprej omogočal, da
                  tujci postajajo in ostajajo neupravičeno lastniki nepremičnin, čeprav so zanje
                  dobili odškodnino iz vojne škode ali bi jo lahko dobili, tak zakon ne more zdržati
                  ustavne presoje. Tudi zaradi drugih razlogov ne more ostati. Mi bomo omogočili
                  vam, da ta zakon izglasujete in bomo seveda počakali na priložnost, ko bo ta
                  državni zbor lahko sprejel ustrezen zakon, ki bo preprečil te grde zlorabe. In še
                  naprej bomo tudi vztrajali pri 68. členu ustave Republike Slovenije. In prepričan
                  sem, da vam bomo tudi preprečili, da bi ta člen odpravili in s tem omogočili
                  tujcem tudi neoviran nakup zemljišč v Sloveniji. To so dobrine, ki so za nas
                  predragocene, da bi se jim narod smel odpovedati. Zato izvolite, izglasujte to
                  pravno skrpucalo! Mi pa bomo počakali, da dozori čas, ko bomo lahko te stvari na
                  ustrezen način uredili, tudi pravno uredili in zaščitili nacionalni interes
                  Slovenije. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Izidor Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Slovenski krščanski demokrati tudi ne
                  bomo preprečevali sprejema tega zakona. Mi smo podprli amandma Demokratske
                  stranke, ki je gotovo nosil v sebi vse tisto, o čemer smo govorili praktično štiri
                  dni. To se pravi, primere, ki so recimo nekako izbijali in ki seveda nam niso
                  nekako pomenili urejenega razreševanja oziroma realizacije zakona o
                  denacionalizaciji. Velja seveda to za področje vračanja gozdov veleposestnikom.
                  Ker menimo, da bi to zadevo morala Vlada napraviti, tako kakor je tudi ta amandma
                  določal, da Vlada zadrži izvajanje v tistih delih, kjer seveda niso dane pravne in
                  utemeljene podlage, menim, da se je pod plašč našega poslanskega boja skrila Vlada
                  in tudi pokazala svojo neodgovornost. Jasno povedano, da v štirih letih izvajanja
                  zakona bi se že morale take in podobne stvari videti in reagirati. In ni prav in
                  ni nobenega opravičila za Vlado, da je ta problem potem prišel v parlament po
                  štirih letih. Menim, da je tu odgovornost Vlade daleč največja. Menim tudi, da smo
                  vsak po svoje, in za svoje delo plačani. In v tem primeru seveda Vlada svojega
                  dela ni opravila. To je ena stran. Druga pa je gotovo ta, da se zadrži tudi
                  lastninjenje in seveda denacionalizacijo kot prvi lastninski zakon, ki seveda
                  sedaj s 4 prehaja na 7 let, kdo ve, kako bo še naprej. To hkrati pomeni, da ni in
                  ne bo nobene volje, ker bodo na temeljih tega zakona tudi gradili vse mogoče, bi
                  rekel odgajanja se pravi in zavlačevanja in menim, da je to v bistvu katastrofa.
                  Menim tudi, da bomo pred evropsko publiko v dokaj čudni luči. Ker smo se jasno
                  izrekli za amandma Demokratske stranke, smo menili, da bi s tem bil problem
                  popolnoma zadovoljivo rešen, zato seveda nismo proti temu, da to sprejmete, vendar
                  ne bomo zraven sodelovali. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Rejcu Besedo dajem gospodu Jančarju, obrazložitev glasu.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa, sam bom zakon podprl, ker se mi zdi, da je tako naravnan, da bo lahko
                  popravil oziroma odpravil tiste nepravilnosti, ki so bile s tem zakonom storjene.
                  Vsi tisti, ki se v tem trenutku posipate s pepelom, je prav, da se, vendar ljudem
                  je treba povedati, kdo je za ta zakon in kdo ni. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, besedo dajem gospodu Šiftarju.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Zakon, ki ga moramo sprejeti, ki je danes pred nami, to vsi dobro vemo, je slabo
                  pripravljen. Zakon je peljan do konca brez ustrezne dokumentacije, ki smo jo vse
                  te dni, dokler je tekla razprava, prosili. Poleg tega pa sumim, da zakon ustavno
                  ne bo vzdržal. S tem nočem povedati nič drugega, ker vseeno prihajam iz pokrajine,
                  kjer ljudje vsi skupaj, tudi sam, nasprotujemo vračanju zemlje grofom, še posebej
                  tistim, ki nikoli niso živeli na naši zemlji, vendar pa s tem zakonom, ki je danes
                  pred nami, tega ne bomo rešili. Zakon je strokovno zelo slabo pripravljen, zato
                  jaz osebno, kakor tudi moja poslanska skupina, pri tem skropucalu ne bomo
                  sodelovali.</p>
               <p>Vi ga pač sprejmite takšnega, kakršen pač mislite, da je za vas zadosti dober.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Šiftarju. Besedo pa dajem gospodu Peršaku. Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci, seveda sem tudi jaz v položaju, ko temu zakonu ne
                  morem nasprotovati, nasprotovati mu ne morem zato, ker menim, da je problem
                  vračanje zemljišč ljudem, ki do tega v principu nimajo pravice, zato ker so imeli
                  možnost ali dobiti odškodnino, ali zato, ker bi bilo vračanje v neskladju z 68.
                  členom Ustave, ali pač z nekaterimi načeli, recimo temu socialne države ali
                  socialne funkcije lastnine in tako naprej.</p>
               <p>Meni je le žal zaradi tega, ker je ta zakon sicer svojevrstno spričevalo
                  koalicije. Ta zakon namreč pomeni nezaupnico Vladi po svoji vsebini. Namreč ta
                  zakon in razprava po štirih dneh, je pokazala nekaj, da Vlada oziroma upravni
                  organi niso izpolnjevali zakona o denacionalizaciji na tak način, kot bi ga morali
                  in kot ta zakon omogoča. Niso ga v dveh točkah. V točki ugotavljanja, kdo je bil
                  upravičen do odškodnine in sploh ne more postati upravičenec in niso ga v točki,
                  da bi ugotavljali pravno stanje ob nacionalizaciji oziroma pred njo, in bi
                  ugotavljali ali so zahtevki sploh upravičeni ali so upravičeni po svojem obsegu; v
                  tistih primerih, ki so že rešeni oziroma v tistih, ki se še rešujejo. In očitno
                  pač koalicija treh strank, ki je predlagatelj rešitve, Vladi ne zaupa tudi vnaprej
                  in zato sprejema oziroma predlaga to by-pass rešitev v skladu z že ustaljenimi
                  običaji v tej državi, dejansko by-pass zakon. Zakon o denacionalizaciji bo veljal,
                  samo v dobršnem segmentu se pač ne bo izvajal ne v pozitiven ne v negativnem
                  pomenu besede.</p>
               <p>Nasprotoval mu seveda ne bom. Zato, ker mislim, da je problem, ki se ga loteva
                  prevelik, da bi ga iz teh sicer načelnih razlogov kazalo pustiti nadaljnji usodi.
                  Žal mi pa je, ker je, kot rečeno, to v bistvu posledica igric znotraj koalicije,
                  posledica predolgega toleriranja določenih postopkov, ki so sedaj postali, bi
                  začeli rasti čez glavo in jih je pač potrebno reševati na tak drvarski način. Sam
                  bom pa zaradi teh razlogov pač prisiljen ga podpreti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Peršaku. Besedo dajem gospodu Preglju. Obrazložitev glasu.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Tega zakona ne morem podpreti. Jasno je, da mu tudi ne morem
                  nasprotovati, zato ker nekaj določil je takih, ki smo jih povzeli tudi mi v svojem
                  amandmaju. Gre predvsem za tista določila, ki prepovedujejo vračilo premoženja
                  tistim, ki so ga že dobili vrnjenega s strani tuje države oziroma so ga imeli
                  pravico dobiti in tistim, ki so neupravičeno pridobili veljavno državljanstvo.
                  Toda hkrati ugotavljam, da bo ta zakon, zato ker bo veljal za dobo treh let,
                  preprečeval vrsto zemljiških operacij, ker se bo zakon o denacionalizaciji,
                  njegovo izvrševanje podaljšalo praktično v neskončnost. Zavedati se moramo, da ne
                  bo možno iz sklada kmetijskih zemljišč prodati kmetom nobenega ara zemlje. Javni
                  pravobranilci tega ne bodo dovolili, ker bo celoten proces nerešen. Na ta način
                  bomo dovolili, da lahko določena interesna skupina, lahko znotraj parlamenta lahko
                  tudi izven, omogoči vračanje državnega, nekdaj družbenega premoženja, med drugim
                  tudi lahko optantom na podlagi določenih sporazumov s sosednjo Italijo. Ta zakon
                  bo dejansko to omogočil. Zato za tak zakon, ki omogoča take nepredvidene
                  posledice, kajti v svoji skoposti, glede na to, da gre za en sam člen, je v bistvu
                  zelo skoncentrirana vsebina, ki pa ni razdelana. Ni opredeljen javni interes in
                  kot tak, jasno, omogoča vrsto malverzacij. Med drugim, kot sem že prej omenil,
                  vidim najbolj nevarno v tem, da se zadrži izvajanje zakona o denacionalizaciji, s
                  tem pa podaljša to dolgo obdobje, ko niso možne prave lastninske operacije v
                  okviru Sklada kmetijskih zemljišč. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju, besedo dajem gospe Primožičevi.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Spoštovane poslanke in poslanci, ob zaključku sprejemanja te
                  zakonodaje bi rada tudi sama dodala tri ugotovitve.</p>
               <p>Prvič, ugotavljam, da zagovornikov liberalizma v tem parlamentu ni več. Tisti, ki
                  so pred nekaj meseci zagovarjali spremembo ustave v tej smeri, da se omogoči
                  prodaja zemlje tudi tujcem in da se uskladi našo zakonodajo z evropsko, sedaj po
                  nekaj mesecih ne dovolijo vračanja lastnine tistim, ki bi po denacionalizacijskem
                  zakonu dobili vrnjeno preveč, seveda po njihovem mnenju.</p>
               <p>Drugič, čudim se tudi tej določbi zakona, ki pravi, da se potrebuje kar tri leta,
                  da se bodo seveda nekateri lahko odločili o vračanju ali pa nevračanju tega
                  premoženja. Če je bilo do sedaj potrebno čakati že 4 leta, da se je sploh začel ta
                  postopek denacionalizacije, ali bomo čakali sedaj še dodatna 3 leta, da se bo spet
                  lahko nadaljeval, če se sploh bo.</p>
               <p>Tretjič, lahko ugotovim še to, da kar ni uspelo predsedniku vlade gospodu
                  Drnovšku, je uspelo Jelinčiču. Združil je namreč levo usmerjene poslance v
                  parlamentu, nova koalicija Jelinčičeve nacionalne stranke, Drnovškove liberalne
                  demokracije in Kocijančičeve združene liste se je ponovno izkazala za uspešno v
                  svojih prizadevanjih, da se ustavi, zaustavi oziroma onemogoči vzpostavljanje
                  pravne države po evropskih principih, zato bom glasovala proti temu zakonu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Primožičevi. Besedo ima gospod Partljič.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Četudi se reče, da se bo čakalo na primeren trenutek, v kar seveda ne dvomim, za
                  zakon glasujem v naivni veri, da mojim potomcem ne bo treba delati na
                  veleposestvih kot agrarni proletariat, kakor je bilo potrebno mojim
                  predhodnikom.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Partljiču. Besedo obrazložitve dajem gospe Šturmovi.
                  Prosim!</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Spoštovani vsi! Nekateri bi rabili zelo dolg
                  odmor, da bi kaj razumeli, ali pa nočejo razumeti. Zakon bom podprla, ker po mojem
                  mnenju noben zakon ne more biti tako slab in nevaren kot škoda, ki bi jo lahko
                  povzročilo vračanje našega slovenskega premoženja tujcem in pa težave, na katere
                  bi naleteli kdaj v prihodnosti, če bi hoteli zopet to premoženje dobiti nazaj.
                  Tako v smislu te preventive, ki jo po mojem mnenju zakon omogoča, bom glasovala za
                  ta zakon. In tudi zato, ker v tem zakonu ne vidim tistega, kar nam nekateri želijo
                  podtakniti, to je mešanje vračanja, torej dajanja nečesa nazaj zastonj in pa
                  možnosti nakupa, če bomo morda kdaj, upam, v Evropi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralni imate, izvolite! Seveda imate vedno proceduralno možnost.
                  Gospod Černelič, prosim!</p>
            </sp>
            <sp who="SDZ1:ČerneličFranc">
               <speaker> FRANC ČERNELIČ:</speaker>
               <p>V imenu Slovenskih krščanskih demokratov prosimo za enourno pavzo zaradi gospe
                  Šturmove. Nismo je razumeli in bomo analizirali temeljito! Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Černelič, vedno je bilo tako, da nismo sredi glasovanja nikoli imeli pavze.
                  Besedo dajem gospodu Omanu. Izvolite!</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Spoštovani!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim za mir v dvorani! Izvolite, gospod Oman!</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Ne morem podpreti tega zakona. Ampak kljub temu moram še enkrat povedati, da nisem
                  nikoli zagovarjal, da se zemlja vrača komu drugemu kot kmetu. To je prvo, kar
                  moram povedati. Drugo je pa to, da ne morem sprejeti, da se kar takole mimogrede
                  na nek način uzakoni nov agrarni maksimum.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Omanu. Besedo dajem gospodu Kreftu.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala za besedo gospod podpredsednik. Drage gospe, spoštovani gospodje! Glasoval
                  bom za ta zakon, ker sem volivkam in volivcem obljubil pred tremi leti pred
                  izvolitvijo, da bom napake, ki so bile storjene z zakonom o denacionalizaciji,
                  skušal popravljati. Glasoval bom za ta zakon tudi zato, ker pomeni končno
                  uskladitev zakona o denacionalizaciji z 2. členom ustave, da je Slovenija pravna
                  in socialna država. Ta zakon usklajuje zakon o denacionalizaciji tudi z voljo
                  ljudstva. Triletni moratorij daje upanje, da bomo čez tri leta za tri leta
                  pametnejši pri vprašanjih, pri katerih se pred štirimi leti stara skupščina pod
                  demosovo vladavino ni izkazala. Če pa nas še pred tem ne bo pamet srečala, nam pač
                  ni pomoči. Z zadovoljstvom bom</p>
               <p>glasoval za ta zakon tudi vsem pomislekom navkljub, kajti koneckoncev gre ta zakon
                  na najbolj množični referendum. Kdor bo na volitvah oddal glas za tiste stranke,
                  ki podpirajo zakon o denacionalizaciji na teh točkah, bo pač glasoval proti temu
                  zakonu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač. Obrazložitev glasu.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Glasoval bom za ta zakon in to ne zato, ker bi bil silno dober ali pa,
                  ker bi reševal katerikoli problem, ampak zaradi tega, kar seveda vsi dobro veste
                  ali pa vemo, ker postopki vračanja veleposesti tujcem in nasploh veleposesti
                  potekajo, in če jih ne zaustavimo, če si ne vzamemo nekaj mesecev časa
                     <stage>(morda je tri leta res predolga doba)</stage>, seveda ne moremo
                  strokovno proučiti potrebnih sprememb zakonodaje. Zakon o moratoriju sam po sebi
                  ne rešuje ničesar, pač pa daje predah, ki bo omogočil spremembo tistih členov
                  zakona o denacionalizaciji, ki so take stvari, o katerih smo se tukaj en teden
                  pogovarjali, omogočili. Vi vsi prav tako dobro veste, da ni problem izvajanje tega
                  zakona - so tudi posamični primeri - da je problem zakon sam. Napisan je tako, da
                  se dogaja to, kar je bilo ves ta teden razprav sporno. Zato je seveda potrebno
                  nekaj časa. Potrebno je nekaj časa tudi zato, da se dobi podatke o tem, kdo je od
                  tistih, ki so se razglasili za upravičence, dobil odškodnino. In ti podatki niso
                  samo v Sloveniji, ti podatki so na Dunaju, v Rimu, v Beogradu, v Washinghtonu. In
                  govoriti o tem, da bi morala neka upravna enota dobiti podatke o tem, kdo je že
                  dobil odškodnino ali pa jo je imel možnost dobiti, je seveda sprenevedanje, kajti
                  ne morete neki upravni enoti, recimo, v nekih Ravnah na Koroškem ali pa v
                  kateremkoli drugem slovenskem mestu naložiti take naloge, niti je ne morete
                  naložiti centralni Vladi v Ljubljani, čeprav njej vseeno lažje. Zato je potreben
                  čas. In za pridobitev tega časa je potreben moratorij.</p>
               <p>Potrebno je poudariti, da je moratorij seveda naslovljen samo na točno določene
                  zadeve, ki jih je po številu pravzaprav zelo malo. Gre samo za nekaj
                  veleposestnikov, ki bi utegnili biti upravičenci po zakonu o denacionalizaciji in
                  gre za tistih 1617 primerov pridobljenih državljanstev po 63. členu zakona o
                  denacionalizaciji in gre seveda še za tiste primere <stage>(ki pa ne vemo, koliko
                     jih je po številu)</stage>, ki so bili upravičeni do pridobitve odškodnine, pa
                  jih pač skratka ne moremo identificirati. Veste pa vsi, ki poznate upravni
                  postopek, da je breme dokazov, če to ni posebej napisano, na strani države oziroma
                  upravne enote in da ta seveda ne more pridobiti tega dokaza, če do njega nima
                  dostopa. Od tistih, ki pa se razglašajo za denacionalizacijske upravičence, pa so
                  bili upravičeni do pridobitve v tujini, pa bi seveda bilo težko pričakovati, da
                  bodo sami razglašali, da so bili upravičeni do te odškodnine.</p>
               <p>Za vse te stvari je torej potreben čas in ta čas bo omogočil, upam, ta zakon. Upam
                  tudi, da ga Ustavno sodišče ne bo razveljavilo, kajti treba je vedeti, da so že
                  bile pobude za oceno ustavnosti v zvezi z zakoni, ki so predstavljali moratorij in
                  da jih Ustavno sodišče ni razveljavilo. Če bo tokrat veljalo</p>
               <p>drugače, bo seveda ravnalo tudi v nasprotju s svojo dosedanjo prakso. Je pa povsem
                  mogoče. Čeprav moram reči, da me zelo čudi, da tukaj nekateri poslanci že vnaprej
                  vedo, kako bo reagiralo naše ustavno sodišče. Praksa iz nekaterih primerov
                  delovanja tega sodišča pa pravzaprav nakazuje, da prav ti poslanci morda res že
                  vnaprej vedo, kako bo to Ustavno sodišče reagiralo.</p>
               <p>Vsekakor pa je ta predah, ki ga predstavlja ta zakon, ki seveda zares ni nobeno
                  odlično strokovno delo ali karkoli podobnega, samo predah za popravek izvirnega
                  greha ali pa osnovnih napak, narejenih v zakonu o denacionalizaciji in te napake
                  bi pa lahko bile popravljene že v zelo kratkem času, morda nekaj mesecev. Zato
                  seveda ta moratorij morda niti ne bo potreben za dobo treh let, morda bo potreben
                  samo za nekaj mesecev. Če pa Vlada ne bo pripravila teh sprememb v teh nekaj
                  mesecih, potem pa mislim, da bo zares odgovorna. Za izvajanje takega zakona o
                  denacionalizaciji, kakršen je, pa ta Vlada pač ne more biti odgovorna. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopaču. Obrazložitev glasu. Dajem besedo gospodu Jugu.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Kolegi poslanci, ta zakon bom podprl ne zaradi tega, ker so mi po strankarski
                  disciplini naročili, da ga moram podpreti. Podprl ga bom iz preprostega razloga,
                  ker kolikor me spomin ne vara, se je ta slovenska politika v bližnji preteklosti
                  in daljni preteklosti in tudi danes do te svete slovenske zemlje obnašala nezrelo,
                  neučinkovito in seveda končna posledica je bila tudi izguba oziroma <q>"zataušanje"</q>
                  slovenske zemlje. Danes vsi poslanci govorite in bi za vsako cesto v Sloveniji šli
                  na referendum, ne vem, za to pot, za ono, bi šli na referendum in tako dalje. Če
                  karkoli zahteva odločitev slovenskega človeka, bi morali iti na referendum za to
                  problematiko, o kateri danes razpravljamo. Zaradi tega jaz ne govorim, ta zadeva
                  je pretežka in preveč komplicirana in preveč odgovorna do slovenskega naroda, da
                  bi bile samo stranke tiste, ki bi odločale o tej zadevi v tem parlamentu. V končni
                  fazi naj tudi ljudstvo pove, ali smo za to ali nismo. Jaz bom zakon podprl. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo prisotnost. Se opravičujem. Nisem imel več prijavljenih, sem
                  zaključil. Gospod Omerza in gospod Hvalica, izvolite.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Zakon bom podprl, ker je napreden, ker je osamosvojitveni akt in je državotvorno
                  dejanje. Kajti s tem zakonom zaustavljamo sramotno Demosovo denacionalizacijsko
                  zakonsko zapuščino, ki je dala zakonsko možnost za fevdalizacijo Republike
                  Slovenije in hkrati je ta Demosova zakonska zapuščina omogočala razdeljevanje
                  slovenske zemlje in slovenskih gozdov tujim veleposestnikom.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospo Ivo Hvalica, izvolite. Prosim za mir v dvorani.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Kljub temu, da sem odločno proti vračanju posesti
                  veleposestnikom, ne bom sodeloval pri sprejemanju zakona. Ta zakon je slab. Ne
                  nazadnje smo mu spremenili celo ime, kar se redko zgodi, da v postopku storimo,
                  Kar pomislite, kolikokrat smo to naredili. V tem zakonu je manjkalo nekaj
                  bistvenega, manjkala je ocena Vlade, tisto, kar imamo pri vsakem zakonu. Tu pač
                  nismo imeli. Danes že lahko trdimo, da zavestno nismo dobili informacije Vlade.
                  Nekaj sem se pa naučil teh nekaj dni. Torej nedvoumno sem ugotovil, da sem imel
                  vedno prav, ko sem trdil, da Liberalna demokracija to ni, to je po imenu, ker
                  zagovarja še vedno ZSMS-jeva načela. To striktno, to zelo striktno in jaz
                  pričakujemo tako od LDS-a kot od Združene liste, da se bo odpovedala veleposesti
                  tudi v industriji in v bankah. Upam, da bodo tu ravno tako dosledni. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo obrazložitve dajem gospodu Janezu Podobniku.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Temu zakonu ne bom
                  nasprotoval in se ob glasovanju ne bom opredelil ne za ne proti. Spoštovani kolegi
                  v LDS in Združeni listi, dosegli ste to, kar ste želeli, razbili ste naš
                  parlament. Še enkrat ste nas razdelili. Poglejte, tisti, ki ste podpirali
                  spremembo 68. člena ustave, danes tiste, ki so v srce svojega delovanja, kot
                  Ljudska stranka, dali odnos do zemlje in nespremenljivost ustave, nam sedaj to
                  očitate, da smo za spremembo oziroma, da smo za vračanje zemlje tujcem. Resnično,
                  uspelo vam je, da ste razbili ta parlament. Obžalujem to. Zakaj? Zato, ker sem bil
                  sam v stikih z nekaterimi pomembnimi predstavniki LDS-a in sem izrazil željo, da
                  bi delali skupaj ta zakon. Predlagali smo konstruktivni amandma, ki bi po naši
                  skromni oceni pravno in ustavno korektno rešil ta problem. Bili smo grobo
                  poteptani. Zato seveda ugotavljam, da smo tukaj v celoti zgrešili, se ponovno
                  razdelili in obrnili orožja. Tisti, ki smo do sedaj veljali kot branitelji ustave,
                  smo kar naenkrat tisti, ki smo za vračanje zemlje tujcem. Mi to nismo! Mi to nismo
                  in ponovno obžalujem, da se je to zgodilo. Kot poslanec Slovenske ljudske stranke
                  sem tudi zato šel na volitve pred tremi leti, ker je pisalo v našem programu, da
                  ne bomo pristajali na to, da bi se kakorkoli zemlja vračala tujcem oziroma
                  prodajala tujcem. In še nekaj. V številnih medijih sem zasledil, da stranke
                  slovenske pomladi podpirajo vračanje gozdov tujcem, veleposestnikom, grofom. To ni
                  res! Poglejte amandma, ki ga je predlagal gospod Bučar, ki ni bil sprejet, in
                  poglejte amandma, ki ga je predlagala poslanska skupina Slovenske ljudske stranke,
                  o katerem nismo glasovali. Vsebina tega amandmaja demantira to stališče. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Podobniku. Gospod Poljšak ima obrazložitev glasu.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Najprej je izgledalo, kot da smo malo presegli tisto osnovno diskusijo in da bomo
                  tako nastopali v primeru lastninjenja gozdov in zemljišč in za industrijsko
                  lastnino. In je bil izglasovan recimo amandma Ljudske stranke, ki je širil zadevo.
                  Zakaj je ta stvar morala potem nazaj propasti?! Tisti uskladitveni amandma - ni
                  važno, kdo ga je postavil, pametni ljudje so premislili in so predlagali, s te
                  strani - zakaj je tako? Ker je bila možna drugačna uskladitev. Možno je bilo v
                  tretjem odstavku tega 1. člena prečrtati besede o vrnitvi kmetijskih zemljišč in
                  gozdov in tako naprej, in bi zadeva veljala na široko, prav tako za industrijsko
                  lastnino kot za kmetijska zemljišča. To je nedoslednost! Potem kakšen nastopa
                  tukaj, bi rekel, v imenu, ne vem, LDS, nastopa gospod Jančar in pravi, kako bodimo
                  vsi skupaj pošteni, potem pa pravi tudi recimo gospod Hvalica, kako naj bodo oni
                  potem! Saj ste že pokazali! Pokazali ste, da mislite samo blokado zdaj - jaz ne
                  vem, kakšen pomen ima ta zadeva?! Ta zadeva je premajhna in preozka. In najbrž se
                  izplača, da bi zadevo v bistvu kar prečrtali, in pojutrišnjem - . Dajte, vložite
                  en pameten zakon, ki bo zajel vse skupaj, ki bo res nekaj naredil! Ja, kaj ste
                  naredili?! Ali veste, kaj ste naredili s tem, ko ste predlagali tak uskladitveni
                  amandma?! Vso zadevo ste sesuli nazaj na navadno nasprotje med levico in desnico!
                  Oziroma med tistimi, ki zagovarjajo zemljiške posestnike in med vami, ki očitno
                  zagovarjate pa tiste, ki so zainteresirani za objekte, ki se denacionalizirajo v
                  industriji, stanovanja, bloke in tako naprej. To zadevo ste razvrednotili.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Nace Polajnar ima obrazložitev glasu.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Ne bom se opredeljeval do tega zakona iz zelo preprostega razloga.
                  Vlada je na začetku, ko je ta zakon prišel v parlament, jasno in glasno povedala,
                  da takega zakona ne rabimo. In ker v tej Vladi ima ena stranka večino, tudi vem,
                  da ta Vlada ne bo za razprodajo svete slovenske zemlje! Zato sem prepričan, da
                  takega zakona ne rabimo in vse, kar smo počeli te dni, je to, da smo spuščali
                  meglo in begali slovenske ljudi! Jaz sem tudi proti razprodaji slovenske zemlje
                  tujcem! Sem pa zato, da v tej državi ustavni in pravni red velja. Na način, kot
                  smo delali te dni, vse kaže, da nekateri tega ne želijo. Da skušajo ubirati poti,
                  ki so seveda mimo tega, za kar si vsi, vsaj v besedah, prizadevamo. In še nekaj
                  moram reči. Ta razprava v teh dneh je pokazala, da ni šlo za ta strah, da se bo
                  razprodala slovenska zemlja. Ta razprava je pokazala, da bi nekateri radi ponovno
                  povedali slovenski javnosti, kako kriminalen zakon o denacionalizaciji imamo.
                  Tisti, ki je to hotel povedati, je moral sporočiti, ali bi moral sporočiti ljudem
                  tudi to, da je proti parlamentarni demokraciji. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa gospod podpredsednik. Spoštovane kolegice, kolegi! Pozdravljam to, da
                  se je parlament po nekaj mesecih le spravil k temu, da odloči o zakonu, ki je bil
                  podan v proceduro. In po tej plati se mi zdi to nek izjemno pomemben dosežek.
                  Drugo je vprašanje, zakaj je do tega prišlo. Ali so temu služili argumenti, ki so
                  bili izrečeni v tej dvorani ali se je to zgodilo zaradi pritiska javnega mnenja,
                  ki je opozarjalo na to, da le vse pri vračanju ni tako, kot bi si želeli in kot si
                  tu bolj kot ne enoglasno drug drugemu dopovedujemo.</p>
               <p>Zato bom sprejem tega zakona podprl. Ne verjamem, da kdorkoli v tej dvorani lahko
                  že vnaprej pove, kako se bo odločilo Ustavno sodišče. Če je temu tako, potem je
                  nekaj v našem parlamentarnem sistemu narobe. Ustavno sodišče mora biti izločeno iz
                  procesa sprejemanja odločitev. In če kdo tako vehementno trdi, da ve, kako bodo v
                  Ustavnem sodišču odločili, potem bi mogel povedati, zakaj je temu tako. Vsekakor
                  pa predvidevam, da si ustavni sodniki te vrste luksusa, da bi servisirali nekoga z
                  mnenjem v naprej, ne morejo privoščiti.</p>
               <p>Naslednja stvar, ki je pomemben nastavek te diskusije, je, da celo tisti, ki so
                  vse dni govorili, da zakon ni potreben, so na koncu rekli, da ga bi bilo potrebno
                  razširiti celo čez to, za kar je bil vložen v proceduro. Mogoče imajo prav. Mene
                  to napeljuje k dejstvu, da je parlament dozorel tudi v točki, da se mu ne zdi nič,
                  kar je sam sprejel in nič, kar je sprejel prejšnji parlament toliko sveto, da ne
                  bi bilo podvrženo presoji in eventualnim novim dopolnitvam - v tem primeru zakona
                  o denacionalizaciji. Zakon o privatizaciji je bil brat dvojček tega zakona in je v
                  tem parlamentu doživel lepo število dopolnitev in popravkov. Mogoče velja iz tega,
                  kar je bilo tukaj povedano, narediti tudi kakšen popravek o teh, imenujmo jih
                  delovno divjih lastninjenjih; če si nihče, ko je govoril o denacionalizaciji, ni
                  zamišljal tega tako, kot je kasneje teklo. Za privatizacijo je bilo to mogoče
                  narediti. In tisto, kar bi še rad povedal, je, da se s kolegi iz opozicije v
                  celoti strinjam v tistem delu, ko izražajo svojo nejevoljo in bes, da se pač Vlada
                  noče o nekem tako pomembnem zakonu in dopolnitvah izjasniti. Res je, da ji to ni
                  treba v takem postopku. Res pa je, da je pol Slovenije na nogah cel čas, da je bil
                  parlament polovico leta konstantno pred temi blokadami in so v bistvu, po moji
                  presoji, vse institucije odgovorne za to, da pridejo in postrežejo s pravimi
                  podatki, da se o tem pač lahko odloči.</p>
               <p>Kakorkoli, zakon je morebiti slab in če drugega ne, je vrednost to, da ga damo z
                  dnevnega reda in pričakujem, da če ne bo Vlada, da bodo vsi ti drugi, od gospoda
                  Zagožna, ki je prvi šel obrazložit svoj glas, do naslednjih, podali spremembe
                  zakona o denacionalizaciji v tistih točkah, v katerih so mislili, da je slab.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Školč. Obrazložitev glasu gospod Verzolak. Prosim.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Spoštovani zbor! Menimo, da je lastnina pravna kategorija, ne pa politična. Zato
                  poslanska skupina SND ne bo sodelovala pri odločanju o predlogu zakona. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Verzolak. Gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo, gospod predsedujoči. Spoštovane poslanke in poslanci! Sama bom
                  glasovala za ta zakon. Pa ne zato, ker pomeni začasno zamrznitev poklanjanja
                  slovenske zemlje in gozdov tujcem - v tem trenutku se ne bi želela spraševati, s
                  kakšnimi nameni se je to dogajalo oziroma v smislu kakšnih računov - ampak
                  preprosto zato, ker upam, da <q>"za"</q> za ta zakon pomeni tudi <q>"ne"</q> za dosedanji tajni
                  dogovor med koalicijskimi partnerji za fevdalizacijo slovenskega prostora, za to,
                  da je vsaki od treh koalicijskih partneric dovoljeno v okviru svojega fevda - pa
                  naj se ta fevd imenuje Ministrstvo za notranje zadeve, Ministrstvo za okolje in
                  prostor, Ministrstvo za gospodarstvo ali kakorkoli drugače - delati vse, na način
                  in z metodami, na kakršen se jim zdi. In če to pomeni, da se to ne bo več dogajalo
                  in če je dozorelo spoznanje v koaliciji, da je koalicija koalicija in da je Vlada
                  Vlada, upam, da bo to pripomoglo tudi k temu. Ne nazadnje to kaže tudi navzočnost
                  vseh, ki bomo danes v tem prostoru, če drugega ne, pritisnili tipko navzočnosti.
                  Hvala. Sama bom pa za.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Simšičeva. Gospod Geržina, izvolite. Obrazložitev glasu.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Jaz sem že enkrat govoril danes, da tega zakona
                  ne morem podpreti, vendar moram obrazložiti, zakaj tega zakona ne morem
                  podpreti.</p>
               <p>Tudi zaradi vseh tistih diskvalifikacij, ki so se danes tukaj pojavile ob
                  obrazložitvi glasu za ta zakon proti tistim v tem parlamentu, ki so že pred meseci
                  podpirali zakon o ureditvi državljanstev, pa ga tisti, ki danes očitajo onim
                  izdajalstvo in še podobne zadeve, niso hoteli sprejeti. Zdaj pa kričijo, niste
                  uredili, niste bili za to in še danes ste proti temu! To je licemerstvo! Seveda,
                  saj ta zakon bo samo ponavljan. Ni nič drugega kot samo farbanje volivcev, ker
                  dejansko izgleda, da se pripravljamo, in res bodo predčasne volitve, ker drugače
                  bodo volivci, veste, pozabili na to. Ampak poleg tega so se pa pritaknile še
                  določene cvetke. Namreč, kar takole čez prst bomo še enkrat oziroma boste,
                  izglasovali en revolucionarni zakon o zemljiškem maksimumu 200 hektarjev! Kar
                  tako, mimogrede! Niti enemu recimo ni bilo vrnjeno. Kaj ste, kje, ali je kakšen
                  dokaz, da je komu bilo kaj vrnjeno?! Še namena ni bilo! Ampak govorite, šenkujete,
                  podarjate zemljo, nekateri pravite, podarjate državljanstva! Jaz pa pravim, in
                  imam dokaz, da je ena vodilna stranka ponujala državljanstvo enemu od teh
                  takoimenovanih grofov zato, da bi vlagal v turizem in tako naprej, in da je
                  minister, ki je v naši stranki SKD, to preprečil. To si oglejte! Tam dokumenti
                  obstajajo. Vsi tisti, ki govorite o raznem šenkovanju, podarjanju in tako naprej.
                  Pravite, ne razumem. Res tega zakona ne razumem drugače, kot čisto predvolilno
                  meglo. Zakaj? Zaradi tega! Ne razumem pa predvsem LDS-a, ki se je spustil v to, da
                  bo s to blokado postopka denacionalizacije, ki je tudi del, kot je že predsednik
                  parlamenta rekel, tudi del lastninjenja, in s tem ureditve slovenskega
                  gospodarstva, da boste to zablokirali, to se</p>
               <p>pravi, da ste proti temu! Ste proti temu, da se uredi slovensko gospodarstvo,
                  slovenska ekonomija in da pač gre, iz rok v usta, tako še najmanj tri leta, ker je
                  tale blokada za tri leta predvidena. Ampak ne neposredno! Saj ne neposredno!
                  Vendarle ta postopek je zdajle izpeljan. Ta postopek je zdaj izpeljan za gozdove,
                  naprej bo izpeljan še za kaj drugega, saj predlogi so že bili, in tako naprej, in
                  tako naprej. Se pravi, še revizija, pa še to in ono. In dobro. Vi ste si to
                  zadali, to izpeljite. Nam očitate in kričite nekateri, da bodo že povedali
                  volivci, kaj in kako. Normalno! Jaz predlagam, da predlagate predčasne volitve in
                  to v čim krajšem času, da se ta zadeva razčisti in uredi in da gremo tiste
                  probleme, zaradi katerih smo tudi tu v parlamentu bili izvoljeni od ljudi, da jih
                  uredimo in da ta država začne normalno delovati kot demokratična država. Poglejte,
                  tega pa si ne dovolim v imenu volivcev, ki jih zastopam, da nekdo reče, da so
                  stranke same sebi namen v tej državi in da pač ljudstvo bodo vodili, tako kot
                  včasih, nekateri nadstrankarski komisarji. Jaz menim, da je to definitivno mimo,
                  da tega ne potrebujemo in če reče to predstavnik iz LDS, potem malo čudno
                  pogledam, kakšna liberalna misel je to. In kot pravim, pri tej vaši zadevi ne bom
                  sodeloval. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotavljamo prisotnost. Proceduralno gospod Černelič, izvolite.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa. Ne proceduralno, obrazložitev glasu. Spoštovani, ko neka zadeva
                  gravitira k absurdu, jo poskušaš pač preprečiti, poskušaš narediti nekaj, da do
                  končnega absurda ne pride, če pa se vendar ne da, je pa potrebno dopustiti, da ta
                  absurd nastane in seveda jaz vam ne bom onemogočal tega.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu ima gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje, gospod predsedujoči. Zakon, ki je pred nami, je nemogoče ne
                  podpreti. Če pa je ta zakon dober ali je slab, je pa vprašanje in možnost popravka
                  v vsakem času. Predvsem je v tem zakonu tista prva alinea, ki uvaja nov zemljiški
                  maksimum, čeprav so, mimogrede povedano, o njem govorili tisti, ki so proti temu
                  glasovali, proti predlogu, katerega so poskušali samostojni poslanci s svojim
                  amandmajem vreči ven in enostavno urediti zakon, da ne bi bil problematičen.
                  Osebno se mi poraja ob obstanku te alinee enostavno sum, da je to nastavljeno za
                  druge pristojne organe, edini organ, ki je, je Ustavno sodišče in da bo s tem
                  Ustavno sodišče, s to alineo in pa z mnogimi nekaterimi sicer dobronamernimi
                  govorci, postavljeno pred zid in bo moralo odločati o tem zakonu tako ali drugače
                  in bo vnaprej obsojeno na nepravilno odločitev ali pa na nenacionalno
                  odločitev.</p>
               <p>Ta zakon pomeni ravno pri tej alinei še drugo možnost, možnost res, da bo na
                  katerikoli stopnji padel in da bomo o tem razpravo ponovno še enkrat doživljali,
                  kompletno politično kampanjo posameznih strank še enkrat doživljali. In se danes
                  sprašujem tukaj, kljub temu, da je zakon nujno potreben, da se slovenska
                  zakonodaja enostavno prilagaja neki evropski zakonodaji na čuden način in je treba
                  preprečiti to lastninjenje tujcev, je pa več ali manj očitno igra. Je to ali ni to
                  bomo videli komaj čez nekaj mesecev.</p>
               <p>Zakon bom seveda podprl, ker je nemogoče ga ne podpreti, kadar gre za slovenske
                  interese in slovensko zemljo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopšetu, obrazložitev glasu gospod Pučnik, izvolite.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovane kolegice in kolegi. Pri sprejemanju tega zakona seveda ne bom, ne morem
                  sodelovati. Ves postopek pri teh zadnjih dnevih je pokazal skrajno neresnost. To
                  se kaže tako v novi vladajoči koaliciji, kakor tudi v odnosu Vlade do sprejemanja
                  tega zakona. Zavrnjeni so bili predlogi, ki so najbolj smiselni, ko je šlo samo za
                  vprašanje informacij, ker so pač tukaj nekateri kolegi nastopali kot dobro
                  informirani, nekako mahali s svojimi papirji, niso jih pa dali na mizo svojim
                  kolegom. Že vedo, zakaj. Torej o vsej tej zadevi je skoraj težko resno na
                  zaključku te debate kaj resnega povedati, zato uporabim in zlorabim to priložnost,
                  da čestitam h kuhanju tega predvolilnega golaža. Ne vem, kdo je pravi kuhar v
                  ozadju, kdo je recept napisal. Samo spoštovani poslanci s tega neokomunističnega
                  dela: Slovenija ni Rusija, zapomnite si; nikoli ni bila in nikoli ne bo. Vi si
                  lahko prizadevate še tako, tega uspeha ne boste imeli. Ta zakon pa seveda
                  sprejmite, vedite pa eno. S tem niste rešili</p>
               <p>nobenega problema. Jaz sem prepričan, da vi sami to dobro veste. Vi ste se
                  problemom izognili in zaradi tega je tudi logično, da Vlada ni hotela sodelovati.
                  Na to malo pomislite in upoštevajte, da drugi nismo toliko neumni, da te igre ne
                  bi razumeli. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rudi Moge, obrazložitev glasu. Prosim za mir v dvorani.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! Glasoval bom za ta zakon.
                  Pri tem me vodi besedilo starega latinskega reka: <q>"Ignosco sepe alteri non
                  quantibi"</q> - pogosto odpuščaj drugim, nikoli pa sebi. In sebi si ne bi odpustil, če
                  ne bi zdaj za ta zakon glasoval, zato bom za.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Pred glasovanjem bi vas rad opozoril, da ker smo spremenili naslov,
                  bomo spremenili tudi kratico, ko bo zakon objavljen v Uradnem listu. Zdaj pa
                  prosim, da ugotovimo prisotnost v dvorani. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo zakon o začasnem delnem zadržanju vračanja premoženja
                  sprejeli.</p>
               <p>Imamo še tri dodatne sklepe. Prosim še za malo pozornosti. Sklepe imate v predlogu
                  pregledov amandmajev. Želi kdo o predlogu sklepov besedo?</p>
               <p>Najprej dajem na glasovanje dodatni sklep pod točko 1; predlagatelj je poslanska
                  skupina Združene liste socialnih demokratov. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo predlog sklepa sprejeli.</p>
               <p>Imamo predlog sklepa pod točko 2; predlagatelji so tri poslanske skupine: LDS,
                  ZLSD in SNS. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo predlog sklepa sprejeli.</p>
               <p>In imamo še predlog sklepa<gap n="..."/> Pod točko 3 je sklep brezpredmeten. S tem
                  zaključujem to točko<gap n="..."/></p>
               <p>Izvolite gospod Ivo Hvalica. To točko pa zaključujem. Izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Ni še kratice, kratice zakona še ni, predsedujoči. Ne, je potrebno
                  spremeniti. <stage>(Jožica Velišček: Je spremenjena. Izvolite čistopis
                     zakona...)</stage> Ne, ker sem hotel predlagati, da bi se kratica zakona
                  imenovala LDS, ZL, SNS. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Imenuje se drugače. S tem zaključujem tudi današnji del zasedanja.</p>
            </sp>
            <stage type="time">(SEJA JE BILA PREKINJENA 19. DECEMBRA 1995 OB 17.05 URI IN</stage>
         </div>
      </body>
   </text>
</TEI>