<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-34-1995-09-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">2F8EF2721E4BFAE0C1257832004838F1</idno>
               <idno type="URI">2F8EF2721E4BFAE0C1257832004838F1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-34-1995-09-27.DZ" n="34">
               <name>Redna</name>
               <date when="1995-09-27"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-34-1995-09-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 27. SEPTEMBRA 1995 OB 10.11 URI.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 34. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: dr. Bojan Korošec, mag. Marjan Šetinc, dr. Janez Podobnik,
                  dr. Peter Tancig, Miroslav Mozetič, Vladimir Topler, dr. Mateja Kožuh-Novak, dr.
                  France Bučar, Borut Pahor, Jana Primožič, Lojze Peterle, dr. Lev Kreft za
                  popoldanski del seje, Sašo Lap in gospod Ignac Polajnar za prvih 15 minut seje,
                  skratka gre za kratko zamudo. Prosim vas, da ugotovimo sklepčnost! <stage>(61
                     prisotnih.)</stage></p>
               <p>Ugotavljam, da je Državni zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam!</p>
               <p>Današnje nadaljevanje 34. seje Državnega zbora bomo pričeli z obravnavo prekinjene
                  11. točke dnevnega reda - predloga zakona o spremembah in dopolnitvah zakona o
                  Agenciji Republike Slovenije za plačilni promet, nadziranje in informiranje, in
                  sicer tretjo obravnavo znotraj hitrega postopka. 28. in eventualno 33. točko
                  dnevnega reda bomo obravnavali kasneje in ne po vrstnem redu, ker je predstavnik
                  predlagatelja odsoten. Torej predlagam, da po 11. točki gremo na 29. točko
                  dnevnega reda - zakon o lastninskem preoblikovanju igralnic in nato po dnevnem
                  redu dalje. In dajem ta predlog na glasovanje. To je predlog, da po 11. točki
                  dnevnega reda preidemo na 29. točko dnevnega reda, k 28. pa se bomo vrnili, ko bo
                  predlagatelj prisoten, kar eventualno velja tudi za 33. točko. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je ta proceduralni predlog sprejet.</p>
               <p>In prehajam na <title>11. TOČKO DNEVNEGA REDA - NA OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O AGENCIJI REPUBLIKE SLOVENIJE ZA PLAČILNI
                     PROMET, NADZIRANJE IN INFORMIRANJE</title> - hitri postopek.</p>
               <p>Smo pri tretji obravnavi. V tem pregledu smo prejeli pregled amandmajev k tretji
                  obravnavi in dodatno poročilo, in sicer drugo dodatno poročilo. To se pravi, da
                  imamo sedaj vse tiste pogoje za odločanje, ki so bili potrebni. Opozarjam vas, da
                  v pregledu amandmajev manjka naknadno vloženi amandma na amandma Vlade pod točko
                  ena. Ta amandma je vložila poslanska skupina Slovenske ljudske stranke. Zato bomo
                  seveda s tem amandmajem na amandma tudi začeli obravnavo in glasovanje.</p>
               <p>Prehajam torej k obravnavi in glasovanju o amandmajih, vloženih v tretji
                  obravnavi. Najprej amandma na amandma, ki ga nimate v pregledu. To je amandma k 3.
                  členu predloga zakona, nanaša pa se na amandma Vlade, ki ga imate v pregledu pod
                  točko 1. Ta amandma na amandma Vlade pod točko ena, ki ga je vložila poslanska
                  skupina Slovenske ljudske stanke, se glasi <stage>(dobili pa ste ga v pisni obliki
                     razdeljenega posebej)</stage>: V drugem stavku prvega amandmaja Vlade Republike
                  Slovenije k 3. členu se črta besedilo <q>"pa je ugotovljeno"</q> in se nadomesti z novim
                  besedilom, pa <q>"obstaja sum"</q>. Ta amandma se nanaša na amandma pod točko 1, ki se
                  glasi: V 1.a členu se v tretjem odstavku prvi stavek nadomesti z novima stavkoma,
                  ki se glasita: <q>"Agencija za revidiranje opravlja postopke revizije po 49. oziroma
                  49.a členu zakona o lastninskem preoblikovanju podjetij do vpisa v sodni register
                  v okviru pooblastil ter po postopkih, določenih z zakoni, ki urejajo lastninsko
                  preoblikovanje podjetij oziroma privatizacijo pravnih oseb in na njihovi podlagi
                  izdanih predpisih. Agencija za revidiranje opravlja postopke revizije po 49.
                  oziroma 49.a členu zakona o lastninskem preoblikovanju podjetij tudi v podjetjih,
                  v katerih je bil opravljen postopek revizije po 49. oziroma 49.a členu zakona o
                  lastninskem preoblikovanju podjetij, pa je ugotovljeno - to je ta točka, na katero
                  se nanaša prej prebrani amandma na amandma - da je v teh podjetjih po 31.12.1992
                  pa do vpisa v sodni register prišlo do zmanjšanja družbenega kapitala oziroma
                  premoženja podjetja večje vrednosti zaradi pravnih poslov in drugih pravnih
                  dejanj, navedenih v 48. in 48.a členu zakona o lastninskem preoblikovanju
                  podjetij."</q> Predlagatelj je Vlada Republike Slovenije. Odbor amandma podpira. In
                  dajem amandma na amandma poslanske skupine Slovenske ljudske stranke in pa ta
                  amandma Vlade skupno v obravnavo. Želi kdo besedo? Prosim, izvolite. Gospa Metka
                  Karner-Lukač.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe in gospodje! Razpravljala bom o amandmaju Vlade Republike
                  Slovenije k 3. členu. Namreč, ta amandma je Vlada Republike Slovenije predložila
                  kot popravek na amandma, ki ga je vložila naša stranka oziroma naša poslanska
                  skupina. Vlada pravi, da je njen amandma preciznejši. S tem se strinjam in v
                  poslanski skupini prav tako, vendar pa je Vlada pri tem napravila precejšen
                  <q>"kiks"</q>, mislim, da ne namerno. Predstavnika Vlade smo tudi obvestili in seznanili
                  s tem in je tudi sam ugotovil, da bi bil amandma, takšen, kot ga je Vlada
                  predložila, neizvedljiv.</p>
               <p>Za kaj namreč gre? Gre za to, da bi imela agencija za revidiranje možnost
                  opravljati revizijo po določilih zakona o lastninskem preoblikovanju podjetij tudi
                  za poslovna leta 1993, 1994 in 1995, torej do vpisa v sodni register, vendar samo
                  v primeru, če je bilo ugotovljeno, da je po 31.12.1992 nastopilo oškodovanje
                  družbenega premoženja. Ker pa agencija doslej teh pristojnosti ni imela, da bi te
                  revizije opravila, torej v nobenem podjetju ni moglo biti ugotovljeno in lahko
                  obstoja le sum, da je do oškodovanja prišlo.Ko sem se pogovarjala s predstavnikom
                  Vlade, kot sem že rekla, je tudi sam menil, da je to utemeljeno in mi je rekel,
                  verjetno pa tudi poslancem Državnega zbora in koalicijskim poslancem, da tudi tako
                  dikcijo amandmaja Vlada podpira. Torej, če bo izglasovan ta amandma, potem umikamo
                  naš amandma k istemu členu, ker je ta boljši. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Tu gre za vaš amandma pod 2. točko. Ta je umaknjen. Naslednji pod 3.
                  točko pa ne. Želi še kdo besedo? Prosim, gospod Baškovič, izvolite.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Rad bi samo opozoril na nekaj, kar je lahko redakcijskega značaja,
                  lahko pa je tudi sistemsko pomembno. Namreč, resnično je, da je v tem amandmaju na
                  amandma,namreč problem, ki se s tem pojavlja, je aktualen. Namreč to, da je v tem
                  vladnem amandmaju, mora biti ugotovljeno, da je prišlo do te škode, gotovo je, da
                  ta pojem <q>"ugotovljeno"</q> ni adekvaten, ker predpostavlja, da je nekaj že bilo
                  opravljeno itd. Ta pojem <q>"ugotovljeno"</q> ni dober.</p>
               <p>Prav tako pa tudi ta rešitev, ki jo ponuja amandma na amandma, zopet ni dober.
                  Namreč, gre za dve skrajnosti. Morali pa bi slediti sistemski ureditvi, ki ureja
                  te revizije. V prvem delu tega 1.a člena govorimo tako, da Agencija opravlja
                  revizije po tem in tem členu zakona o lastninskem preoblikovanju podjetij, v
                  okviru pooblastil ter po postopkih, določenih z zakoni, ki urejajo lastninsko
                  preoblikovanje itd. To se pravi, da predpostavlja ureditev, ki je tu in kjer imamo
                  že pooblastila za revizijo dana; in pogoje.</p>
               <p>To opozarjam zato, ker v tem drugem delu je ta pogoj postavljen drugače kot v
                  sistemu. V sistemu  ves čas stoji, lahko preberete vse te zakone, ki se na to
                  nanašajo, da če obstaja utemeljen sum, se pravi tisti, ki predlaga revizijo, mora
                  utemeljiti ta sum, mora imeti neke podatke, neke razloge, ne samo domneva o nekem
                  sumu, ki je čisto neopredeljena. In bi morali po mojem, tukaj pa obstaja sum, reči
                  pa obstaja utemeljen sum tako, da je v kompoziciji vseh pooblastil, ki jih ima ta
                  agencija in v kompoziciji vseh predpisov, kjer ta pojem uporabljajo. Na to
                  opozarjam, da bi bilo potrebno reči, da obstoja utemeljen sum. Drugače imamo čisto
                  neko drugo situacijo, ki ni skladna in tudi ni funkcionalna in odstopa od prvega
                  dela tega amandmaja. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja prosim. Gospod Miran Potrč. Izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Podpiram ta amandma in mislim, da so ugotovitve, ki jih je gospa
                  Lukačeva povedala, tudi zelo korektne. Če bi tekst ostal takšen, kot ga je Vlada
                  predlagala, bi to praktično pomenilo, da se oškodovanje po 31. decembru ne da
                  ugotoviti, ker bi bilo potrebno najprej ugotoviti, potem bi pa imel pravico.
                  Ugotovitev pa ni možna. In mislim, da je absolutno korekten ta amandma, zato ga
                  podpiram, bi pa, da ne bi bilo sistemskih razlik, res svetoval predlagatelju, ker
                  to lahko naredi, da predlaga dopolnitev in napiše zraven, da gre za utemeljen sum.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Metka Karner-Lukač. Izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Hvala za opozorilo. Glede na to, da bo sistemu zadovoljeno, dopolnjujem amandma
                  poslanske skupine z besedo <q>"utemeljen sum"</q>. Ali je to dovolj?</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Če lahko pisno oddate tako, da imamo dokumentacijo. To je lahko prav na tem vašem
                  amandmaju samo dopisano zraven, ker moramo imeti v dokumentaciji, sicer pa menim,
                  da smo s tem dobili spremembo amandmaja, to se pravi, da se nadomesti, besedilo pa
                  je ugotovljeno z novim besedilom <q>"pa obstaja utemeljen sum"</q>.</p>
               <p>Želi še kdo besedo? Ugotavljam, da ne in prehajam h glasovanju.</p>
               <p>Na glasovanje dajem najprej amandma na amandma poslanske skupine slovenske ljudske
                  stranke. Prosim, da ugotovimo sklepčnost, v formulaciji seveda, ki je bila na
                  koncu popravljena. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma na amandma sprejeli.</p>
               <p>In dajem na glasovanje še amandma Vlade, ki smo ga s tem amandmajem spremenili.
                  Ugotovimo sklepčnost! <stage>(44 prisotnih.)</stage> Ponovno vas prosim, da
                  ugotovimo sklepčnost. Dobro smo začeli. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo s tem ta amandma sprejeli.</p>
               <p>Naslednji. Pod točko 2 je bil umaknjen, zato dajem v obravnavo amandma na drugi
                  strani pod točko tri. K novemu 1.a členu se doda nov peti odstavek, ki se glasi:
                  "Agencija za revidiranje opravlja tudi revidiranje, izvrševanja javnih pooblastil
                  Agencije Republike Slovenije za prestrukturiranje in privatizacijo pri izdajanju
                  listin po zakonu o lastninskem preoblikovanju v postopkih izdajanja soglasij k
                  programu lastninskega preoblikovanja podjetij po 19. in 20. členu zakona o
                  lastninskem preoblikovanju podjetij in ugotavlja zakonitost in pravilnost
                  izkazovanja vrednosti družbenega kapitala, na podlagi katerega je Agencija za
                  prestrukturiranje in privatizacijo pravni osebi dovolila lastninsko
                  preoblikovanje. Predlagatelj je gospod dr. Franc Zagožen. Odbor in Vlada amandmaja
                  ne podpirata.</p>
               <p>Želi kdo besedo? Gospa Metka Karner-Lukač. Izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! Ta predlagani amandma, ki ga je naša stranka dala k 1.a členu, ne
                  pomeni nič drugega, kot da uvaja nadzor nevtralne inštitucije nad delom Agencije
                  za privatizacijo, ki pripada izvršni oblasti. Mislimo, da, mislim, da je namen
                  tega amandmana vsakemu jasen in namen tega amandmana je jasen tudi Vladi. Vlada je
                  sicer predlagala drugačen amandma vendar približno z enako vsebino. Pripela ga je
                  k 14. členu, kar me pravzaprav ne zanima. Pomembno je, da bi ta vsebina bila
                  zajeta. In kaj je Vlada v tem svojem amandmaju, ki ga je vložila namesto našega,
                  kajti našega je zavrnila, predlagala. Nedvomno je ugotovila, da je ta nadzor nad
                  delom Agencije za privatizacijo potreben in predlagala, da naj Državni zbor
                  imenuje inštitucijo, ki bo to revidiranje opravljala. Pri tem imam velike
                  pomisleke, kajti mislim, da Državni zbor ne more imenovati neko institucijo
                  oziroma izbrati institucijo, ker mislim, da ne bo dajal javnega razpisa, na
                  katerega se bodo javljale vse institucije, ki izpolnjujejo te pogoje, da bi moral
                  to določiti zakon. Zato menim, da je ta amandma, ki ga je Vlada vložila namesto
                  našega, še mnogo bolj neprimeren, ali pa je morda želel doseči to, da krši nekaj
                  časa, da Državni zbor ne bi imenoval nadzorne institucije, ki bi nadzor nad
                  Agencijo za privatizacijo vršila. Ampak za nas je bistveno nekaj. Bistveno je
                  priznanje Vlade, da je ta nadzor potreben.</p>
               <p>Povedala bom še nekaj. Hkrati ta vladna komisija, ki je bila imenovana, tega
                  nadzora ne more opravljati, saj to vendar sami veste.</p>
               <p>Potem pa k drugi stvari. Torej, Vlada je imela dober namen in je to našo namero
                  smatrala kot pravilno in vložila svoj amandma. Potem pa se zgodi nekaj drugega.
                  Notri poseže naš sekretariat s strokovnjaki sekretariata in pravijo, da to, kar je
                  predlagala Vlada, ni mogoče umestiti v sistem, kajti pojem revizija je rezerviran
                  za finančno materialno poslovanje in da to nekako ne gre. Vendar pa mislim, da
                  tudi strokovnjaki v našem Sekretariatu za zakonodajo imajo toliko pravnega znanja
                  in da če hočejo svoje delo opravljati korektno in tudi če hočejo pomagati temu
                  Državnemu zboru, da sprejme ustrezno zakonodajo, bi morali znati tudi svetovati,
                  če so razumeli namen tega amandmaja. Torej, mi nismo prejeli nikakršnega predloga
                  od strokovne službe, kako naj oblikujemo revidiranje nad javnimi pooblastili. Kako
                  oblikovati? Vendar je naš namen, torej poslanske skupine in pa Vlade jasen.
                  Potreben je nadzor nad Agencijo in ne najdemo načina, ampak to zaradi pravne
                  terminologije, kako to narediti.</p>
               <p>Kljub temu predlagam in smo prepričani v naši stranki, da je naš amandma veliko
                  boljši kot amandma Vlade, ker bi dal Agenciji za revidiranje možnost kot neodvisni
                  instituciji, da kontrolira tudi delo Agencije za privatizacijo in
                  prestrukturiranje. Vsekakor bomo ta amandma podprli in menimo, da je to ključni
                  amandma, ker če ustanavljamo novo Agencijo za revidiranje, potem ji dajmo čimveč
                  pooblastil, da bo lahko čimbolj natančno in čimbolj uspešno vršila nadzor nad
                  celotnim lastninskim preoblikovanjem tudi nad to izvršilno vejo oblasti, torej
                  kamor sodi Agencija za prestrukturiranje in privatizacijo. V naši poslanski
                  skupini bomo to podprli. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Baškovič, izvolite.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Oprostite, ker se spet oglašam, ampak bil sem nekako pozvan, da vendar
                  pojasnim stališče našega sekretariata in njegovo vlogo pri tovrstnih
                  predlogih.</p>
               <p>Kdor je natančno prebral naše dodatno mnenje, je videl, kje so problemi in kako
                  jih vidimo. Ne moremo pa zlasti v hitrih postopkih, ki se vrstijo en za drugim in
                  tekom normalnega odvijanja sej in treh nivojih zapletenega delovanja nas in vseh
                  vas  in poslancev še razmišljati in sami predlagati neko materialno rešitev, ki
                  naj bi odgovarjala neki ideji. Tu je treba malo več časa, koordinacije,
                  potrpežljivosti in sodelovanja itd. in sami predlagati neko materialno rešite, ki
                  naj bi neki ideji odgovarjala. To je treba malo več časa, koordinacije in
                  potrpežljivosti in sodelovanja in tako naprej. Mi smo, kolikor smo uspeli na
                  hitro, ob tem dodatnem mnenju oceniti amandma Vlade, ki zadeva to tematiko,
                  posredno seveda pa to velja tudi za amandma  Slovenske ljudske stranke. Ker
                  materialno gre pa vendarle za enake probleme. Namreč pojavlja se nekaj, kar v
                  sistemu ne obstoja, kar je neskladno z razmerji znotraj organov izvršne,
                  zakonodajne, katerekoli oblasti in vprašanjem nadzora nad nadzorniki pravnih
                  sredstev in tako naprej. Prvi problem, ki je tukaj, ki smo ga razložili, je to,
                  namreč, to se predlaga, da Agencija za revidiranje opravlja revidiranje
                  izvrševanja javnih pooblastil agencije, tiste druge, in tako naprej, pri izdajanju
                  listin in ugotavlja zakonitost in tako naprej, ne da bi bilo potem izpeljano, kaj
                  pa to pomeni. Kaj pomeni ta rezultat tega pregleda, kaj pomeni suspenzijo ne vem
                  česa in tako naprej? To po eni strani ne ustreza pojmu, kaj je revidiranje v tem
                  celem zakonu, v kontestu te funkcije agencije po tem zakonu in po vseh zakonih, ki
                  urejajo revizijo in revidiranje. To je vendarle revidiranje finančno materialnega
                  poslovanja, poslov in tako naprej, ki imajo ta učinek in je ves čas ta pomen v
                  naši zakonodaji in izpeljavi v tem smislu čist. Temu seveda taka dikcija in ta
                  namen ne more ustrezati. Če pa gre za nadzor izvrševanja javnih pooblastil in
                  revidiranje samo kot pojem neustrezno uporabljen, se pojavi pa drugi problem, kdo
                  pa potem lahko nadzira še izvrševanje javnih pooblastil in na kakšen način. Mi
                  imamo to v sistemu urejeno tako, da če so javna pooblastila dana neki organizaciji
                  izven uprave, izven organov, ki imajo po sistemu pooblastila, je potem seveda za
                  nadzor normalno odgovoren upravni organ, v katerega področje spada delovanje neke
                  organizacije, ki opravlja taka javna pooblastila, dana po zakonu. To ni treba
                  urejati. To obstoja. Če se hoče pa revizija v tem pravnem smislu, ki jo poznamo na
                  drugi strani, revizija opravljanja javnih pooblastil, upravnih postopkov, je pa
                  druga linija. Je pa to revizija, kot izredno pravno sredstvo, ki ga na tem
                  področju ne poznamo. Če bi ga hoteli uvesti, bi bila seveda sistemska debata v
                  zakonu tudi o sodiščih. Ne vem, kje bi to prišlo še vse v poštev, da se to pogleda
                  in uredi, ker imamo revizijo kot izredno pravno sredstvo v civilnih postopkih, kot
                  veste, pa še kje. Lahko bi ga tudi v kakšen drug postopek spravili, ampak to
                  pomeni, revizija konkretne upravne odločbe, ali pa konkretne sodne odločbe za
                  konkretno situacijo, ne pa revidiranje dela neke institucije v celoti, ali pa
                  kakršne koli. Vezana je revizija v tem pravnem smislu samo na konkreten pravni
                  akt, ali pa sodno odločbo, ki je prešla že vse poti normalnega poslovanja in so
                  bila izčrpana tudi vsa druga redna pravna sredstva, ki jih poznamo, to so pa
                  pritožbe, potem instančne in tako naprej, kakršne pač so in bi bila revizija na
                  vrh vsega tega še poseben postopek v okviru sodne kontrole uprave. To bi bilo
                  potrebno posebej izdelati, proučiti, videti do kod to gre. Za ta primer pa to ne
                  gre, ker ni namen izpodbijanja pravnomočnih odločb za ta in ta subjekt, ki je šel
                  skozi vse faze do upravnega spora ali pa računskega spora, ne vem kakšnega, na
                  vrhovnem sodišču, ampak je stvar usmerjena drugam.</p>
               <p>Na to smo mi opozorili, na te dileme, ki so, jih ne moremo zamolčati, bi bili
                  nekorektni, če bi molčali, pa naj bo to Vlada ali pa amandma poslancem, mi moramo
                  to povedati. In če bi izdelali seveda takšne postopke, tako izredno pravno
                  sredstvo za konkretni primer, moramo potem tudi vse konsekvence, roke, kdo lahko
                  daje in tako naprej, kdo je legitimiran, kakšen je položaj prizadetih organizacij
                  itd<gap n=".."/> To so vse stvari, ki se jih v tem hitrem postopku z enim stavkom ne da tako
                  po domače narediti. Na to smo opozorili in več kot toliko ne morem povedati. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite. Gospod Janez Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Glede pravnih zapletov, ki jih povzroča ta amandma, je govoril gospod
                  Baškovič. Jaz bi pa rad povedal nekaj glede vsebinskih zapletov. Namreč, če se
                  spomnite izredne seje Državnega zbora in predloga sklepa, ki ga je takrat
                  predlagala Ljudska stranka, je imel podoben namen, vendar naj povem da - zadnje
                  dneve sem precej ur preživel v razgovorih z vodstvom Agencije za plačilni promet,
                  nadziranje in informiranje oziroma z njihovimi strokovnjaki - in kolikor sem
                  razumel, so oni raztolmačili, da predlog sklepa ljudske stranke ni imel namena
                  revidiranja javnih pooblastil tako, kot v tem amandmaju piše, ampak samo pregled
                  morebitnih oškodovanj družbenega premoženja v času med odobritvijo programa
                  lastninskega preoblikovanja, ki se nanaša na datum 1.1.1993 in vpisom v register.
                  Tudi v tem času je morda prišlo do oškodovanja in seveda revizorji oziroma skupna
                  ugotovitev teh ljudi, torej vodstva Agencije za plačilni promet, nadziranje in
                  informiranje in pa mene, je bila, da je pravzaprav tisti, ki naj opravlja ta
                  pregled morebitnega oškodovanja pa revizor, ki revidira prvi zaključni račun
                  podjetja, ki posluje po novo in mora seveda pogledati tudi, kaj se je dogajalo
                  pred začetnim, torej otvoritvenim stanjem.</p>
               <p>To gre seveda za čisto običajen pregled finančno-računovodskega poslovanja, ne pa
                  za revizijo izvajanja javnih pooblastil neke inštitucije. In tak pregled je seveda
                  v interesu novih lastnikov. Kar se države tiče, je posredno seveda to tudi njen
                  interes in to je zaradi tega, ker ima kapitalski sklad pokojninskega sklada in pa
                  odškodninski sklad v večini podjetij tudi svoj delež, medtem ko pa seveda primarni
                  interes ali pa ravno toliko velik kot za državo, je pa tudi za privatne lastnike.
                  Če bi torej mi uvajali tovrstno revizijo kot na nek način obvezno, bi seveda na ta
                  način povzročali dve stvari. Prvič, da se novim privatnim lastnikom iz državnega
                  denarja plačuje nekaj, kar lahko seveda njim koristi, lahko pa je brez učinka.
                  Drugič. Pripeljalo bi do tega, da se naredi nek akt ali pa nek ukrep, ki je morda
                  potreben v posameznih primerih, obvezen za vse primere in na ta način bi tudi po
                  mojem izničili učinkovitost tovrstnih pregledov pri primerih, kjer bi pa seveda
                  bili potrebni.</p>
               <p>Kakorkoli že, je pa potrebno reči tudi to, s čimer se strinja vodstvo sedanje
                  Agencije za plačilni promet, nadziranje in informiranje, da oni za opravljanje
                  revizije javnih pooblastil, kot jih predvideva ta amandma, v katerem je sedaj
                  govora, niso usposobljeni. To sami odkrito povedo. Kajti to je druga vrsta dela,
                  kot delo, ki ga sicer opravljajo pri reviziji lastninskega preoblikovanja
                  podjetij. Po drugi strani je treba reči tudi to, da ta hip v Sloveniji ni
                  institucije, ki bi že bila usposobljena za kaj takega. Lahko se vzpostavi neko
                  institucijo, ki se bo v nekem času pač zato usposobila. Še najbolj usposobljeni za
                  to bi bili revizorji in njihova strokovna institucija, to je Institut za revizijo,
                  ki so tudi neodvisni. Vendar je pri njih problem operativnost, kajti oni so, ali
                  pa te njihove strokovne skupine so neprofesionalne in je težko nalagati neki taki
                  instituciji nekaj, kar mora obvezno po zakonu početi.</p>
               <p>Kakorkoli že, želim poudariti, da ta amandma, tak kot je, bi povzročil vrsto
                  pravnih zapletov, na katere je opozoril gospod Baškovič, drugič pa verjetno še
                  zelo dolgo ali morda nikoli ne bi dajal učinkov, kot jih predlagatelji amandmaja
                  želijo. Bil bi tudi vsebinsko neoperativen. Zato po moje ne ostane nič drugega kot
                  to, da tisto, kar je resnično lahko problem, in to je morebitno oškodovanje
                  družbenega premoženja v času med 1.1.1993 in datumom vpisa v sodni register,
                  skratka, da na morebitno oškodovanje  tega premoženja gledajo revizorji zaključnih
                  računov po prvem letu poslovanja privatiziranih podjetij in to še na podlagi
                  posebne spodbude novih lastnikov, kjer je solastnik tudi posredno država. To bi
                  pomenilo, da bi namesto tega amandmaja bilo mnogo bolj učinkovito zavezati vodstvo
                  odškodninskega sklada, vodstvo kapitalskega in pokojninskega sklada in vodstvo
                  razvojnega sklada, da ne pozabi revizorjem prvih zaključnih računov naročiti, da
                  pregledajo tudi stanje pred vpisom v sodni register. Vendar to je stvar, ki jo
                  nima smisla pisati v zakon. To so navsezadnje poslovne odločitve novih lastnikov.
                  Kakorkoli že, menim, da ta amandma tudi vsebinsko poleg vseh pravnih zapletov, ki
                  bi jih povzročil, ni primeren in ne bi dal tistega učinka, ki si ga predlagatelji
                  amandmaja želijo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Metka Karner-Lukač. Izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Raje bi še drugače postavila ta problem, ki očitno je in obstoja, kajti Vlada ga
                  priznava, spoštovani poslanec Kopač, da je problem in da je potreben nadzor nad
                  delom te veje izvršne oblasti. Torej, Vlada priznava, ker daje svoj amandma v
                  enaki vsebini, samo da naj institucijo določi Državni zbor. Ne verjamem, če Vlada
                  spozna to potrebo, da ni v državi Sloveniji pravnih strokovnjakov, ki bi temu
                  Državnemu zboru znali svetovati, na kakšen način, v kakšni obliki je to potrebo
                  potrebno vnesti in mogoče vnesti v ta zakon. Torej, nima pravnih strokovnjakov
                  niti Vlada niti Državni zbor. Kako pa bomo potem sprejemali ustrezen zakon in ni
                  res, ne morem sprejeti dejstva, to kar ste rekli, da ni mogoče, da ni
                  usposobljenih revizorjev za revizijo javnih pooblastil. Morda jih trenutno ni,
                  ampak pri nas se da te ljudi usposobiti. Važno je, da je priznana potreba po
                  nadzoru nad to institucijo. Vlada jo je nedvomno priznala. Še enkrat to poudarjam.
                  Katerikoli amandma bi sprejeli, mislim, da je naš mnogo boljši, zato ker točno
                  pove, kdo naj bi to izvršil, bi bila dana možnost, da ta nevtralna institucija
                  kontrolira početje Agencije za privatizacijo.</p>
               <p>Sedaj vam bom pa povedala na konkretnem primeru, za kaj gre. Poglejte! Slišim
                  pripombo nadzorni svet ni neko strokovno telo, ki bi ocenjevalo ali izkazujejo
                  otvoritvene bilance in pa cenitve pravilno vrednost družbenega premoženja nekega
                  podjetja ali ne. To nadzorni svet gotovo ni, ker za to ni strokovno usposobljen.
                  Na primer. Neko podjetje se je lastninilo,  po otvoritveni bilanci, ki izkazuje
                  vrednost, denimo, 50 milijonov mark manj. In po tej vrednosti se je podjetje
                  lastninilo. Prišli so tisti, ki so vložili certifikate in certifikat tega, ki je
                  vložil v to podjetje je vreden, recimo, eno tretjino več kot certifikat drugega,
                  ki ga je vložil nekam drugam, kjer je bila otvoritvena bilanca realna, ker je
                  prikazovala realno vrednost družbenega kapitala. Nobena naknadna revizija, ki bi
                  zajemala poslovno leto, recimo, po vpisu v sodni register tega pokazala ne bo.
                  Edino z možnostjo ponovne revizije in oškodovanja družbenega premoženja tako v
                  poslovnih letih od 1990 do 1992, kot naprej do 1995, lahko ugotovi, da je to
                  dejanje nastopilo. In mi moramo dati tej instituciji možnost, da tudi revidira
                  početje Agencije za prestukturiranje in privatizacijo. Jaz lahko verjamem in mi
                  lahko verjamemo, da ni bilo napak pri delu Agencije za privatizacijo. Vendar, če
                  pa poslušamo poročila Nadzornega odbora agencije, pa so zadeve jasne. V katero
                  koli zadevo so se vtaknili, vedno je bilo nekaj narobe. In mislim, da je ta
                  problem tako pereč in tako pomemben, da je ta nadzor potrebno vzpostaviti. In
                  prepričani smo, da bomo privatizacijske napake še dolgo popravljali. Gotovo, saj
                  tu gre za nek obsežen in zahteven proces. In se nam zdi to normalno, pa verjetno
                  tudi vam. Še enkrat rečem. Obžalujem, da nimamo tega pravnega znanja v sami
                  poslanski skupini, kako točno bi definirali tisto, kar hočemo in tisto, kar vi vsi
                  razumete. Ampak bolj žalostno pa je, da ga v državi Sloveniji ni. Mi bomo
                  glasovali seveda za naš amandma, ker le daje neke možnosti, da se potem še kasneje
                  dodela zadeva in ustrezno reši. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač, izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa še enkrat za besedo. Da ne bi bilo nesporazumov. Seveda mislim, da ni
                  nikogar, ki ne bi bil za to, da je nadzor še boljši in čim kvalitetnejši. Vendar
                  moje osebno mnenje je, da v vaš amandma tega problema ne rešuje. Vnešen bo v
                  zakon, če bo sprejet, potem bo pa nastal konflikt, ker bo neizvedljiv. Kaj ima kdo
                  od tega, ne vem. Ta država vsekakor ne veliko. Formalno bi lahko že obstoječi
                  zakon o Računskem sodišču tolmačili, da ta institucija lahko ima tudi taka
                  pooblastila. Menim, da je to v tem hipu, če odmislim vaš, ali pa če to primerjam z
                  vašim amandmajem, vseeno v tem hipu bolje urejeno, kot pa to ureja ta amandma.
                  Ampak treba je reči tudi to, da Računsko sodišče za kaj takega seveda ta hip tudi
                  ni usposobljeno, tako kot obstoječa Agencija za plačilni promet, nadziranje in
                  informiranje ni usposobljena, in to sami pravijo, nismo usposobljen, s tem se
                  nismo nikoli ukvarjali in nismo šolali ljudi za to. Po drugi strani je pa treba
                  reči, da ne bo zlih misli, nadzor že obstaja. Vi ste sami omenili, Nadzorni svet
                  oziroma Nadzorni odbor te agencije. In ta Nadzorni odbor je seveda že odkril
                  nekatere nepravilnosti, ki so bile tudi sankcionirane. Navsezadnje z odvzemom
                  licenc različnih cenilcev podjetij. Moje mnenje je, ponovno poudarjam, samo to.
                  Ne, da bi nasprotoval jaz ali pa kdorkoli drug, omenili ste Vlado, in mislim, da
                  je s svojim tekstom amandmaja tudi to intenco nakazala. Nihče ne nasprotuje
                  nadzoru, vendar pa je treba to pravno formalno pravilno napisati, stvari urediti,
                  da ne bo kasneje pri izvajanju tega prihajalo do nesporazumov. Meni osebno je zelo
                  žal, četudi je Vlada napisala zanič amandma, ki ga je Sekretariat za zakonodajo na
                  dveh straneh tako rekoč strokovno raztrgal in ideja vladnega amandmaja je bila
                  povzeta po vašem amandmaju. Oba skupaj je sekretariat ocenil za zanič oziroma za
                  neizvedljiva navkljub temu, da nihče ne nasprotuje osnovni intenci teh amandmajev.
                  Mislim, da si bomo nakopali samo težave, če bi sprejeli ta amandma, ker potem bo
                  pa spet prihajalo do konfliktov, ko bodo eni trdili, da so ta pooblastila, drugi
                  bodo rekli: <q>"Saj moramo upoštevati zakon o splošnem upravnem postopku; dokler se
                  tisti ne spremeni, ne bo nič"</q> in od vsega skupaj lahko nastane samo kup
                  <q>"kregarije"</q>, učinka pa nobenega. To nam vsekakor ni potrebno. Ta hip tudi ne znam
                  predlagati drugačne, boljše dikcije. Vsekakor bi jo pa podprl, če bi jo kdo
                  predlagal, ampak ta amandma ni stvar, ki bi jo bilo dobro podpreti. Glasoval bom
                  proti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne. Gospod Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glede na pravkar povedano s strani gospoda Kopača razumem, da se
                  strinja z vsebinsko intencijo predlaganega amandmaja. Glede na to, da je problem
                  pravna definicija tega amandmaja, da je problem umestitev v ostalo zakonodajo tega
                  določila, potem menim, da je prav, da Sekretariat za zakonodajo in pravne zadeve
                  poskuša pomagati pri tem amandmaju in predlagati egzaktno dikcijo, kajti v
                  nasprotnem primeru bomo jasno ugotovili, da je pravno mnenje odklonilno, da pa
                  tudi ni nasveta, kako naj se pravilno uredi. Običajno v takih primerih sekretariat
                  pomaga. Zato sprašujem predstavnika Sekretariata za zakonodajo, ali je možno ta
                  amandma tako urediti, da bo pravno konsistenten.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Baškovič, izvolite.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala. Samo to bi povedal, kar sem že poprej. Amandma je prišel v tretjo
                  obravnavo. Njegov smisel, njegova utemeljenost itd. se počasi kristalizira. Kakšne
                  so možnosti ta hip, vemo. Take, kot so predložene, niso možne. Če bi hoteli iti na
                  kakšno posebno obliko nadzora, ki ni inšpekcija, ki ni revizija, ki je, ne vem
                  kaj, bi morali to resnično ljudje, ki poznajo vse te subtilnosti v teh razmerjih,
                  jaz jih ne poznam - ne to agencijo kot nekim organom pa nadzorni svet imamo tam pa
                  upravni organ, ki na tem področju dela, pa Vlado, ki nadzira tudi upravo in vse
                  skupaj in parlament, ki nadzira Vlado. To je treba vse preštudirati, ali je sicer,
                  če gre za kakšne velike težave, rešljivo po teh poteh, ali je treba neko
                  konstrukcijo izven tega napraviti, kar je pa zelo težko in ne moremo ta hip. Tukaj
                  bi se morala Vlada usesti in njeni strokovnjaki in poslanci, ki vedo, kaj hočejo.
                  Mi lahko pomagamo, ne moremo biti pa tisti motor, ki bi nase to vzel ta hip in v
                  tem hitrem postopku v tretji fazi. To je moje mišljenje.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod dr. Franc Zagožen, izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Glede na dosedanjo razpravo mislim, da so se nekatere stvari
                  razčistile, očitno je, da naknadne revizije, ki bi jih zahtevali novi lastniki,
                  tega problema ne rešujejo, ker pravzaprav podcenjena vrednost družbenega kapitala
                  v podjetju, ki se privatizira, gre v korist novih lastnikov in bodo seveda to z
                  veseljem sprejeli, prizadeti bodo pa drugi v tem privatizacijskem procesu, ki bodo
                  postali lastniki podjetij, ki so pravilno vrednotila svoja podjetja. Gre torej za
                  to, da se izvaja kontrola nad delom agencije, in da se eventualne napake ali pa
                  tudi morda namerna zloraba prepreči. Jaz mislim, da je stvar vredna tega, da se
                  sestane matični odbor skupaj s predstavniki Vlade, sekretariata, zakonodaje in
                  predlagateljev amandmaja in najde ustrezno rešitev, ustrezno pravno rešitev ali
                  spremembo tega amandmaja ali nek nov amandma, ki bi ta problem rešil. Dajem torej
                  proceduralni predlog, da se sestane odbor skupaj z vsemi, ki sem jih naštel,
                  predstavniki Vlade, sekretariata in predlagatelja. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Slišali ste proceduralni sklep, ki ga dajem na glasovanje. Predlog je,
                  da se matično delovno telo sestane in najde rešitev za ta amandma oziroma za
                  izdelavo novega, ki bi smiselno in v skladu s pravnim stališčem, ki smo ga
                  slišali, našel ustrezno rešitev ob prisotnosti seveda vseh, ki so bili navedeni,
                  ki so tako ali tako vabljeni na matično delovno telo. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Sprašujem, če želi še kdo besedo o tem predlogu amandmaja? Gospod Žaro Pregelj,
                  izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Če prav razumem problem, kot ga je poskušal pojasniti gospod Baškovič,
                  čeprav je v bistvu pri meni sprožil celo vrsto vprašanj, menim, da je rešljiv tudi
                  v okviru tega zakona. Namreč, zavedati se moramo oziroma pogledati moramo, kakšen
                  položaj imata obe agenciji v sistemu državnih organov. Nedvomno gre za državni
                  instituciji, obe sta ustanovljeni z zakonom, sta do določene mere neodvisni, do
                  določene mere pa jasno nadzorovani s strani državnih organov kot sta Državni zbor
                  in deloma Vlada. Sedaj se postavlja vprašanje, ali se lahko dve agenciji, ki sta
                  obe ustanovljeni z zakonom v določeni medsebojni odvisnosti oziroma v določenem
                  hierarhičnem odnosu. Osebno menim, da se z zakonom da to narediti in da se pri tem
                  ne zgreši ničesar protiustavnega, niti se ne dogodi kršenje pristojnosti posamezne
                  agencije. Tukaj vidim ta problem. Toda, danes, če sem prav razumel, je bilo
                  enostavno povedano s strani Sekretariata za zakonodajo, da je pač celotna
                  konstrukcija amandmaja v resnici zgrešena. Opozorjeno je bilo na neskladje z
                  zakonom o upravnem postopku ipd. Do ene mere, brez dvoma, to drži in v kolikor bi
                  ugotovili, da so potrebne spremembe tudi zakona o upravnem postopku, potem je
                  treba do teh sprememb priti in jih mora Vlada po hitrem postopku tudi predlagati.
                  Vsekakor je pomembno, če danes ugotovimo, da je osnovna intencija amandmaja dobra,
                  da je taka rešitev potrebna, da nedvomno morajo biti dejanja Agencije za
                  lastninsko preoblikovanje podjetij nadzorovana v smislu finančne revizije oziroma
                  v smislu revidiranja, izvrševanja javnih pooblastil, potem je prav, da tak amandma
                  sprejmemo. Prosim, da se dejansko poskuša pravno pojasniti, ali obstaja
                  kakršnakoli ovira, da ena agencija, ki je državna institucija, nadzoruje drugo
                  agencijo. Da ta agencija za revidiranje nadzoruje v bistvu oziroma da za njeno
                  delo služijo tudi rezultati drugih služb, je iz zakona razvidno. Osebno menim, da
                  če tako razmerje postavimo z zakonom, da ravnamo zakonito in tudi pravilno. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma pod 3. točko na
                  glasovanje. Prosim, da ugotovimo sklepčnost! Ugotavljamo sklepčnost! <stage>(60
                     prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da ta amandma ni bil sprejet in dajem v obravnavo in na glasovanje
                  amandma pod točko 4., na strani 2, ki se glasi: Besedilo prvega novega d) člena se
                  spremeni tako, da se glasi: <q>"Agenciji za revidiranje so stalno na razpolago vsi
                  podatki, potrebni za revidiranje lastninskega preoblikovanja podjetij, s katerimi
                  razpolagajo in jih Agenciji za revidiranje tekoče ali na njeno zahtevo posredujejo
                  Agencija Republike Slovenije za plačilni promet, nadziranje in davčni organi
                  Republike Slovenije"</q>. Predlagatelj je dr. Franc Zagožen. Odbor ne podpira, Vlada
                  pa mu nasprotuje. Želi kdo besedo? Izvolite, gospod poslanec Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Jaz ne razumem prav dobro, zakaj odbor tega ne podpira in zakaj
                  Vlada celo nasprotuje temu. Različne institucije, tudi Agencija za revidiranje je
                  imela težave lahko pri izvajanju teh revizij. Po tem zakonu naj bi Agencija za
                  revidiranje postala nova samostojna institucija, ločena od virov podatkov, s
                  katerimi zdaj razpolaga kot Agencija za nadzor, plačilni promet itd. Zaradi tega,
                  da ne bi prišlo do težav pri delu te Agencije za revidiranje, mislim, da je
                  primerno, da v zakon zapišemo, da vsi podatki, ki so potrebni za izvajanje teh
                  revizij in s katerimi razpolagajo druge institucije, torej Agencije Republike
                  Slovenije za plačilni promet in davčni organi, da so Agenciji za revidiranje
                  stalno na razpolago in da ni potreben poseben postopek za pridobivanje takih
                  podatkov. Agencija ima z zakonom določeno nalogo in mislim, da mora imeti tudi z
                  zakonom določene vse pogoje, da lahko to nalogo nemoteno izvaja. Mi bomo seveda ta
                  amandma podprli in mislimo, da bo olajšalo delo tej agenciji, nikomur pa prav
                  zares ne more škoditi. Mislim, ne državi, ne ostalim institucijam, ki jih ta
                  amandma zadeva. Škodi lahko kvečjemu seveda poizkusom kakšnih špekulantov, da bi
                  se morda izmuznili s tem, da bi ovirali delo agencije. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač, izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Da ne bi kdo mislil, vsaj kar se odbora tiče, da je kdo želel
                  nasprotovati kakšni dostopnosti podatkov za potrebe revizije lastninskega
                  preoblikovanja podjetja, naj preberem, kaj piše v osnovnem členu, ki ga želi ta
                  amandma Slovenske ljudske stranke spremeniti. V osnovnem členu torej piše, 1.d
                  člen: <q>"Agencija Republike Slovenije za plačilni promet, nadziranje in informiranje
                  in davčni organ - kar je še več, kot predvideva ta amandma - sta dolžna na zahtevo
                  Agencije za revidiranje - torej te, ki opravlja revizije lastninskega
                  preoblikovanja podjetij - posredovati vse podatke, potrebne za revidiranje
                  lastninskega preoblikovanja podjetij"</q>. Ker amandma, o katerem je govoril gospod
                  Zagožen, ima besedico <q>"stalno na razpolago"</q>, smo, vsaj kolikor se spomnim razprav,
                  ocenjujem, da je taka dikcija nekoliko čudna in nedoločena in kaj zdaj to pomeni?
                  Ali to pomeni <q>"on line"</q>, to se pravi z računalniško povezavo vsak hip, ali to
                  pomeni 24 ur na dan, ali to pomeni samo 8 ur na dan, ali kakorkoli že. Skratka,
                  menili smo, da osnovna dikcija zagotavlja natančno to, kar smo menili, da si želi
                  amandma Slovenske ljudske stranke in da je pa ustreznejša dikcija v osnovnem
                  zakonu, zato tega amandmaja nismo podprli.</p>
               <p>Po vsebini pa, če smo prav razumeli njihove intence, stvar rešuje že osnovni tekst
                  zakona. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Da. Izvolite. Gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Osnovni tekst zakona ne rešuje ničesar. Namreč, osnovni tekst zakona
                  govori o dolžnosti Agencije za plačilni promet in davčnega organa, da posredujeta
                  vse podatke, potrebne za revidiranje lastninskega preoblikovanja podjetij.
                  Odgovorite mi, kaj se zgodi, če tega ne naredita? Zakaj bi morala biti Agencija za
                  revidiranje, ki je dejansko hierarhično višje, tista, ki prosi za podatke. Ona jih
                  mora imeti na voljo, ker je državna institucija.</p>
               <p>Zakaj zgubljati čas, zakaj uporabljati birokratske mehanizme, če lahko to poteka
                  avtomatično? Vemo, da sodobna tehnologija prenosa podatkov to zmore, in to 24 ur
                  na dan gospod Kopač. Vsak trenutek, vsaka sprememba mora biti takoj na voljo
                  Agenciji za revidiranje, kadarkoli jo potrebuje. Iz našega amandmaja je jasno
                  razvidno, da gre za tekoče posredovanje podatkov. V kolikor bi karkoli pri tem
                  tekočem posredovanju bilo nepopolno, pač lahko agencija tudi posebej še
                  zahteva.</p>
               <p>Mislim, da je oblikovati določilo zakona brez ustrezne sankcije v resnici ena huda
                  napaka, ki se v našem zboru, žal, prepogosto ponavlja, ker tudi Vlada je dolžna
                  spoštovati zakone, pa jih ne. Pa je na podlagi sprejetega zakona v tem zboru
                  dolžna v določenemu roku pripraviti podzakonske akte, pa jih ne. Kaj se ji zgodi?
                  Nič se ji ne zgodi. Po parlamentarni poti noben nadzor ne pomaga, ker ima Vlada v
                  tem zboru jasno krepko večino. In enak sistem želite postaviti tukaj. Dejansko je
                  to prikrita mina na celoten sistem revidiranja lastninskega preoblikovanja. Vsi
                  dobro vemo, da kar lahko narediš na tem področju, je to, da dobiš ustrezne
                  podatke. Brez podatkov se ne da narediti nič. Vse ostalo je zgolj ideološko
                  razmišljanje, politično kombiniranje in podobno, ni pa revidiranje in prosim, ne
                  skrivajte se za takimi izrazi, kot <q>"so dolžni"</q>. Nihče ni dolžen nič, dokler za to
                  nekaj plača.</p>
               <p>Prosim, bodite korektni. Naš amandma je v toliko bolj korekten, ker trdi, ker
                  vnaša avtomatizem stalnega predsedovanja. Jasno je, tudi naš amandma ima to
                  malenkostno napako, kaj se zgodi, če se ta avtomatizem ne izpostavi. Jasno je, da
                  v tem primeru pomeni, da v tej državi ni pravne države. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Janez Kopač. Izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Jaz bi rekel samo to. Ta dikcija ali pa tista dikcija, saj je vse eno
                  in isto. In če govorite, da ne bo, da zakon ne predvideva kazenskih sankcij, v
                  primeru, da določene državne inštitucije ne posreduje podatkov, kje ste pa vi
                  predvideli kazensko sankcijo? Natančno isti tekst po vsebini predlagate, kot je v
                  osnovnem tekstu zakona. In če očitate osnovnemu tekstu kakšno pomanjkljivost,
                  seveda to isto velja tudi za vaš tekst. Mislim pa, da je tekst v osnovnem besedilu
                  zakona boljši, pravnoustrezneje je napisan, kot pa je vaš. Če je pa vaš sprejet,
                  pa ne bo nobene koristi in nobene škode. Morda bo škoda v tem, ker bo potem kakšna
                  stvar nejasna. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma pod točko 4 na
                  glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Pod 5. točko: V 1.i členu se doda nov drugi odstavek, ki se glasi: <q>"Za generalnega
                  direktorja in za namestnika generalnega direktorja Agencije za revidiranje se
                  lahko imenuje državljan Republike Slovenije, ki ima najmanj visokošolsko
                  izobrazbo, najmanj 10 let delovnih izkušenj na družboslovnem ali naravoslovnem
                  področju in kdor 4 leta pred imenovanjem ni bil član Vlade."</q> Predlagatelj je Odbor
                  za finance in kreditno-monetarno politiko.</p>
               <p>Besedo ima gospod Tone Peršak. Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Najprej bi povedal, zakaj ne bom glasoval za ta amandma. Prej je bilo izrečenih
                  zelo veliko lepih besed o strokovnosti, o tem, kako nekaterih stvari ta Agencija
                  ne bo mogla delati, zato ker še ni strokovnjakov za te postopke. Tu pa se odpira
                  možnost, da postane direktor tako sufesticiranega organa nekdo, ki je
                  naravoslovec. Naravoslovci, to so kemiki, vse spoštovanje do njih, itd. Namreč v
                  amandmaju piše, da mora imeti visokošolsko izobrazbo in da lahko dela na
                  družboslovnem ali naravoslovnem področju. Lahko bo nekdo prišel in rekel, saj bomo
                  izbrali tistega, ki bo finančni strokovnjak, pa še revizorski izpit bo moral
                  imeti. Ampak tisti, ki ne bo izbran, pa je kemik, bo lahko sprožil spor po tej
                  dikciji.</p>
               <p>Na ta amandma sem postal toliko bolj pozoren po tem, ko sem pogledal tisto, kar je
                  bilo v prejšnji obravnavi sprejeto na to isto temo. Žal takrat nismo bili dovolj
                  pozorni ali pa kakorkoli. Sprejeli smo, če pogledate, podpisala pa je to skupina
                  poslancev z gospodom Kopačem na čelu, da bo generalni direktor te Agencije imel
                  enako plačo in druge prejemke kot predsednik Ustavnega sodišča. Predsednik
                  Ustavnega sodišča ima enako plačo kot predsednik parlamenta in predsednik
                  Republike. Ne podcenjujem pomena tega organa, ampak zdi se mi pa vendarle, da ne
                  more direktor nekega vladnega urada, za to v bistvu gre, imeti enako plačo kot
                  predsednik republike. Mogoče se je število teh že tako ali tako razširilo. Če
                  sedaj vse to postavim v kontekst eno z drugim, bi vprašal samo še to. Kdo je že
                  dogovorjen za direktorja te Agencije? Hvala. Zato ne bom glasoval za ta
                  amandma.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Dolžan sem obrazložiti, zakaj odbor predlaga ta amandma in nekateri
                  smešni pomisleki poslanca Peršaka, so bili pravzaprav upravičeni, vendar po drugi
                  strani tudi ne zaradi stvari, ki jih on verjetno res ne more poznati.</p>
               <p>Prvič. Gre za Agencijo za revidiranje. To ni vladna institucija, ampak je
                  institucija, za katero je Ustavno sodišče reklo, da mora biti po statusu enaka
                  Računskemu sodišču. Predsednik Računskega sodišča ima plačo enako kot predsednik
                  Ustavnega sodišča in v zvezi s temi plačami je to nedvoumno rešeno z razsodbo
                  Ustavnega sodišča.</p>
               <p>Kar pa se tiče teh družboslovcev in naravoslovcev, gre pa samo za to, spet bom
                  rekel, na problem, na neki način problem izvira iz razsodbe Ustavnega sodišča.
                  Ustavno sodišče je reklo, da tisti, ki se ukvarja z revizijo lastninskega
                  preoblikovanja podjetij mora biti analogen Računskemu sodišču po statusu, kar
                  pomeni, da je tukaj notri vrsta členov prepisanih iz zakona o Računskem sodišču.
                  Tudi ta korektno, ki ste se mu vi posmehovali, ki govori o tem, da mora imeti 10
                  let delovnih izkušenj na družboslovnem ali naravoslovnem področju. Zdaj se pa
                  vrnimo nazaj, ne na zakon o Računskem sodišču. Ko smo pa tistega oblikovali, so pa
                  poslanci dajali notri tako smešne dikcije, ki ste se jim vi posmehovali, in če se
                  ne motim, se celo spomnim, kateri od poslancev je to dikcijo predlagal in ker je
                  ta dikcija bila pač tam notri zapisana na podlagi poslanskega amandmaja, se je
                  zdaj enostavno samo prepisala in je tudi tukaj smešna, kot je smešna tam, drugače
                  pa gre samo za formalnost, ki je na nek način  opravičljiva zaradi tega, kar je
                  pač reklo Ustavno sodišče. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>No, moram povedati, da ne verjamem, gospod Kopač, tej argumentaciji. Ustavno
                  sodišče je seveda lahko reklo, da mora biti po statusu enako kot Računsko sodišče,
                  vendar dvomim, da je s tem mislilo na plače. Mislilo je na odvisnost ali
                  neodvisnost tega organa, da mora biti, tako kot Računsko sodišče, neodvisen, se
                  pravi, da mora biti voljen po določenem postopku in da ne sme biti imenovan recimo
                  od Vlade ali kaj podobnega, kar bi lahko pomenilo, da je politično odvisen. Seveda
                  je lahko politično odvisen tudi, če ga imenuje parlament, ker ima pač v parlamentu
                  nekdo večino, to drži. Ampak, to je pač tista maksimalna možnost, do katere je
                  mogoče priti. Ne verjamem pa, skoraj bi si upal trditi, da je s tem statusom
                  Ustavno sodišče merilo na to, kakšno plačo mora kdo v tem organu imeti. To je
                  prvo, če pa lahko dobite od Ustavnega sodišča to potrdilo, se vam bom opravičil,
                  da je mislilo točno na plače. In drugo. Že mogoče, da je kakšen poslanec predlagal
                  takšno dikcijo pri Računskem sodišču, ampak že spet ne gre za takšno obračanje
                  zadeve, kot ste jo zdaj vi obrnili. Nekdo, ki je finančni strokovnjak, je seveda
                  lahko delal tudi na področju v nekem institutu ali s tem, ker se ukvarja z
                  naravoslovjem, ne pa, da je naravoslovec po izobrazbi. Ta dikcija pa dopušča, da
                  je naravoslovec po izobrazbi, se pravi, da je kemik ali pa biolog ali pa, ne vem,
                  meteorolog ali kaj podobnega.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač, izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Mislim, da je treba gledati še naprej druge amandmaje, da ne bo tega
                  posmehovanja. Obstoječemu vodstvu Agencije za plačilni promet, nadziranje in
                  informiranje je omogočeno, da če želi, nadaljuje delo kot vodstvo te nove Agencije
                  za revidiranje. Da ne bi bilo tega smisla. Kar se pa tiče plače, je pa treba reči
                  samo to. Ko ustanavljaš neko institucijo, moraš povedati, po katerem zakonu se
                  bodo tam oblikovale plače. Moraš. Ne moreš pustiti tega odprtega in ko smo
                  razmišljali o tem, kaj notri napisati, smo rekli, najbolj primerljivo je to z
                  Računskim sodiščem in če to ostane in če se obstoječe vodstvo preseli tja, bo to
                  za njih sicer predstavljalo znižanje obstoječih plač, kolikor mi je znano, vendar
                  nekaj je pač treba napisati. Lahko bi pa napisali seveda, da imajo enake plače,
                  kot jih imajo sedaj, kar pomeni večje od ustavnega oziroma Računskega sodišča
                  višje. Ampak natančnih podatkov res ne poznam. Tako da nekaj mora notri pisati. Če
                  imate vi kakšen drug predlog, kaj naj piše, ga pa predlagajte, ampak Ustavno
                  sodišče je še enkrat reklo: analogija z Računskim sodiščem in smo menili, da je
                  najprimernejše tudi tukaj analogija z Računskim sodiščem oziroma to pa je analogno
                  ustavnemu. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Dvomim sicer, da ste se tega, kar je reklo Ustavno sodišče, držali ves čas. Namreč
                  v amandmaju, ki ste ga vi podpisali kot prvopodpisani, pa je bil sprejet zadnjič,
                  ste napisali še en stavek, ki je zelo indikativen. To je stavek novega, zadnjič
                  sprejetega i.j. člena v zaključku, kjer pravi: <q>"Za druge pravice generalnega
                  direktorja in namestnika generalnega direktorja se uporabljajo določbe zakona, ki
                  urejajo te pravice za funkcionarje v državnih organih"</q>. Funkcionarji pa vemo, kaj
                  so. Funkcionarji so politične funkcije, se pravi, da je po razumevanju, ki je
                  sicer zdaj žal že sprejeto, funkcija generalnega direktorja te agencije je
                  politična funkcija, ne pa funkcija delavca, uradnika v državnem organu.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma pod točko 5 na
                  glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je bil ta amandma sprejet.</p>
               <p>Dajem v obravnavo amandma pod točko 6. Za 1.i členom se doda nov 1.j člen, ki se
                  glasi: <q>"Izbiro možnih kandidatov za generalnega direktorja in namestnika
                  generalnega direktorja Agencije za revidiranje opravi Državni zbor po objavljenem
                  javnem pozivu za zbiranje predlogov"</q>. Ostali členi se ustrezno preštevilčijo.
                  Predlagatelj je Odbor za finance in kreditno monetarno politiko. Ali želi kdo
                  besedo o tem amandmaju? Ugotavljam, da ne in ga dajem na glasovanje. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Pod točko 7: v prvem in drugem odstavku 1.j člena se beseda <q>"ustavnega"</q> nadomesti
                  z besedo <q>"računskega."</q> Predlagatelj je Odbor za finance in kreditno monetarno
                  politiko. Ali želi kdo besedo o tem amandmaju? Ugotavljam, da ne in ga dajem na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Pod točko 8: besedilo 1.k člena se spremeni, tako da se glasi: <q>"Pooblaščenim
                  delavcem Agencije za revidiranje pripada dodatek za vrednotenje posebne
                  odgovornosti ter zaradi omejitev, ki izhajajo iz njihovega dela. Višino dodatka
                  določi vodstvo agencije ob sprejemu akta o sistemizaciji, tako da se upošteva
                  raven plač in dodatkov delavcev agencije, ki s 1.1.1996 postanejo delavci Agencije
                  za revidiranje."</q> Razen teh določb se za pravice vodilnih delavcev in delavcev
                  Agencije za revidiranje uporabljajo določbe zakona, ki urejajo to področje za
                  delavce v državnih organih. Predlagatelj je Odbor za finance in kreditno monetarno
                  politiko. Ali želi kdo besedo? Ugotavljam, da ne. Gospod Baškovič, izvolite.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Zaradi preciznosti in potem tudi izvedbe v končni redakciji bi le vprašal, ali ni
                  v drugem odstavku mogoče malo nedoločeno rečeno, katera agencija. Gre za to, da v
                  drugem odstavku piše: <q>"Višino dodatka določi vodstvo agencije ob sprejemu akta o
                  sistemizaciji, tako da se upošteva raven plač in dodatkov delavcev agencije, ki s
                  1.1.1996 postanejo delavci Agencije za revidiranje. Gre za pooblaščene delavce
                  Agencije za revidiranje, se pravi za revizorje, ki imajo poddodatek itd."</q> To, da
                  določi vodstvo agencije o sprejemu akta o sistemizaciji, je možno razumeti tako,
                  kot je napisano, da gre za agencijo. Pojem agencija brez dodatka za revidiranje pa
                  je v tem zakonu rezerviran za sedanjo in bodočo Agencijo za plačilni promet. Če pa
                  naj te dodatke regulira ob aktu o sistemizaciji neka agencija, je smiselno možno,
                  da je to mišljena Agencija za revidiranje. Potem bi bilo treba dati tukaj Agencijo
                  za revidiranje, da bi bila potem stvar jasna. Če je to tako, bi bila to redakcija.
                  Drugače bi bilo pa lahko narobe. Mislim, da je treba tukaj omeniti agencijo, ker
                  se skozi pojavlja s tem naslovom, kadar je ona. Prosil bi, da se pojasni in se
                  potem tako tudi izglasuje, da bo jasno in da ne bo problema za izvedbo. Če je za
                  revidiranje, potem je to lahko tudi redakcija.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Kopač bo povedal, ali bomo čakali na
                  usklajevanje, ali se lahko doda?</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Dikcijo tega je predlagal gospod Stane Frim in nedvoumno je bilo, da se nanaša na
                  Agencijo za revidiranje, ker omenja prvi in tretji odstavek. To se da tudi iz
                  razprav na odboru oziroma magnetograma razbrati. Gre za tehnično napako, ker ni
                  stvar zapisana še enkrat eksplicitno tako, kot že v prvem in tretjem odstavku.
                  Mislim, da če se da ob tej predpostavki, da gre za Agencijo za revidiranje, kot je
                  opozoril gospod Baškovič, in se naj glasuje o tem amandmaju. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>No, predpostavke niso dovolj. V tem primeru torej moramo ugotoviti, ali se amandma
                  odbora glasi v drugem odstavku: <q>"Višino dodatka določi vodstvo Agencije za
                  revidiranje od sprejemu akta o sistematizaciji tako, da se upošteva raven plače in
                  dodatkov delavcev agencije, ki s 1. januarjem 1996 postanejo delavci Agencije za
                  revidiranje"</q>. Je to točno? Je to bistvo pripombe? Hvala lepa. Želi še kdo besedo?
                  Ugotavljam, da ne in dajem tako redakcijsko popravljen amandma na glasovanje.
                  Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je amandma sprejet.</p>
               <p>K 14. členu imamo amandma, za katerega je bil napovedan umik. Je amandma umaknjen?
                  Da.</p>
               <p>Prehajamo k 15. členu, kjer imamo amandma: Drugi in tretji odstavek se spremenita
                  tako, da se glasita: <q>"Agencija za revidiranje prične z delom 1. januarja 1997.
                  Agencija za revidiranje prevzame od agencije na dan 31.12.1996 nedokončane
                  postopke revizije na podlagi zakona o lastninskem preoblikovanju podjetij"</q>.
                  Predlagatelj je poslanska skupina Socialdemokratske stranke Slovenije. Odbor
                  amandmaja ne podpira. Želi kdo besedo? Gospod Ivo Hvalica, izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Amandmaji naše stranke so silno jasni. Poenostavljeno bi
                  lahko rekli tudi tako, smo proti menjavi moštva, ki zmaguje. Agencija, prejšnji
                  SDK, je v procesu lastninskega preoblikovanja zaenkrat edino moštvo, ki ni
                  zatajilo, ki zmaguje. Ne glede na to, da sama agencija misli, da bil dovoljšnji
                  zamik šest mesecev, mi predlagamo tukaj, da bi Agencija za revidiranje pričela z
                  delom po enem letu. Enostavno zaradi tega, ker se še nobena stvar v tej državni se
                  ni zgodila v predvidenem roku, razen datuma osamosvojitve. Še nobena druga stvar.
                  Ko govorimo o tem zakonu, ki mu mi načeloma nasprotujemo, bi vas rad spomnil malo
                  na historiat tega zakona. Zakaj mi sprejemamo danes ta zakon? Spomnite se, da smo
                  zakon o agenciji sprejeli 25. julija lansko leto. Spomnimo se, kako nam je takrat
                  gospod Kopač vehementno razlagal zveličavnost tega zakona, pa temu ni bilo tako.
                  Tisti, ki nismo videli totalne zveličavnosti, ker je ni, smo pač zahtevali oceno
                  ustavnosti za ta zakon. To se je zgodilo 17. avgusta, in potem na zahtevo
                  Ustavnega sodišča smo le to zahtevo torej dopolnili 21. septembra lansko leto.
                  Temu je sledila odločba Ustavnega sodišča z datumom 9.3.1994 in zaradi te odločbe
                  Ustavnega sodišča danes sprejemamo v tretji obravnavi ta zakon.</p>
               <p>Torej, če je bilo vse takrat tako popolno, jasno, čisto, zakaj tega Ustavno
                  sodišče ni spoznalo? Kakorkoli že, vem, da je brezup pri tej parlamentarni večini
                  zagovarjati kakršenkoli amandma, ki bi zavrnil to intenco predlagatelja in tudi
                  glede na to, da je odbor a priori zavrnil vse tri naše amandmaje, ponovno
                  ugotavljam, da je nacionalna škoda okrniti, spremeniti edino institucijo, ki je
                  bila do sedaj v procesu lastninskega preoblikovanja uspešna. Imam upravičen sum,
                  da se izza tega skrivajo določeni veliki interesi. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Janez Kopač, izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Morda ne bi bilo slabo ponovno poudariti, kaj je namen tega zakona,
                  kar je bilo sprejeto že v prvi obravnavi. Namen tega zakona je, da se revizije
                  lastninskega preoblikovanja podjetij nemoteno nadaljujejo, in to v skladu z
                  razsodbo Ustavnega sodišča, kar je možno samo v samostojni in neodvisni
                  instituciji, kar naj bi Agencija za revidiranje bila in naj bi bila tudi pod
                  obstoječim vodstvom z gospo Romano Logar na čelu, če se bo tako odločila.</p>
               <p>Ves preostali obstoječi del Agencije za plačilni promet, nadziranje in
                  informiranje pa je že zelo dolgo potreben reforme v enotno davčno službo in v hišo
                  za plačilni promet, kajti potreba te države je, in ta potreba obstaja že dalj
                  časa, nanjo je prvič opozorilo vodstvo takratnega SDK že leta 1991, takratno
                  vlado, vendar ni bilo ustrezne reakcije. Skratka potreba te države je, da
                  organizira enotno davčno službo, ki je edino lahko učinkovita davčna služba in
                  tega nihče ne zanika. Amandma, ki ga je predlagala poslanska skupina SDSS, to
                  stisko te države z ne zadosti učinkovito davčno službo podaljšuje še za eno
                  leto.</p>
               <p>Vsi trije amandmaji so med seboj povezani. Čim je odbor nasprotoval enemu, je
                  jasno nasprotoval vsem trem, sicer bi bil nekonsistenten sam s seboj. To je
                  osnovna naloga ali pa osnovno vodilo tega zakona.</p>
               <p>Pa še enkrat, če grem nazaj. Tak zakon, kot ga je sprejel Državni zbor lansko leto
                  o Agenciji za plačilni promet, nadziranje in informiranje, je predvideval
                  institucijo, ki bi v enem kosu, približno dve leti, tak je bil osnovni namen
                  predlagatelja Vlade, pripravljala postopno razdružitev teh funkcij in ta
                  razdružitev naj bi se na podlagi tega zakona tudi zgodila. Menim, da nikoli nisem
                  rekel za noben zakon, da je zveličaven, te besede iz mojih ust ni mogel slišati
                  nihče. Na žalost pa je Ustavno sodišče razveljavilo nekatere člene, ki so
                  povzročili pravno praznino, ki jo je treba, to smo dolžni kot parlament, zapolniti
                  oziroma razrešiti probleme. Če so zakonski problemi, jih razrešuje parlament.
                  Gospod Hvalica predlaga, da jih ne bi rešili še do 1.1.1997. Temu nasprotujem.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ivo Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Spoštovani! Ustavno sodišče seveda ni na žalost razveljavilo nekatere člene
                  prejšnjega zakona, pač pa nam vsem, ki nam je do zakonitosti, v veselje, pa ne na
                  žalost. Mogoče na žalost gospoda Kopača. Sicer pa, kaj menijo o agenciji tisti, ki
                  se ukvarjajo s tem. Poglejte. Nedvomno bo bodoča agencija za revidiranje začasna
                  inštitucija, ki se bo ukvarjala z zelo težkimi kadrovskimi problemi. Trg delovne
                  sile v naši državi ni takšen, da bi lahko izkušene inšpektorje pobirali kar na
                  zavodih za zaposlovanje. Torej, ni cilj tega zakona pospešitev, pač pa upočasnitev
                  revidiranja. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Janez Jančar. Izvolite.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Gospod Hvalica je govoril, kako je težko ljudi dobiti za to delo, za
                  to odgovorno delo. To mislim, da je naša stranka že takrat ob iskanju gospe Romane
                  Logar, ki jo je predlagala za direktorico SDK, težko našla. Takrat je žal ta del
                  parlamenta - gospod Hvalica, tudi z vami na čelu in skoraj vsi člani SKD-ja in
                  ljudske stranke - glasoval proti Romani Logar. Če meni ne verjamete, pojdite h
                  gospodu Kopaču. On je takrat vzel izpisek in poslal pismo s tem izpiskom gospe
                  Romani Logar, da bo pač videla, kdo je glasoval za njo in kdo je bil proti nje in
                  ne vem, ali sedaj vračate to uslugo in to zmoto ob vašem glasovanju takrat in
                  danes ne veste, kaj bi sedaj še naredili, da bi obdržali, da nič ne ostane tako,
                  kot je. Jaz pravim, da je opravila to svoje delo dobro, kvalitetno in ga bo
                  verjetno tudi ta nova agencija, ki bo zraven zrasla, opravljala lahko še naprej.
                  Delala je pa samo tisto, za kar se je ta Državni zbor zmenil, odločil in sprejel
                  in nič drugega. Zato bom glasoval proti vašemu amandmaju. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Franc Zagožen, potem pa še gospod Ivo Hvalica.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Očitno smo takrat vsi skupaj gospo Romano Logar premalo poznali. Vi ste sedaj
                  žalostni, ker ste jo takrat izvolili, mi smo pa zadovoljni in se bomo potrudili,
                  da ostane. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Hvalica. Izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Gospod Janez Jančar pač ni mogel iz svoje kože in je tako poskušal
                  malo zbosti. To ne spreminja dejstva, ob tem, da bi rad videl tudi ta izpisek,
                  ampak šlo je takrat za čisto nekaj drugega. Mi, stranke slovenske pomladi smo
                  zagovarjale dejstvo, da je to neka preživela inštitucija glede na ime, ki ga je
                  imela in smo se zmotili. Jaz sem ponovil že ne vem kolikokrat, za to govornico, da
                  je to edina inštitucija, ki je opravičila svoje delo pri lastninskem
                  preoblikovanju. Vsi drugi, da ne govorim o sodstvu, da ne govorim o tožilstvu,
                  tega žal niso. In to je dejstvo in vi hočete zdaj, tako kot je ugotovil tudi dr.
                  Zagožen, ker ste zdaj razočarani nad tem, ker mogoče ni bila tisto, kar ste vi
                  hoteli, ker mogoče ni pela po vaših notah, vi hočete zdaj, če že govorimo o gospe
                  Romani Logar, njo umakniti. Ampak ne gre samo za gospo Romano Logar. Skozi delo v
                  Rejčevi komisiji sem spoznal niz ljudi iz te agencije. Verjamem, da so vsi
                  popolnoma, bi rekel sinhronizirali z njeno politično ali ne vem kakšno opcijo.
                  Spoznal sem poštene ljudi, ki mi je do tega, da bi od sebe dali neki rezultat.
                  Nenazadnje, tu smo imeli izredno sejo Državnega zbora o problemih lastninskega
                  preoblikovanja. Zgodil se je velik rop, jaz sem to imenoval rop stoletja. Za vas
                  jasno desetine milijard ne pomeni nič, pač pa nekoga spreletava srh, ko jaz
                  predlagam brezplačno malico v osnovni šoli, to je vaša morala. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Jančar, potem pa še gospod Ciril Pucko. Potem pa še
                  gospod Janez Kopač.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Gospod Hvalica, uporabil bom vaše besede. Naš amandma ji to omogoča,
                  da bo lahko še naprej pela. Gospod Zagožen, vi nam pa večkrat verjemite in
                  podprite naše kandidate, ki jih predlagamo, ker jih odgovorno predlagamo. Gospod
                  Hvalica, še nekaj bi želel o tej stvari reči. Ob vseh teh stvareh, jaz sem že prej
                  rekel, dela se tisto, za kar smo se v tem Državnem zboru zmenili. In upam, da se
                  bo tudi naprej, ne glede na to, da se ta SDK deli na dve stvari. In, meni
                  verjemite, da kadar pritisnem, takrat pritisnem z enim prepričanjem, da me ne bo
                  nihče prinesel okoli, tudi ne gospod Kopač, ki danes zagovarja ta predlog poprave
                  tega zakona, Vlade žal še nisem slišal, da bi stopila sem gor, tudi ministra o tej
                  stvari še nisem slišal, da bi prišel javno povedati, kaj si on o vseh teh stvareh
                  misli. Mislim, da bi moral tudi minister kdaj priti pa o teh stvareh še kaj
                  povedati. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ciril Pucko. Potem še gospod Janez Kopač, potem pa še gospod
                  Ivo Hvalica.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa, gospod predsedujoči! Spoštovane dame in gospodje! Menim, da se s to
                  politizacijo, ki se že ne vem kolikokrat ponavlja v Državnem zboru, dela slaba
                  usluga zaposlenim in vodstvu Agencije. Zato bi predlagal, da končamo to
                  politizacijo, kajti gre za ljudi, ki svoj posel v večini oziroma v velikem
                  procentu opravljajo odgovorno, korektno in v skladu z zakonodajo, ki jo je tudi
                  sprejemal ta Državni zbor. In seveda predlagane spremembe in dopolnitve nikakor ne
                  posegajo oziroma nočejo, da bi država Slovenija ne šla tja, kamor hoče, v tržno
                  gospodarstvo. Predlagane spremembe so samo delček na poti k temu in če hočemo
                  vzpostaviti davčno službo, plačilni promet, končati revizijo lastninskega
                  preoblikovanja, je nujno, da se te stvari tako zgodijo in odgovorno trdim, da
                  država Slovenija nima ne iztroškov, ne kadrov, ki bi bili v stanju nadomestiti
                  katerega koli izmed sedanjih inšpektorjev oziroma revizorjev SDK. Zato predlagam,
                  da nehamo s to politizacijo in preidemo k glasovanju. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač. Se odpoveduje. Gospod Iva Hvalica,
                  izvolite!</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Gospod Jančar! Ne dela se tako, kot smo se v Državnem zboru zmenili.
                  Jaz se nisem menil z vami. Dela se tako, kot se v Državnem zboru izglasuje in je
                  to popolnoma legitimno in normalno. Ampak jaz kot opozicijski poslanec lahko
                  rečem, da se s tem ne strinjam in da bo odgovornost vaša. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jože Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospodje, med vsem tem res politikantstvo in sta samo dva omenila stvari, to je
                  gospod Kopač, ki bo pozneje še nekaj tukaj zraven povedal in pa gospod Ciril
                  Pucko. Jaz bi imel še eno drugo možnost, da nam daje čas predvsem drugi del
                  preobrazbe, ki govorimo. Preobrazbe davčne službe in preobrazbe plačilnega
                  prometa. Mi smo na komisiji ugotavljali in mnogokrat in ne enkrat, ugotavljali, da
                  je ta čas mnogo prekratek, da bo zaradi tega nastal problem. V tem trenutku imamo
                  v Državnem zboru tudi davčno zakonodajo. Glede na to, kakšna je bila predstava, ne
                  glede na to, kaj se že spreminja in kaj se bo spremenila davčna zakonodaja je v
                  bistvu bila predložena Državnemu zboru takšna davčna zakonodaja, da opravičuje
                  obstoj načina pobiranja davkov že tudi do sedaj. Zelo malo je ta predlog, govorim
                  o predlogu Vlade, posegel na druga področja. To je eno. Zato moramo najprej
                  sprejeti davčno zakonodajo, moramo te stvari urejati in ne verjamem, osebno ne
                  verjamem, da je to možno do 1.1.1996. Prav tako je s plačilnim prometom. Ta
                  plačilni promet je na tem mestu vzbujal že vrsto razprav in za mene dosti
                  utemeljenih razlogov, da ne bo potekal na tak način, kot bi si ga želeli v tem
                  kratkem prehodnem roku. Zato menim, jaz se opravičujem kolegom socialdemokratom in
                  gospodu Hvalici, mogoče niti ne vedo, kako dober amandma so dali, samo ne s to
                  obrazložitvijo, ki jo obrazlagajo, ampak s te druge strani, o kateri govorim. Mi
                  potrebujemo čas za ta dva zelo važna segmenta, da uredimo. Ne bi rad obnavljal
                  razprav, ki so tekle ob drugi priliki, ki so tekle na odboru in tukaj na zboru. Ta
                  čas nam je nujno potreben, drugače bi imeli anarhično davčno službo, anarhično
                  postavljeno, drugače bi imeli, zakona še ne vemo, kakšen bo, drugače bomo pa
                  imeli, največje vprašanje je pa plačilnega prometa. Veste vsi, te množične ocene,
                  ki so nastajale, da plačilni promet, kot je bil do sedaj urejen, da je bil svetel
                  vzor itd. Dobro, da bomo ekstreme odbili, ampak sigurno je bil najmanj dober in
                  sprememba tega plačilnega prometa zahteva lep čas. Tu jaz vidim zelo dobro, da
                  premestimo in ker je pač to slučajno amandma Socialdemokratske stranke, v tem
                  primeru pride dobrodošel. Tu jaz vidim problem in zakaj je potrebno podaljšati.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Janez Kopač, izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Amandma, o katerem je zdaj govora, pravzaprav prestavlja datum
                  ustanovitve Agencije za revidiranje na 1.1.1997. To, kar je govoril gospod Kopše,
                  če je res mislil samo to, potem bom seveda glasoval proti temu amandmaju, ker je
                  rekel, da se on posveča oni drugi vsebini v tem svojem nastopu. Tista druga
                  vsebina je seveda v naslednjih členih, ampak predvsem je pa v predlogu zakona o
                  davčni službi, ki postavlja datum in svoje pomisleke bi bilo korektno povedati
                  seveda tam, ne ob tem zakonu. Ta zakon omogoča pravzaprav, da bo sploh zakon o
                  davčni službi lahko zaživel s 1.1. ali morda s kakšnim kasnejšim datumom, čeprav
                  jaz mislim, da je 1.1. še vedno realen. Ampak to govori tisti drugi zakon. Torej,
                  če ste zares mislili to, kar ste govorili, potem boste seveda glasovali proti temu
                  amandmaju gospoda Hvalice. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Marijan Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Želim samo to povedati, da tudi mene ne prepričajo te izjave oziroma ta postopek,
                  ta predlog, ki prinaša organizacijsko spremembo v Agenciji za plačilni promet z
                  izgovorom, da se bo s tem bolje uredila davčna politika oziroma pobiranje davkov,
                  ne politika, ampak izvajanje tega. Kajti, mislim, jaz sem imel razgovore tudi z
                  nekaterimi funkcionarji in so me skušali v tem smislu prepričati. No, delno, če
                  postaviš neko teorijo in če nisi strokovnjak, te lahko nekdo prepriča. Ampak jaz
                  smatram tako, če ministrstvo, ustrezno ministrstvo, Ministrstvo za finance postavi
                  predlog te spremembe davčne zakonodaje, mi jo bomo sprejeli in Agencija za
                  plačilni promet izvaja, saj tukaj je bilo rečeno in doslej ni še nihče rekel, da
                  oni ne izvajajo zakonov ali pa predpisov Vlade. Se pravi, da oni izvajajo. Se
                  pravi zato, da bo davčna politika, da bo pobiranje davkov, da se bo pobralo tiste
                  davke, ki se jih ne pobira. V Sloveniji stalno debatiramo, ena tretjina nepobranih
                  davkov. Ne nepobranih po zakonih in pa utajanih skozi zakonske luknje. Ampak, ali
                  je to odvisno od Agencije za plačilni promet? Mogoče so oni tako
                  samodisciplinirani, da delajo točno po črki zakoni in ne delajo po duhu, da bi
                  morali pobrati še tisto, kar ne morejo pobrati davkov. Ampak, ali so to oni krivi?
                  Ali je za to potrebna organizacijska sprememba? <stage>(Ne.)</stage> Za to je
                  kriv, torej reče se vedno oblast, rečejo v parlamentu, ampak parlament dobiva
                  zakonske predloge od Vlade, v kolikor kakšna poslanska skupina ne daje zakonskih
                  predlogov. Se pravi, ta organizacijska sprememba ima drug namen in na žalost jaz
                  verjamem, da ima slab namen. Tisti namen, ki ga karakterizira Hvalica, kar je
                  povedal. Če bi pa želeli izboljšati pobiranje davkov, potem bi dali pa predlog za
                  spremembe davčne zakonodaje, ker organizacijske spremembe očitno tej ekipi, ki je
                  uspešna in edina, ki pa v Sloveniji to na paše. Se pravi, stvari je treba gledati
                  v kontekstu realnih razmer. Realne razmere so ta ekipa, ki ji vsi priznavamo, da
                  je sposobna in da pošteno dela in tej ekipi zaenkrat bi morali prilagoditi
                  operativno spreminjanje stvari. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma na glasovanje.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo pa dajem amandma k 17. členu pod 1. točko. Letnica 1996 se spremeni v
                  1997, tako da se člen glasi: <q>"Delavci, ki opravljajo naloge revidiranja
                  lastninskega preoblikovanja podjetij v Agenciji, postanejo s 1. januarjem 1997
                  delavci Agencije za revidiranje."</q> Predlagatelj je poslanska skupina
                  Socialdemokratske stranke Slovenije. Odbor amandmaja ne podpira. Želi kdo besedo o
                  tem amandmaju? Ugotavljam, da ne in ga dajem na glasovanje. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo še amandma k 17. členu pod 2. točko: Za prvim odstavkom se doda nov drugi
                  odstavek, ki se glasi: <q>"Višina in notranja razmerja med plačami ostanejo do
                  sprejema akta v sistematizaciji delovnih mest in nomenklature nazivov
                  nespremenjena."</q> Sedanji drugi odstavek postane tretji odstavek. Predlagatelj je
                  Odbor za finance in kreditno-monetarno politiko. Želi kdo besedo k temu amandmaju?
                  Ugotavljam, da ne in ga dajem na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta amandma sprejet.</p>
               <p>K 18. členu imamo amandma z besedilom: <q>"V 60. dneh po uveljavitvi zakona"</q> se
                  nadomesti <q>"Do 28. februarja 1996"</q>. Predlagatelj je Odbor za finance in
                  kreditno-monetarno politiko. Ker ta člen v drugi obravnavi ni bil amandmiran,
                  mislim, da o njem ne moremo niti razpravljati, niti glasovati.</p>
               <p>K 19. členu. Pod 1. točko: Ta člen se spremeni, tako da se v celoti glasi:
                  <q>"Generalna direktorica, namestnik generalne direktorice, vodilni in pooblaščeni
                  delavci agencije nadaljujejo z delom v agenciji do poteka dobe, za katero so
                  imenovani. Osebe iz prejšnjega odstavka lahko nadaljujejo z delom v Agenciji za
                  revidiranje do poteka dobe, za katero so imenovani. Generalna direktorica in njen
                  namestnik morata svojo namero, da nadaljujeta z delom v Agenciji za revidiranje,
                  sporočiti Državnemu zboru Republike Slovenije v 30 dneh po uveljavitvi zakona."</q>
                  Predlagatelj je matični odbor. Ali želi kdo besedo? Ugotavljam, da ne in dajem ta
                  amandma na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>K 20. členu imamo dva povezana amandmaja. Prvi je amandma na naslednji amandma,
                  torej amandma na amandma poslanske skupine Socialdemokratske stranke Slovenije, ki
                  ga vlaga matično delovno telo. Besedilo tega člena se spremeni, tako da se glasi:
                  <q>"Z dnem prenosa opravljanja nalog davčnega nadziranja na drugo institucijo v
                  skladu s posebnim zakonom, se v naslovu Agencije za plačilni promet, nadziranje in
                  informiranje prenehajo uporabljati besede "</q>nadziranje in informiranje.<q>" In drugi,
                  na katerega se ta amandma nanaša: člen se spremeni, tako da se glasi: "</q>Od 1.
                  januarja 1997 dalje se v naslovu Agencije Republike Slovenije za plačilni promet,
                  nadziranje in informiranje črta beseda <q>"nadziranje."</q> Predlagatelj je poslanska
                  skupina Socialdemokratske stranke Slovenije, odbor - kot rečeno - tega amandmaja
                  ne podpira in vlaga svoj amandma. Ali želi kdo besedo? Ugotavljam, da ne in dajem
                  amandma na amandma pod točko 1 na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma pod točko 1 sprejeli.</p>
               <p>Na glasovanje dajem še amandma pod točko 2, ki smo ga s tem spremenili. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>K 21. členu je vložen amandma, ki sodi na območje usklajevanja. O njem bomo
                  glasovali kot o uskladitvenem amandmaju. Do te točke pa smo tudi sicer že prišli,
                  zato najprej sprašujem sekretariat, ali je razen te uskladitve, ki upošteva
                  spremembo datuma - uporabljal bi se od 1. januarja 1996 - zato ga spremeni v
                  določbe 5., 6., 7., 8., 9., 10., 11., 12. in 13. člena, se začne uporabljati 1.
                  januarja 1996, ali je razen te uskladitve potrebna pred glasovanjem o celoti
                  zakona še kakšna druga usklajevalna pripomba? Gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Moral bi opozoriti na neka neskladja, ki jih bo treba po tretji obravnavi urediti.
                  To, kar je bilo rečeno za 21. člen, gotovo drži, ravno tako tudi za 18. člen,
                  analogni položaj pa je tudi pri 15. členu, kjer gre ravno tako za neke roke, ki
                  niso več v skladu z dinamiko, ki je nastala po tem dolgotrajnejšem postopku
                  sprejemanja zakona in se potem bijejo roki, ki naj bi veljali pred 1. januarjem z
                  roki, ki so zdaj kot 1. januar itd. Ne bi na dolgo razlagal. Mi smo v našem
                  dodatnem mnenju na to že opozarjali. Nekaj se je uredilo, kar je bilo možno glede
                  na amandmirane člene, ki pa niso bili amandmirani v drugi obravnavi, so pa ostali
                  v navzkrižju in jih je potrebno potem uskladiti. Se pravi, 15. člen analogno z 18.
                  členom in pa 21. člen. V tem vidim, da je problem.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Do kdaj pa menite, da bi lahko pripravili?</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Ali lahko omenim tole, da je odbor v svojem dodatnem poročilu to že opravil, je že
                  predloženo tudi v tem pregledu, razen k 15, ki pa je analogen k 18., ta da
                  verjetno veliko časa ne bi trajalo po mojem mišljenju.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sprašujem torej predsednika odbora, kdaj se lahko sestane matično
                  delovno telo, da predlaga uskladitvene amandmaje k Državnemu zboru. Izvolite.
                  Čeprav bi seveda res lahko tudi Vlada kaj naredila, ja.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Odbor je že predvidel te uskladitvene amandmaje in jih je tudi, kot je omenil
                  gospod Baškovič, že v poročilo kot neprave amandmaje predlagal. Tako, da odbor
                  lahko to naredi takorekoč nemudoma, razen če bi, potem pa, to ne bi zahtevalo več
                  kot dve minute pavze. Če bi pa kdo potem vztrajal na tem, da je pa to potrebno
                  imeti posebej na mizah kot razmnožene amandmaje, čeprav so že v poročilu sedaj
                  napovedani v tem besedilu, potem pa to seveda zahteva še čas za razmnoževanje.</p>
               <p>Tako da, predsednik, predlagam, če vprašate zbor, ali bo kdo zahteval posebej
                  razmnožene uskladitvene amandmaje, te tri, ki jih je omenil gospod Baškovič. Če
                  ne, potem mislim, da lahko odbor svoje pove v dveh minutah, ker je pravzaprav že
                  povedal in samo formalno še enkrat ugotovi, ker je že sklenil. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlagam torej Državnemu zboru za glasovanje sklep, da se zaradi
                  neusklajenosti zakona sestane matično delovno telo in predlaga uskladitvene
                  amandmaje, in sicer, da opravi svoje delo, glede na opisano, do popoldanskega dela
                  seje, na katerem bi nadaljevali to, sedaj prekinjeno 11. točko dnevnega reda.
                  Ugotovimo sklepčnost! Glasujemo torej o tem predlogu proceduralnega sklepa.
                     <stage>(47 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta sklep sprejeli.</p>
               <p>S tem prekinjam to točko dnevnega reda in pričakujem, da bomo za popoldanski del
                  seje prejeli ustrezno uskladitveno poročilo matičnega delovnega telesa.</p>
               <p>Prehajamo na <title>29. TOČKO DNEVNEGA REDA - NA DRUGO OBRAVNAVO PREDLOGA ZAKONA O
                     LASTNINSKEM PREOBLIKOVANJU IGRALNIC</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Ne.)</stage> Predlog zakona je obravnavala
                  Komisija za spremljanje in nadzor lastninskega preoblikovanja družbene lastnine
                  kot matično delovno telo.</p>
               <p>Želi poročevalec odbora besedo? Gospod Izidor Rejc ima besedo. Izvolite.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Hvala. Spoštovani gospod podpredsednik, gospe in gospodje! Komisija za spremljanje
                  nadzor lastninskega preoblikovanja je na svoji 67. seji 28. junija, se pravi konec
                  junija letošnjega leta, obravnavala predlog zakona o lastninskem preoblikovanju
                  igralnic oziroma pravnih oseb, ki prirejajo posebne igre na srečo. Tedaj še ni bil
                  sprejet zakon o igrah na srečo, matični zakon in komisija je obravnavala dokument
                  oziroma predlog zakona, ki ga je pripravila Vlada še iz lanskega leta. Ta je
                  razumljivo ugotovila, da bi bilo potrebno še mnogo postoriti in ker je vmes tudi
                  zakon o začasni prepovedi lastninskega preoblikovanja pravnih oseb, ki prirejajo
                  posebne igre na srečo, je treba tudi ta predlog zakona o privatizaciji oziroma
                  lastninskem preoblikovanju igralnic dopolniti.</p>
               <p>Komisija je na osnovi razprave sprejela sklep in predlaga Državnemu zboru, kot ste
                  to dobili, da se ta predlog zakona vrne v prvo obravnavo, se pravi, ponovno opravi
                  prva obravnava, pri tem pa naj predlagatelj upošteva zakon o igrah na srečo, se
                  pravi osnovni zakon, potem tudi upošteva elemente oziroma člene zakona o začasni
                  prepovedi lastninskega preoblikovanja pravnih oseb, ki prirejajo posebne igre na
                  srečo. Ker je bila pred zaključkom sama revizija, ki je izhajala iz zakona o
                  začasni prepovedi, tudi upošteva vse to in mnenje Sekretariata za zakonodajo in
                  pravne zadeve.</p>
               <p>28.6.1995 smo menili oziroma smo upali, da bo tudi seja Državnega zbora, ki še ni
                  končana, tedaj pred dopustom končana oziroma da bomo to končali in smo tudi
                  naložili, da do 1.9.1995, ustrezno s temi sklepi predlagatelj pripravi za Državni
                  zbor pač predlog, izhajajoč iz teh točk, ki smo jih navedli in prosim, da jih
                  podprete.</p>
               <p>Gre tudi za to, da se čaka poročilo o revizijskem postopku, ki je bil opravljen v
                  vseh igralnicah in povezanih družbah in da potem predlagatelj na osnovi današnje
                  prve obravnave tudi pripravi predlog za drugo obravnavo in na osnovi tega prosim,
                  da tudi teče razprava oziroma sklepanje na Državnem zboru.</p>
               <p>Torej, predlagam v imenu komisije, da se opravi prva obravnava s predlaganimi
                  sklepi. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej, predlagane sklepe smo že dobili zdavnaj v pisni obliki. Želi
                  besedo predstavnik Sekretariata za zakonodajo in pravne zadeve?
                     <stage>(Ne.)</stage></p>
               <p>Torej, komisija, kot ste slišali, matično delovno telo za spremljanje in nadzor
                  lastninskega preoblikovanja družbene lastnine kot matično delovno telo predlaga,
                  da se o predlogu zakona ponovno opravi prva obravnava. Dajem ta predlog na
                  glasovanje. Ugotovimo sklepčnost! <stage>(40 prisotnih.)</stage> Mislim, da bo
                  treba sklepčnost tokrat zares zagotoviti v dvorani. Pred nami so kratke točke
                  dnevnega reda, sodeč po gradivu, ki se je nabralo in bi bilo potrebno, da
                  vztrajate v dvorani in da ne odhajate pri točkah, ki vas sicer niso pritegnile s
                  svojo vsebino. Prosim, da ponovno ugotovimo sklepčnost! <stage>(45
                     prisotnih.)</stage> Prosim sekretarje poslanskih skupin, da zagotovijo
                  sklepčnost Državnega zbora sicer bomo prisiljeni sejo prekiniti. To pa je seja, ki
                  se vleče že nekaj mesecev. Prosim, da tretjič ugotovimo sklepčnost! <stage>(44
                     prisotnih)</stage>.</p>
               <p>Ugotavljam, da Državni zbor ni sklepčen in ne more sklepati. Sejo bomo nadaljevali
                  čez petnajst minut.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Sklicujem sejo Odbora za finance in kreditno-monetarno politiko v sobi
                  209. Končali bomo predvidoma v petih minutah. Hvala lepa.</p>
            </sp>
            <stage type="time">(Seja je bila prekinjena ob 12.15 uri in se je nadaljevala ob 12.30
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Potrebujemo samo sklepčnost za tisti en sam glasovalni trenutek. Od takrat naprej
                  bo odmor.</p>
               <p>Spoštovane kolegice poslanke, spoštovani kolegi poslanci, gospe in gospodje,
                  nadaljujemo s sejo Državnega zbora in vas prosim, da ugotovimo prisotnost. Prosim
                  za prihod tudi vseh tistih poslank in poslancev, ki jih pri prejšnjem ugotavljanju
                  sklepčnosti ni bilo. Zdaj pa mislim, da bo dovolj. V Državnem zboru je prisotnih
                  57 poslank in poslancev. Državni zbor je sklepčen in lahko odloča. Ostali smo pri
                  29. točki, pri glasovanju o predlogu sklepa Komisije za spremljanje in nadzor
                  lastninskega preoblikovanja družbene lastnine, ki kot matično delovno telo
                  predlaga, da predlog zakona o lastninskem preoblikovanju igralnic ponovno
                  obravnavamo v prvi obravnavi. Ugotovimo sklepčnost! <stage>(55
                  prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta predlog sklepa sprejeli.</p>
               <p>Sejo bomo nadaljevali ob 14. uri. Hvala lepa.</p>
            </sp>
            <stage type="time">(Seja je bila prekinjena ob 12.33 uri in se je nadaljevala ob 14.07
               uri.)</stage>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Spoštovani kolegi, prosim, da zasedete svoja mesta.Za popoldanski del so se
                  opravičili dr. France Zagožen, gospod Jože Lenič, gospod Tone Anderlič, gospa
                  Danica Simšič, ki je ta moment še tukaj in gospa Breda Pečan, ki je tudi še tukaj.
                  Ugotavljam prisotnost za nadaljevanje seje! Ugotavljamo prisotnost! <stage>(44
                     prisotnih.)</stage> Prosil bi vodje in sekretarje poslanskih skupin, da
                  zagotovijo prisotnost za nadaljevanje seje. Ponavljam z ugotavljanjem prisotnosti!
                     <stage>(42 prisotnih.)</stage> Medtem so se najmanj štirje pridružili vam v
                  dvorani, tako da bom še tretjič ugotavljal prisotnost! <stage>(54
                     prisotnih.)</stage> Zbor je sklepčen in lahko nadaljuje z delom.</p>
               <p>Pričenjam splošno razpravo o predlogu zakona in sprašujem predstavnike poslanskih
                  skupin, če želijo besedo? Smo pri <title>29. TOČKI DNEVNEGA REDA - PREDLOG ZAKONA
                     O LASTNINSKEM PREOBLIKOVANJU IGRALNIC</title>.</p>
               <p>Ne želijo. Torej dajem besedo poslankam in poslancem. <stage>(Ne.)</stage> Torej
                  prehajamo k sprejemu sklepov, ki jih je pripravila ustrezna komisija. Imamo malo
                  sklepov, zato dovolite, ker je prvi sprejet, da gremo k drugemu, ki glasi: "Pri
                  pripravi zakona o lastninskem preoblikovanju igralnic za drugo obravnavo naj
                  predlagatelj upošteva: uskladitev zakonov o igrah na srečo ter zakon o začasni
                  prepovedi lastninskega preoblikovanja pravnih oseb, ki prirejajo posebne igre na
                  srečo; rezultata opravljenih revizij po zakonu o začasni prepovedi lastninskega
                  preoblikovanja pravih oseb, ki prirejajo posebne igre na srečo in opredelitev
                  lastninskih razmer in subjektov lastninskega preoblikovanja tujih vlaganj ter
                  pogoje dodeljevanja koncesij. Ugotovimo sklepčnost za glasovanje o tem sklepu pod
                  točko 2.</p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem naslednji sklep. in sicer: <q>"Predlog zakona o lastninskem
                  preoblikovanju igralnic za drugo obravnavo pripravi predlagatelj. Po opravljeni
                  reviziji, po zakonu o začasni prepovedi lastninskega preoblikovanja pravnih oseb,
                  ki prirejajo posebne igre na srečo, pri čemer upošteva stališča in mnenja
                  sekretariata za zakonodajo in pravne zadeve delovnih teles in Državnega
                  zbora."</q></p>
               <p>Želi o tem kdo razpravljati? <stage>(Ne.)</stage> Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je tudi ta sklep sprejet.</p>
               <p>Komisija za spremljanje in nadzor lastninskega preoblikovanja družbene lastnine
                  predlaga tudi naslednji sklep: "Agencija za plačilni promet, nadziranje in
                  informiranje kot samostojna in neodvisna institucija pripravi poročilo o poteku
                  revizije o podjetjih, ki opravljajo dejavnosti iger na srečo in z njimi povezanih
                  podjetij, pri čemer naj zlasti navede problematiko, vezano na izvajanje revizij v
                  navedenih subjektih. Ali je to sklep, o katerem mora tudi Državni zbor glasovati?
                  Gospod Rejc pravi, da o tem ni potrebno glasovati in s tem je seveda ta točka
                  končana.</p>
               <p>Vračamo se nazaj k <title>11. TOČKI DNEVNEGA REDA</title>, kjer smo dobili
                  uskladitveni amandma in bi prosil predsednika odbora, da ga predstavi, če meni, da
                  je potrebno. Pravi, da ni potrebno. Upam, da imate to tretje dodatno poročilo pred
                  seboj.</p>
               <p>Želi kdo besedo? Torej dajem na glasovanje cel uskladitveni amandma in dovolite,
                  da ga ne čitam. Začne se z zadnjim odstavkom na prvi strani tega poročila in teče
                  do treh zvezdic. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(4
                     poslancev.)</stage></p>
               <p>Ugotavljam, da je amandma sprejet.</p>
               <p>In smo še pri tem, da glasujemo o zakonu v celoti. Dajem na glasovanje zakon v
                  celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je zakon sprejet.</p>
               <p>S tem je tudi ta točka končana. Se opravičujem. V drugem poročilu je še predlog
                  dodatnega sklepa, o katerem velja glasovati. Ta sklep se glasi: <q>"Agencija za
                  plačilni promet, nadziranje in informiranje pripravi predloge aktov in opravi v
                  skladu s tem zakonom vse potrebne postopke za vzpostavitev Agencije za revidiranje
                  s 1.1.1996."</q></p>
               <p>Želi o tem kdo razpravljati? <stage>(Ne želi.)</stage> Torej dajem ta sklep na
                  glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je tudi ta sklep sprejet.</p>
               <p>S tem je ta 11. točka zaključena.</p>
               <p>Prehajamo na <title>30. TOČKO DNEVNEGA REDA - NA PRVO OBRAVNAVO PREDLOGA ZAKONA O
                     OSEBNI IZKAZNICI</title>.</p>
               <p>Predlog zakona je v obravnavo zboru predložila Vlada Republike Slovenije.</p>
               <p>Sprašujem predstavnika Vlade, če želi besedo? Izvolite. Besedo dajem ministru
                  Šteru.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa. Spoštovani gospod predsednik, gospe in gospodje, poslanci in poslanke!
                  Dovolite mi, da vam v kratkem predstavim predlog zakona o osebni izkaznici in sam
                  projekt izdelave in izdaje osebne izkaznice, ki poteka vzporedno s pripravo zakona
                  tudi kot del tistega, kar pomeni celostna podoba slovenskih javnih listin.
                  Predlagani zakon o osebni izkaznici celovito ureja vprašanja v zvezi z osebno
                  izkaznico, z njegovim sprejetjem pa se zaključuje proces listinskega prava, ki bo
                  celovito zaokrožil področje javnih listin. Pri pripravi zakona smo kot
                  predlagatelj sledili osamosvojitveni zakonodaji naše države, pri čemer smo skušali
                  upoštevati tudi mednarodne standarde, ki urejajo v področje listin, potrebe
                  javnega interesa in pravice posameznika. Tako naj bi celostna podoba o osebni
                  izkaznice, njena oblika, njena vsebina ter varnostni in zaščitni elementi, ki so
                  vgrajeni v predlagani dokument, ustrezali evropskim standardom.</p>
               <p>Prav tako, in to je pomemben element javnega dokumenta, smo pri pripravi
                  upoštevali zahteve, ki jih pred našo državo postavlja Šengenski sporazum in
                  ureditev, ki nam je vsaj na našem mejnem področju že deloma znana. Tako se bodo v
                  prihodnje odražala ta dejstva tudi na področju javnih listin. Naj omenim samo ta
                  osebni dokument kot eno od podlag za prehajanje državne meje. Saj zagotavljam, da
                  ne bom imel dolge uvodne razlage.</p>
               <p>Kot predlagatelji menimo, da je potrebno sprejeti zakon tako, da bo v največji
                  meri omogočena izvedba temeljnih funkcij osebne izkaznice kot javne listine, ki
                  služi državljanom kot učinkovito sredstvo za dokazovanje istovetnosti, za
                  dokazovanje državljanstva, za nastopanje v pravnem prometu in za prehajanje
                  državne meje. Torej kot potovalni dokument. Tako je sprememba zakona nujna, saj
                  sedanja ureditev ne omogoča izvedbe temeljnih funkcij osebne izkaznice, prav tako
                  sedanja ureditev, ki temelji na predpostavki, da je osebna izkaznica obvezni
                  dokument, da je obveznost vsakega polnoletnega državljana imeti osebno izkaznico,
                  ne ustreza okoliščinam in standardom, ki veljajo v nekaterih evropskih državah.
                  Naštel bom nekaj razlogov, zakaj ni več ustreznosti. Ureditev tega področja v
                  posameznih zahodno evropskih državah temelji na izhodišču pravice do osebne
                  izkaznice in ne obligacije imeti osebno izkaznico. Možnost ugotavljanja
                  istovetnosti je dana tudi na podlagi drugih dokumentov, ki jih je izdal pristojni
                  državni organ in vsebujejo fotografijo. Vozniško dovoljenje ali potni list.
                  Neustreznost in pomanjkanje zaščitnih elementov v dosedanjem dokumentu, osebni
                  izkaznici, postavlja pod vprašaj njeno verodostojnost v vseh oblikah njene
                  uporabe. In pomemben nov element je večfunkcionalnost osebne izkaznice, o katerem
                  sem že nekaj več povedal pred tem. Poleg navedenih razlogov je potrebno omeniti
                  neustreznost sedanjega dokumenta sedaj predpisane oblike osebne izkaznice za
                  prehajanje državne meje z, na eni strani Hrvaško, na drugi strani Avstrijo, kljub
                  zakonskim in meddržavnim sporazumom, ki to omogočajo, je možnost prehajanja
                  državne meje z osebno izkaznico dana le tistim, ki so osebno izkaznico zamenjali
                  in jo imajo na obrazcu Republike Slovenije, ne pa tudi tistim, ki uporabljajo
                  sicer veljaven osebni dokument, izdan pa še na obrazcih nekdanje Socialistične
                  Federativne Republike Jugoslavije. Zaradi tega ugotavljamo neenakopraven položaj
                  državljanov. Tako ima po naših evidencah približno 450.000 slovenskih državljanov
                  še osebno izkaznico na obrazcu, veljavnem v nekdanji skupni državi. Pri pripravi
                  zakona smo kot predlagatelji pozornost namenili tudi varnostnemu vidiku. Tako naj
                  bi bila osebna izkaznica izdelana iz polikarbonatov. To je način tehnologije, ki
                  onemogoča prenarejanje ali ponarejanje dokumenta. Takšno tehnologijo ima, recimo,
                  od nam bližnjih držav Republika Švica. S tem je praktično onemogočeno ponarejanje
                  dokumenta. Format osebne izkaznice bo podoben, recimo, najbolj poznane so nam
                  kreditne kartice, grafični izgled bo pa vseboval nekatere elemente iz slovenske
                  kulturne in narodnostne identitete. Vsebina predlaganega zakona se bistveno
                  razlikuje od sedanje ureditve. Predlagani zakon temelji na načelu prostovoljnosti,
                  kar pomeni, da se vsak od polnoletnih državljanov prostovoljno odloči, katero
                  javno listino bo imel in jo uporabljal pri izvrševanju posameznih funkcij javnega
                  dokumenta. Ta pravica je zaradi zasledovanja javnega interesa omejena le na tiste
                  državljane, ki imajo veljavne listine, s katero je mogoče dokazovati svojo
                  identiteto. Predlagani zakon se od dosedanje ureditve razlikuje tudi glede
                  veljavnosti osebne izkaznice. Tako ne poznamo več osebne izkaznice s trajno
                  veljavnostjo. Novost pa je tudi glede veljavnosti osebne izkaznice zaradi
                  večkratne pogrešitve osebnega dokumenta. V teh primerih, gre za primere, ki
                  indikativno pomenijo verjetnost, verjetno možnost zlorabe, v teh primerih je
                  veljavnost omejena na eno leto, s čimer je predlagatelj želel preprečiti možnost
                  zlorabe tega dokumenta, katere možnost, namreč zlorabe, je seveda zaradi potovalne
                  funkcije bistveno večja, kar se kaže tudi pri sedaj veljavnih oblikah potnih
                  listov oziroma potnih listin na sploh.</p>
               <p>Zakon ureja tudi prepoved uporabe osebne izkaznice za prehod državne meje na način
                  in pod pogoji, kot jih določa zakon o potnih listinah državljanov Republike
                  Slovenije. Bistveno pri tem je, da upravna enota kot mesto, kjer se vodi evidenca
                  in kjer se izvaja izdaja osebnega dokumenta, nima diskrecijske pravice oziroma o
                  tem ne odloča na podlagi proste presoje dokazov, pač pa na podlagi zahteve
                  pristojnega organa, ki je ali sodišče ali Ministrstvo za obrambo ali Ministrstvo
                  za notranje zadeve. Zakon v četrtem in petem poglavju predlagane oblike ureja
                  varstvo osebnih podatkov z namenom, da se prepreči nezakonita ali neupravičena
                  uporaba in tako poseganje v posameznikovo  integriteto.</p>
               <p>Ob koncu bi vas, spoštovane poslanke in poslanci, želel opozoriti na vsebino 6.
                  člena predlaganega zakona, na katerega smo bili opozorjeni tudi s strani Komisije
                  za narodne skupnosti. V zvezi s tem želim dodatno pojasniti, da je 6. člen, to je
                  določba, da na območju občin, kjer živita avtohtoni italijanska oziroma madžarska
                  narodnostna skupnost, izda pristojni organ izkaznico na dvojezičnem obrazcu, če
                  državljan uporablja italijanski jezik oziroma madžarski jezik in želi, da se mu
                  osebna izkaznica izda na takem obrazcu. Po dodatni analizi smo mnenja, da je
                  takšna ureditev skladna z ustavo in pravnim redom v naši državi. Poleg tega je ta
                  pravica že tako regulirana recimo v zakonu o upravi, o notariatu, o sodiščih,
                  zakonu o državnem tožilstvu, skratka v zakonodaji, ki je nastala že po uveljavitvi
                  Ustave Republike Slovenije kot najvišjem zakonodajnem aktu naše države.</p>
               <p>Spoštovane gospe in gospodje poslanci in poslanke! Vodjem poslanskih skupin,
                  nekatere sem videl, da nosite tudi to s seboj. Tistim, ki so to želeli, smo
                  izdelali vzorec osebne izkaznice. Kljub temu, da gre za vzorčne primere, na
                  katerem manjkajo dodatni zaščitni elementi, recimo kot bistveni zaščitni element,
                  ki na teh dokumentih manjka, bi omenil samo kologram, potrebni pa so tudi še
                  nekateri popravki, ki so bili kot rezultat usklajevanja dodani že po tem, ko smo
                  te primerke izdelali. Upam, da smo vam uspeli s tem praktično ponazoriti novo
                  osebno izkaznico, ki bo tudi v bodoče predstavljala enega temeljnih javnih
                  dokumentov, torej dokumentov, katerega ta oblika, osebna izkaznica, bo predmet,
                  upam da, plodne, koristne razprave pred vašim spoštovanim zborom. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlog zakona je Obravnaval odbor za notranjo politiko in pravosodje
                  kot matično delovno telo in prosim predsednika, da predstavi mnenje odbora.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani gospod predsednik, spoštovani zbor! Ta predlog zakona je naš odbor
                  obravnaval in k predstavitvi, kot jo je dal minister, nimam pripomb, ker pač odbor
                  k temu ni imel posebnih pripomb. Sekretariat za zakonodajo in pravne zadeve je
                  opozoril na nekaj nevsebinskih pravno-tehničnih pomanjkljivosti in smo te
                  pomanjkljivosti oziroma to opozorilo strnili v sklep, da bi naj Vlada pri pripravi
                  zakona to upoštevala. Osnovno bistvo tega zakona je v tem, kot je povedal
                  minister, da gre za zaokrožitev celotnega listinskega prava. Ta nova osebna
                  legitimacija je potrebna z ozirom na novo ustavo in na nove odnose, ki so iz nje
                  nastali. Bi pa opozoril predvsem na to, da je izgubila svojo obligatornost in gre,
                  kot je to pač v demokratičnih družbah običajno, za pravico, ne pa za dolžnost.</p>
               <p>Opozoril bi tudi na že opozorjeno funkcijo pri prehodu državne meje, ki bo
                  verjetno z razraščanjem medsebojnih državnih odnosov postala z oziroma na osebno
                  legitimacijo vedno bolj široka in bo seveda posest take legitimacije za državljane
                  vedno bolj vabljiva. Kot je že minister opozoril, smo razpravljali tudi o tem, ali
                  je predlog zakona v 6. členu v skladu z ustavo ali ne. Namreč predlog zakona
                  predvideva, da na dvojezičnih območjih lahko, kdor uporablja pač jezik manjšine,
                  izrazi željo oziroma zahtevo, da se mu legitimacija izda dvojezično, to se pravi
                  tudi v njegovem jeziku. O tem so bila sicer deljena mnenja, vendar nismo mogli
                  sprejeti sklepa, da bi šlo za protiustavno določbo in na to niti ni opozoril
                  sekretariat.</p>
               <p>Naš odbor je tako mnenja in predlaga dva sklepa, in sicer, da je predlog zakona
                  primerna osnova za drugo branje in pa, da naj predlagatelj oziroma Vlada upošteva
                  pripombe pravno-tehnične narave sekretariata. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Sprašujem predstavnika Sekretariata za zakonodajo, če želi besedo?
                     <stage>(Ne želi.)</stage> Želijo besedo predstavniki poslanskih skupin? Gospa
                  Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Naša poslanska skupina, tako kot si verjetno lahko mislim, tudi
                  ostale, seveda podpiramo in mislimo, da je nujno, da se sprejme zakon o osebni
                  izkaznici, ker kot smo slišali, seveda izhajajo osnove za zbiranje podatkov za
                  osebno izkaznico še vedno iz bivšega zveznega zakona o osebni izkaznici in je
                  zadnji čas, da dobi Slovenija svoj zakon o tej listini, posebej še podpiramo to
                  načelo prostovoljne izbire oziroma prostovoljnosti, da se državljan sam odloči, s
                  katerim dokumentom bo izkazoval svojo istovetnost in svoje državljanstvo.
                  Opozorila bi pa samo še na to oziroma vprašala glede na to, da tudi Odbor za
                  pravosodje ni imel kakšnih tehtnejših pripomb, bi vseeno želeli izvedeti še glede
                  uničevanja podatkov po prenehanju zbiranja oziroma po prenehanju veljavnosti
                  osebne izkaznice, in sicer iz 16. člena, ali so kakšni tehnični zadržki, zakaj bi
                  se uporabljali ti podatki, da je potreben 30-dnevni rok, ali je možno, da se ga
                  skrajša, tako kot navaja sekretariat. V nasprotnem primeru naj ostane določba, kot
                  je. Glede na to, da zakon ni sporen, bi podprla, da se ga čimprej sprejme in zato
                  bi predlagala, da v sklepih Odbora za pravosodje kljub temu, da ni naveden,
                  določimo tudi rok za drugo obravnavo, v kateri naj Vlada ta zakon pripravi, ker v
                  nasprotnem primeru se bojim, da bo to predolgo trajalo in bomo čakali na nove
                  osebne izkaznice še kakšno leto. Torej podpiramo zakon. Želela bi pa samo to
                  pojasnilo glede uničevanja podatkov in pa glede roka za drugo obravnavo.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. V imenu narodnosti se je javil k besedi gospod Battelli.</p>
            </sp>
            <sp who="SDZ1:BattelliRoberto">
               <speaker>ROBERTO BATTELLI:</speaker>
               <p>Hvala. Ne verjamem, da bo to kaj pomagalo glede na izid včerajšnjega glasovanja.
                  Komisija za narodni skupnosti je sprejela stališče, da naj bo ta materija
                  obravnavana tako, kot je v sedanji zakonodaji. Predlog notranjega ministrstva
                  odstopa od veljavne prakse in uvaja izdajanje posebnih izkaznic na dvojezičnih
                  obrazcih na zahtevo stranke. To, kar pravi gospod minister, ko se sklicuje na celo
                  vrsto zakonov, ki so bili tu sprejeti in ki so po našem mnenju pomanjkljivi na tej
                  točki, ampak so bili kljub temu sprejeti taki, kot so. Navaja celo vrsto zakonov,
                  kjer gre za izvedbo postopkov za postopke, ki se izvajajo tudi v jeziku narodne
                  skupnosti, če stranka govori ta jezik in še dodatno piše: če biva na narodnostno
                  mešanem območju. Gre za postopke, ker je jasno, da je nesmiselno voditi upravni
                  ali kazenski postopek v dveh jezikih za vsako stranko zmeraj in povsod. Tu pa gre
                  za obrazce, za nekaj popolnoma različnega, drugega. Rad bi odgovor tudi od naše
                  Službe za zakonodajo na naslednje vprašanje: Ustava v 11. členu pravi, da sta na
                  narodnostno mešanih območjih uradna oba jezika po ustavi. Sprašujem, kako je
                  možno, da en jezik postane uraden na zahtevo stranke. Želel bi odgovor tudi na
                  naslednje vprašanje. V čem je kratena pravica kogarkoli, v kolikor so ti dokumenti
                  dvojezični, s tem, da je najprej napis v slovenskem jeziku in potem v italijanskem
                  oziroma madžarskem jeziku. Preden bom razpravljal še kot poslanec o teh zadevah,
                  bi rad odgovor na ti dve vprašanji. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>V imenu poslanske skupine SLS, gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! No, moram reči, da je skrajni čas, da je v predlogu
                  oziroma da je v obravnavi zakon, ki bo celovito urejal vprašanje v zvezi z osebno
                  izkaznico. In tudi čas je že, da to staro osebno izkaznico, ki ima jugoslovansko
                  zgodovino, zamenjamo z novo, ki bo verjetno, vsaj po obljubah Ministrstva za
                  notranje zadeve, tudi uporabnejša. Jaz moram reči, da je pri predlogu predlagatelj
                  upošteval namen in funkcijo osebne izkaznice, vendar vseeno se mi pojavljajo
                  oziroma se nam v poslanski skupini pojavljajo določena vprašanja. Rok tri leta za
                  zamenjavo osebne izkaznice, menimo, da je po našem mnenju predolg oziroma bi bil
                  lahko krajši. Vseeno nekako bi tudi želeli, da nam predlagatelj odgovori, zakaj se
                  ni odločil, recimo, za enoletni rok ali maksimalno dvoletni rok oziroma prehodno
                  obdobje za zamenjavo osebne izkaznice. Ali je to mogoče iz tehničnega vidika ali
                  iz kakršnih koli drugih vidikov? Postavlja se nam tudi drugo vprašanje, in sicer,
                  zakaj osebna izkaznica ni obvezni dokument. Sicer predlagatelj je na nekatere
                  zadeve odgovoril, da je pač z ureditvijo v nekaterih drugih evropskih državah in
                  da se pač istovetnost lahko dokazuje z drugimi dokumenti, kot so recimo potni list
                  ali vozniško dovoljenje in tako dalje, vendar vseeno, če izhajamo iz tega, da je
                  potni list kar nekaj večja knjižica, kot je ta osebna izkaznica, ali v bistvu
                  vozniško dovoljenje, ki je narejeno drugače, kot ta osebna izkaznica, to se pravi,
                  da je potni list in tako tudi vozniško dovoljenje kar nekajkrat bolj podvrženo
                  uničljivosti, kot pa ta osebna izkaznica. Nas vseeno zanima, zakaj nekako ne bi
                  morala biti osebna izkaznica kot obvezni dokument? Zakaj? Če izhajamo tudi iz
                  tega, da se državljan v vsakem trenutku mora izkazati na zahtevo uradne osebe,
                  govorim o vsakem trenutku. Zakaj? Kajti nikdar se ne ve, kje se pač moraš
                  izkazati, potem moraš imeti pri sebi stalno potno listino, če nimaš osebne
                  izkaznice, recimo, če nimaš vozniškega dovoljenja. Glede na velikost, obrabo, jaz
                  mislim, da to predstavlja dodatne stroške tudi državi, kajti število izdelave
                  potnih listin se bo s tem povečalo, ker je pač uničljiv. Drugič. S tako uničeno
                  oziroma obrabljeno potno listino prestopiti državno mejo, jaz mislim, da ni v
                  interesu države, kajti vsak pravzaprav svojega osebnega dokumenta ne zna ceniti.
                  In kdor ga ne bo cenil, bo pač nosil okoli uničenega in bo svetu kazal recimo na
                  pol uničen potni list, ki je sicer čitljiv še, je uporaben. Mislim, da to ne
                  predstavlja v dobri luči ne posameznika, še manj pa verjetno državo, ki izdaja
                  potno listino. Zato mi vseeno menimo, da bi osebna izkaznica kot taka morala biti
                  obvezen dokument, sploh pa če izhajamo iz tega, da je praktično ta osebna
                  izkaznica neuničljiva. Mislim, res se moraš potruditi, da jo uničiš.</p>
               <p>Potem moram reči, da poslanska skupina podpira ta zakon drugače v celoti, razen
                  teh vprašanj, ki se nam zastavljajo, pa verjetno, da nam bo gospod minister
                  oziroma predlagatelj tudi odgovoril. Ravno tako pa podpiramo tudi oba sklepa
                  Odbora za notranje zadeve in pravosodje. Moram reči, če lahko tudi polemiziram v
                  imenu poslanske skupine, mislim, da se je zopet pojavil problem dvojezičnosti
                  osebnih izkaznic. Tako kot se je včeraj pojavil problem dvojezičnega pouka,
                  obveznega govorim, dvojezičnega obveznega pouka v gimnazijah. Vendarle mi menimo,
                  da je predlagatelj pravilno upošteval dejstva dvojezičnih območij in vsakemu
                  državljanu, ki je po poreklu Madžar ali Italijan, jasno zagotovil, da bo lahko
                  imel dvojezično osebno izkaznico oziroma osebno izkaznico z italijanskim,
                  slovenskim ali s slovenskim, madžarskim jezikom. Tako da jaz v tem polemik, ki jih
                  je izrazil gospod Battelli, ne vidim, nekako pa upam izraziti zopet tisto, kar sem
                  izrazil včeraj. Če pride do tega, da bi bila ta zadeva obvezna za vse državljane,
                  ki stalno bivajo oziroma dvojezične osebne izkaznice, ki stalno bivajo na področju
                  dvojezičnih območij, zopet pridemo v tisto, da vsiljujemo ustavno pravico neki
                  drugi osebi. Če povem recimo na primer, če se zaposlim v Luki Koper ali v Ina v
                  Lendavi, se pač za stalno prijavim, bi na podlagi takega dobil dvojezično osebno
                  izkaznico. Jaz lahko jasno povem, da jaz z dvojezično osebno izkaznico, niti je ne
                  želim niti nimam z njo kaj početi.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Matuš, jaz bi vas opozoril, da vse, kar govorite, govorite v imenu
                  poslanske skupine in upam, da se poslanska skupina v celoti strinja s tem, kar
                  govorite.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Ja, bom do konca povedal. Zato bi naprej povedal. Jaz mislim, da je pravica
                  vsakega, da prostovoljno izbere, ali želi pač imeti osebno izkaznico z dvojezičnim
                  besedilom ali pač ne. Tako da jaz mislim, da je predlagatelj v tej smeri pravilno
                  postopal in s tem celo celovito zastopal ustavno pravico, ki jo imajo tako Madžari
                  na svojem področju kot Italijani na svojem dvojezičnem področju. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Besedo dajem gospe Mariji
                  Pozsonec.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa. Spoštovani! Še ni minilo 24 ur in ponovno stojim tukaj pred vami in
                  skoraj bi vas prosila, da oprostite, ker vam jemljem dragoceni čas, vendar to bi
                  moral narediti nekdo drug, in sicer Vlada, ki pošlje v parlament takšne zakone, ki
                  niso v skladu z dosedanjimi tendencami narodnostne politike in takrat se z vašo
                  pomočjo nekaj da popraviti, ampak pri vsakem zakonu pa me spravijo na kolena.</p>
               <p>Tako, da mislim, da bi se Vlada morala zavedati svoje zakonske dolžnosti, kar so
                  sprejeli pri osamosvajanju, da narodnostna pravica ne bo zmanjšana, zmanjšana pa
                  je na vsakem koraku. Pravim, kar vi pomagate popraviti, to je popravljeno, drugo
                  pa je izgubljeno.</p>
               <p>Da na področju dvojezičnega območja sta po ustavi in po zakonu oba jezika
                  enakopravna. Zunanja podoba te enakopravnosti so bili do sedaj osebni dokumenti,
                  ki so bili dvojezični, in sicer dvojezični za vse prebivalce na narodnostno
                  mešanem območju in ne samo za narodnost. Naša narodnostna politika se je do sedaj
                  izogibala preštevanja narodnosti. In to, kar se dogaja sedaj, to je prevelik korak
                  nazaj.</p>
               <p>Po 6. členu zakonskega predloga predvideva, da izda pristojni organ osebno
                  izkaznico na dvojezičnem obrazcu pod dvema pogojema. Če državljan uporablja
                  manjšinski jezik, in če je to izrecna zahteva, predlagana rešitev bistveno odstopa
                  od dosedanjega zakona, ki je bilo v veljavi od leta 1978, po katerem dobijo
                  dvojezično izkaznico vsi državljani na narodnostno mešanem območju. Naša
                  manjšinska zaščita, kakor jo predvideva ustava in je izpeljana v zakonih, izhaja
                  predvsem iz dveh izhodišč: pojma avtohtonosti in omejitve posebnih pravic na
                  natančno določeno območje, razen redkih izjem, ki so predvidene z zakonom. Tako je
                  dvojezična osebna izkaznica in pa tudi drugi dokumenti, ki se izdajajo na
                  narodnostno mešanih območjih, postala eden izmed zunanjih znakov narodnostno
                  mešanega teritorija, podobno kot javni napisi in ne le individualna pravica
                  državljana. Predlagana rešitev dvojezični dokument zoži izključno na individualno
                  pravico državljana, ki jo lahko uresniči na posebno zahtevo. Če bo zakon sprejet,
                  to logično pomeni, da bo enaka praksa uveljavljena tudi za vse druge dokumente, ki
                  jih dobivajo državljani na narodnostno mešanih območjih. Pri odločanju je treba
                  imeti na skrbi, ker mi smo vaši državljani in tudi mi smo davkoplačevalci in vi to
                  narodnostno zaščito uresničujete, zato da nas ohranite. Vendar opozarjam vas, da
                  je bil na podlagi londonskega sporazuma namreč dosežen dogovor, da se v občinah z
                  večjim deležem manjšinskega prebivalstva na naši Obali in na Tržaškem uveljavijo
                  dvojezični dokumenti. In do zdaj Italija to spoštuje. V Italiji, na Tržaškem imajo
                  dvojezične dokumente tako Italijani kot Slovenci. Mislim, da s tem delate slabo
                  uslugo tudi vaši narodnosti izven meja.</p>
               <p>Zdaj bi pa glede na to, da ima Komisija za narodnost pravico predstaviti svoje
                  mnenje direktno Državnemu zboru, mislim, da je tu bila prej napaka, sklep. Mi smo
                  sprejeli  4. julija 1995 na 24. seji sklep: "Predlagatelj naj pri pripravi
                  predloga zakona o osebni izkaznici <stage>(EPA 1085)</stage> za drugo obravnavo
                  upošteva veljavna določila za izdajo osebne izkaznice na območjih, kjer živijo
                  poleg pripadnikov slovenskega naroda tudi pripadniki italijanske oziroma madžarske
                  narodne skupnosti, torej na dvojezičnih obrazcih dvojezično in brez posebnih
                  pogojev ali omejitev." Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Jugu.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Spoštovani kolegi poslanci, spregovoril bi o mojem mišljenju oziroma o videnju
                  tega problema dvojezičnih osebnih izkaznic na našem področju. Ne bi govoril s
                  formalno pravnega, ustavnega ali drugega vidika, govorim iz čisto preprostega,
                  kulturno civilizacijskega in zgodovinskega vidika tega problema. Verjetno se
                  spomnite, ko so na nasprotni strani, v Italiji imele isti problem občine
                  Nabrežina, Devin in tako dalje, kjer so rekli: <q>"Dobro, bomo imeli dvojezične,
                  ampak tistim Slovencem, ki bodo hoteli dobiti dvojezično, bomo dali, drugače pa bo
                  v italijanščini."</q> Tam so naredili Slovenci preplah in tudi nekateri Italijani so
                  jih podprli v tem, ker so rekli, smo Slovenci dvojezični večinski narod,
                  Italijani, ki so prišli, pač so rekli, da so na dvojezičnem področju, oba sta
                  enakovredna in tako dalje. Na našem dvojezičnem področju, da rečem tukaj za Koper
                  in Piran, sem rekel, hvala bogu, da smo Slovenci vsaj enkrat kulturnejši od
                  romanskih, da ne rečem zadrtih Italijanov, ker smo to enakopravnost upoštevali. S
                  tem, kar je danes predlagamo, spet rušimo in se praktično vlečemo dva koraka nazaj
                  k tistemu barbarskemu razmišljanju. Mislim, da bi morali podpreti narodnost na
                  tistem mešanem področju, da imajo dvojezične dokumente, ne glede ali želijo ali ne
                  želijo, ker karkoli bomo rekli, ali ti želiš dobiti dvojezičnega, to pomeni kot
                  včasih, ko smo se začeli preštevati, kdo je Žid, pa se je moral izraziti in tako
                  dalje. Italijani oziroma narodnost se noče preštevati, je ne bomo preštevali. In
                  tudi vse negativne posledice, ki lahko izvirajo iz tega, da se nekdo opredeli, da
                  je Italijan, italijanske narodnosti itd., lahko izhajajo iz tega. Sam pravim, da
                  bo popolna enakopravnost in tako dalje takrat, kadar bomo te dokumente dobili
                  dvojezične ne glede na to, kdo živi tam, mu pripadajo taki dokumenti. To je prava
                  enakopravnost obeh jezikov in obeh narodnosti, slovenske in italijanske, ki živi
                  na tem področju. Vsaka tak zadeva, gospod minister, pomeni korak nazaj v teh
                  prizadevanjih. Bodimo enkrat vsaj za glavo višji, kulturnejši in civilizacijski od
                  nekih Romanov, ki se vedno imajo za višje, kot smo mi. Bodimo jim enkrat vzor.
                  Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Matuš. Se ni javila, jaz nisem kriv, jaz
                  ne morem moledovati, da bi se kdo javil v imenu poslanske skupine.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Jaz bom dal samo mogoče kratke replike. Poglejte, gospod Jug,
                   včeraj ste govorili o domorodcih. Ne vem, jaz sem dejansko dobil zdaj nekako
                  pomisleke, da v Kopru in v okolici oziroma na dvojezičnem področju okoli Kopra in
                  pa mogoče tudi v Lendavi in v tistem koncu živijo samo domorodci. Kaj je to?
                  Gospod Jug, poglejte, recimo življenje ima svoja pota. Kaj če recimo mene nanese
                  pot v Koper na delo, se tam stalno prijavim, gospod Jug, vaše področje mi vsiljuje
                  vašo ustavno pravico, ki si je pa jaz ne želim. To se pravi, je to že kršenje
                  človekovih pravic. Moja pravica je dobiti osebno izkaznico, takole, to je moja
                  pravica, ki jo jaz zahtevam, recimo. Ko bom prišel silom razmer pač, ker se tam
                  zaposlim, mi je vaše okolje vsililo drugačno osebno izkaznico, ki je pa niti ne
                  razumem, če bom tako povedal, ker italijansko ne znam, ali madžarsko in tako
                  dalje. Če vzamemo kulturno civilizacijski režim, poglejte, če to ni kulturno
                  civilizacijsko urejeno, potem pa res ne vem več, kaj je kulturno civilizacijsko.
                  Če daš vsakemu možnost, jo pridobi, tudi vi recimo. Pa, recimo po poreklu
                  ocenjujem, da niste Italijan. Tudi vi, če pač želite, jo boste dobili, zakaj pa
                  ne. Tisti, ki je pa ne želi, je pa ne bo, je ne bo vzel, bo pač želel imeti tako,
                  ki bo v slovenskem jeziku. Ne vem zdaj, če je to korak nazaj. Jaz mislim, da je to
                  le korak naprej, da se človek sam opredeli za nekaj, ne pa, da mu naprej
                  vsiljujemo neko voljo in tako dalje. Manjšina ima te zahteve, ima jo, dobila jo
                  je, recimo. Ima možnost za dvojezično osebno  izkaznico, kar je njena ustavna
                  pravica. Gospa Pozsončeva je rekla: <q>"Mi smo vaši državljani, smo vaši
                  davkoplačevalci."</q> Res je, tudi jaz sem državljan, tudi davkoplačevalec, zato imava
                  oba svoje zahteve. Imate vi svojo ustavno pravico, imam jaz svojo ustavno pravico.
                  Nikakor pa ne morem pristajati na to dejstvo, da vi vsiljujete svojo ustavno
                  pravico meni. Tako kot jaz vam svoje ne morem vsiljevati. Če bi vam jaz vsiljeval
                  svojo, potem bi v tem zakonu dejansko pisalo: <q>"Na dvojezičnih območjih so
                  izkaznice v slovenskem jeziku."</q> To bi bilo pa moje vsiljevanje ustavne pravice.
                  Jaz imam to pravico tudi na dvojezičnem območju. Mislim, da to ni korak nazaj, je
                  pa kvečjemu korak naprej, pa najsi bo tudi k svobodi državljana in njegovemu
                  opredeljevanju. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. K repliki se je najprej javila gospa Pozsonec.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Meni je žal, da ponovno tako vprašanje razdeli parlament in naše vrste. Dvojezično
                  ozemlje je zato nekaj drugega in tam so bili do zdaj drugačni zakoni.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Matuš, če ne boste dali miru, vas bomo dali odstraniti iz dvorane.
                     <stage>(Smeh)</stage>. Gospod Battelli se je javil k repliki.</p>
            </sp>
            <sp who="SDZ1:BattelliRoberto">
               <speaker>ROBERTO BATTELLI:</speaker>
               <p>Hvala, gospod predsednik. Najprej kratka replika gospodu Jugu. Od sprejetja
                  določil londonskega memoranduma ni bilo sprememb na dvojezičnih območjih Republike
                  Italije. Tam se izdajajo osebne izkaznice dvojezično. Tudi karabinjerju, ki pride
                  tja bivati od kod drugod. Nisem dobil odgovorov na svoja vprašanja.</p>
               <p>Naslednja replika pa gospodu Matušu. Kadar se o določenih stvareh razpravlja, je
                  treba tudi vedeti, o čem se govori. Dvojezične osebne izkaznice so napisane tudi v
                  slovenščini.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Matuš ima proceduralni predlog.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala. Nimam predloga, vendar imam kritiko. Preden ste mi zagrozili, da me boste
                  odslovili iz dvorane, ste me dolžni opozoriti, ne pa kar direktno zagroziti, da me
                  boste poslali ven iz dvorane.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Matuš, nisem vas odstranil iz dvorane in sigurno, če bi to hotel, bi vas
                  najprej opozoril in vse, kar sledi po vrsti. K repliki se je javil gospod Jug.
                  Gospod Poljšak, ne morete imeti replike, ker takrat nihče ni dvignil roke da bi
                  repliciral s tistim, kar je povedal.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Poglejte, repliko bi imel v tem smislu. Da ne bi kdo dvomil o mojem slovenstvu.
                  Hočem reči samo to, da zelo spoštujem vse borce za narodnostne pravice, tako
                  Slovence v Italiji, kot Italijane v Sloveniji. Zgodovinsko bom pa še to rekel,
                  gospod Matuš. Tista leta nazaj mene še ni bilo na svetu, pa vas verjetno tudi ne,
                  je bila Brežina, Devinje izrazito slovenska stvar. Tu ob obali Koper, Piran, sama
                  mesta, so bila samo italijanska. In ko se je začela ta meja po vojni postavljati,
                  so se države, pa ne vem pod katero taktirko, Jugoslavija in Italija zavezale, da
                  bodo ščitile interese narodnosti, tako slovenske v Italiji kot italijanske v
                  Jugoslaviji oziroma sedaj v Sloveniji. In mi smo pravni nasledniki tudi teh zadev,
                  kot vedno govorimo. In zaradi tega vi skozi ustavo in tako dalje smo se
                  opredelili, da bomo na tistem majhnem teritoriju ščitili interes Italijanov
                  oziroma, da bomo postali dvojezični. In kdorkoli bo prišel na tisti teritorij,
                  gospod Matuš, se bo podrejal nekemu diktatu, ki je v Ustavi, ki je v želji, ki je
                   v volji ljudstva in tako dalje. In ni to izkaznica samo nek izraz številke, pa
                  tako dalje. Osebna izkaznica, dvojezična, ima nek širši, globji pomen in tako
                  dalje. Pomeni enakopravnost tistih domorodcev, o katerih sem jaz vam govoril. In
                  to je Slovenec in tisti Italijan na tistem mestu. In skozi to sta enakovredna.
                  Mislim, da ne bi sedaj razlagali, kdo in kaj. In zato mislim, spoštujmo to. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javila gospa Danica Simšič. Boste prišli na vrsto, ste
                  zapisani, brez skrbi.  </p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Gospod predsednik, spoštovane poslanke in poslanci, spoštovani
                  predstavniki notranjega ministrstva. Rada bi dejansko izrazila svoje začudenje nad
                  dikcijo 6. člena in povedala, da se seveda z njim ne morem strinjati, kajti po
                  mojem mnenju to vodi in pomeni dejansko preštevanje predstavnikov manjšin. Čudi
                  me, da je Vlada na svoji seji 13. aprila sprejela predlog zakona v taki obliki in
                  želela bi izvedeti, kakšno je bilo v tej razpravi do tega vprašanja na Vladi
                  stališče Ministrstva za zunanje zadeve in kakšno je bilo stališče Urada za
                  narodnosti. Kajti menim, da je tudi 13. aprila bilo stanje v odnosih Slovenije z
                  Italijo precej jasno in kako se je potem slovenska vlada lahko odločila za tak
                  korak, da torej ne ohranja dvojezičnosti v osebni izkaznici, če je Italija le
                  nekaj dni prej, ali kasneje, ne vem natančno, gospod notranji minister bo to
                  vedel, kajti njegov italijanski kolega notranji minister, je ravno v tistih dneh
                  sprejemal, pa še leto dni nazaj, to se pravi leta 1994, je italijansko notranje
                  ministrstvo sprejelo in v Uradnem listu objavilo odlok, po katerem se dvojezične
                  osebne izkaznice v narodnostno mešanih območju, v štirih občinah, to se pravi
                  Trsti, Devina, Brežina, Repentaber, Dolina in Zvonik ohranjajo kot dvojezične. Na
                  njih torej piše tako v italijanskem kot v slovenskem jeziku. Denimo Republica
                  Italiana, Republika Italija, piše carta di identita in osebna izkaznica. In
                  sprašujem dejansko predstavnika Vlada, po kakšni logiki se Slovenija odloči za tak
                  korak, ko na področju, kjer imamo popolnoma enako pravno-formalno stanje, utegne
                  Italija zahtevati reprociteto celo v negativnem smislu ob vseh teh zaostrenih
                  odnosih. Ne bi pa želela odpirati nekaterih drugih vprašanj in če je le mogoče,
                  skratka me zanima, kako do tega problema in kakšno stališče ima Ministrstvo za
                  zunanje zadeve in Urad za narodnosti. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Da ne bo nervoze, bom prebral vrstni red. K besedi se je javil gospod
                  Ribičič, gospa Vika Potočnik, minister Šter, gospod Poljšak, gospod Šiftar in
                  gospa Jadranka Šturm.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Jaz sem tudi zaradi tega, ker smo že pred časom dobili ta predlog
                  Vlade, zadnjič, ko smo obravnavali o izključitvi srednjevalovnih oddajnikov,
                  opozarjal na to, da se dogaja, da celo iz Vlade prihajajo predlogi, ki niso
                  skladni, predvsem z dvema stvarema. Prvič z obljubami, ki jih je dala Slovenija
                  povsem nesporno in jasno in moram reči, da jih je dala tudi v italijanskem in
                  madžarskem jeziku, ne samo v slovenskem jeziku italijanski in madžarski narodni
                  skupnosti, da se raven njihove zaščite v Sloveniji ne bo znižala. In drugič. Gre
                  za ustavno določbo 11. člena, ki govori o uradnem jeziku v Sloveniji in povsem
                  jasno, naj to preberem, povsem jasno določa, da imamo ob slovenščini tudi
                  italijanski in madžarski jezik kot uradni jezik, seveda na narodno mešanem
                  območju. Takole se glasi ta drugi stavek 11. člena: <q>"Na območju občin, v katerih
                  živita italijanska in madžarska narodna skupnost, je uradni jezik tudi
                  italijanščina ali madžarščina"</q>. Glede na to, da je gospod minister tukaj omenil,
                  da je v nekaterih drugih zakonih že uporabljena podobna rešitev, kot je predvidena
                  v tem spornem predlaganem 6. členu zakona o osebni izkaznici, bi vendarle morali
                  opozoriti tudi na to, da gre za različno situacijo, če nek državljan zaprosi za
                  neko dovoljenje ali vodi neki drugi upravni postopek in je nekaj drugega, če gre
                  za osebno izkaznico. Ampak recimo, da so možna različna tolmačenja ustave in
                  ustavne ureditev in tudi tega, kaj pomeni uradni jezik na nekem območju, čeprav
                  jaz mislim, da bi ta korektna tolmačenja privedla do tega, da je ta rešitev
                  neskladna z ustavno določbo, je vendarle treba zelo jasno povedati, da se tukaj
                  raven zaščite narodnih skupnosti in sicer v točki, ki zadeva enakopravnost jezikov
                  na narodno mešanem območju, bistveno znižuje. To mislim, da je pa povsem nekaj
                  nespornega. Če preberemo, kakšna je bila dosedanja ureditev, potem je ta ureditev
                  zelo enostavna. Naj preberem: <q>"Na območjih, na katerih živijo poleg pripadnikov
                  slovenskega naroda pripadniki italijanske oziroma madžarske narodnosti, se izdaja
                  osebna izkaznica na dvojezičnem obrazcu"</q>. Se pravi, do sedaj je bilo to
                  dvojezično, sedaj pa postaja, seveda slovenski jezik kot nekaj, kar je za vse
                  obvezno, ta drugi jezik pa pride v poštev samo takrat, kadar bi to nekdo terjal z
                  dodatnim pogojem, da uporablja italijanski oziroma madžarski jezik. Jaz se seveda
                  zavedam, da je bilo to sproženo tudi na podlagi, z zbiranjem nekih podpisov in
                  drugimi protesti v Prekmurju. Mislim, da je tam šlo bolj za potne liste, ne pa za
                  osebne izkaznice, vendar moram opozoriti, da je takrat bila ocenjena kot sporna
                  celo rešitev, ki je bila drugačna in bi rekel manj sporna, kot je ta, ki je zdaj
                  predlagana. Takrat so se nekateri zavzeli namreč za to, da bi tisti Slovenci, ki
                  na narodno mešanem območju ne želijo dvojezičnega potnega lista, dvojezične osebne
                  izkaznice, to posebej povedali in bi na podlagi take zahteve dobili izkaznico samo
                  v slovenskem jeziku. To je bil predlog, če primerjamo ta predlog, ki je sam po
                  sebi seveda tudi sporen in se jaz za njega ne zavzemam in ga primerjamo s tem, kar
                  tukaj predlaga Vlada, potem moramo ugotoviti, da je tukaj rešitev še manj ugodna.
                  Se pravi, tukaj lahko dvojezično izkaznico terja samo nekdo, ki uporablja
                  italijanski oziroma madžarski jezik. Se pravi, ali je italijanske oziroma
                  madžarske narodnosti ali pa bo posebej izkazal, morda bo celo predpisan izpit in
                  ugotavljanje, ali obvlada italijanski oziroma madžarski jezik, da bo lahko
                  zahteval izdajo dvojezične izkaznice. De ne bo pomote, mislim, da so tudi med nami
                  poslanci s tega območja, ki bi bili veseli, da imajo dvojezično izkaznico iz
                  načelnih razlogov in pa najbrž tudi iz praktičnih razlogov. Skratka, to je lahko
                  tudi korist v nekih urejenih in dobrih odnosih med sosednjimi državami in
                  mednarodnimi skupnostmi in večinskim narodom. S tega vidika moram pač podpreti
                  tisto, kar je tukaj gospa Danica Simšič govorila in jaz kot pripadnik vladajoče
                  koalicije, moram reči, da še manj kot ona, ki je pripadnica opozicije razumem
                  tukaj našo Vlado, da s takimi predlogi prihaja v parlament, ne da bi obrazložila,
                  zakaj in kako se odloča za take poteze, ki so flagrantna rešitev osamosvojitvenih
                  obljub Republike Slovenije.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospe Viki Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Upam in želim, da je Vlada oziroma da so
                  predstavniki dobili dovolj strokovnih argumentov, da bodo spremenili ta 6. člen,
                  ki se mi zdi in če prav razumete dikcijo je ne samo iz vsebinskega temveč tudi
                  političnega vidika izredno sporen in nas lahko pripelje  v odnosih in tudi
                  urejevanju teh stvari na spolzka tla. Vesela sem, da ste danes večinoma
                  predstavniki poslanskih skupin ugotavljali, da je v redu, da spreminjamo ta zakon
                  in se tako tudi na področju tega, osebne izkaznice poslavljamo ne poslavljamo
                  ampak urejamo na svoj način to vprašanje in če pogledamo, kakšni so cilji tega
                  zakona, to je, naj osebna izkaznica služi za dokazovanje istovetnosti, v njej sta
                  vpisana državljanstvo in služi za prehajanje državnih oziroma mednarodnih meja. Se
                  mi zdi, da je popolnoma nepotrebno in zdi se mi da je prav in da boste podprli
                  sklep, da tudi v tem trenutku črtamo tako imenovano magično ali pa številko, ki
                  nas označuje na vsakem koraku, to je EMŠO. V 13. členu namreč predlagatelj govori,
                  da se vpiše EMŠO oziroma rojstni dan, spol itd. Zdi se mi, da bo to velik korak za
                  to deželo, velik korak tudi pri demokratizaciji in velik korak tudi v smislu
                  osebne varnosti vsakega posameznika, ker enotna matična številka je tista, ki jo
                  je marsikdo že uporabil za zbiranje in kovanje baz podatkov, ki bo mogoče že tudi
                  služila v političnih bojih na naslednjih volitvah. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Vse, ki bi radi uveljavili dodatne sklepe, bi prosil, da jih oddajo v pisni
                  obliki. Besedo dajem ministru gospodu Šteru.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala za besedo. Spoštovane poslanke in poslanci! Izhajal bom iz zadnje razprave
                  gospe Potočnikove, ki je začela z vprašanjem, ali smo dobili dovolj strokovnih
                  argumentov, da bomo zdaj opustili takšno razmišljanje. Jaz strokovnih argumentov
                  nisem slišal. Slišal sem pa bogato paleto političnih stališč. Pri tem je samo
                  gospod Ribičič spomnil na tisto, kar se je na območju Prekmurja, tam, kjer je
                  dvojezično območje z madžarsko narodno skupnostjo, dogajalo v zvezi z izdajo
                  dvojezičnih osebnih dokumentov, takrat potnih listov. V uvodni razlagi sem kot
                  podlago za takšno razmišljanje, tudi za 6. člen, navedel sprejeto zakonodajo, ki
                  je bila sprejeta na podlagi ustave in katero je možno presojati s stališča Ustave
                  Republike Slovenije, in ta presoja očitno do zdaj ni pokazala spornosti. Citiral
                  bom zakon o upravi, ki pravi v nadaljevanju tistega, do kamor je citiral gospod
                  Ribičič: <q>"Na teh območjih - to sta območji, na katerih je uradni jezik tudi
                  italijanščina ali madžarščina - poudarjam tudi - na teh območjih posluje uprava,
                  vodi postopek in izdaja pravne in druge akte v slovenščini in v jeziku narodne
                  skupnosti, če stranka, ki živi na tem območju, uporablja italijanski oziroma
                  madžarski jezik. Osebna izkaznica je konkretni upravni akt, izdan na podlagi
                  začetega upravnega postopka. Sproži ga stranka. To je seveda pomembna novost v
                  naravi pravnega dokumenta. To ni več tisto, kar mora vsakdo imeti zato, da ima
                  država nadzor nad številom in obnašanjem svojih državljanov, pač pa nekaj, za kar
                  počnem postopek, se za tak dokument odločim in ga dobim in zato je spremenjena
                  narava takega dokumenta za nas utemeljena podlaga za drugačno razumevanje tudi
                  posledic nasledkov tega pravnega dokumenta. Da pa ne bi res prišli v situacijo, ko
                  bi kdorkoli razumel navedek, da na tem območju uporablja "</q>in italijanski oziroma
                  madžarski jezik, pa smo se odločili za dikcijo, kot jo prinaša 6. člen in želi
                  takšno osebno izkaznico. Upam, da tega ne bo nihče razumel nikoli, vsaj zamišljeno
                  ni tako, da mora biti znanje italijanskega jezika predpogoj, da sploh nekdo izrazi
                  željo. Tako predlog ni mišljen. Seveda pa tudi ta razprava odraža zelo različne
                  poglede, ki pa smo jih kot predlagatelj dolžni upoštevati, na koncu pa sprejeti
                  neko odločitev. Po našem mnenju ne gre za poseg v pridobljene pravice, ker je
                  tisto, kar predstavlja osebna izkaznica do sedaj, po dosedanji ustavi in osebna
                  izkaznica, če bo izdana na podlagi predloga zakona, ki je pred vami, to je
                  dokument, ki ima različno strukturo, različno vsebino, različno naravo. Namen
                  našega predloga v nobenem primeru ni bil poseg v pravice zmanjševanja pravic. Je
                  pa profiliranje tiste pravice, ki je - poudarjam in ponavljam - na področju
                  Prekmurja vzbudila veliko merljivo nezadovoljstvo, ki so ga izrazili prebivalci
                  tistega področja, mislim, da z okoli 1.500 podpisi, s katerimi so pod peticijo
                  seznanili tudi marsikoga od vas. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Jaz se ne bi javil k tej razpravi, če ne bi gospod poslanec Battelli posebej
                  prosil, da nekaj povem o nekih ustavnih vprašanjih, čeprav ne vem, če bom lahko
                  ustregel željam. Namreč, jaz bi rad najprej tole poudaril, kar berem v poročilu
                  Odbora za notranjo politiko. Namreč, da je bilo sprejeto stališče, da je vprašanje
                  dvojezičnosti v celoti gotovo zelo pomembno in hkrati občutljivo področje, kjer bo
                  potrebno ob priliki posebej pozorno preučiti ter obravnavati. Ob tem pa se je
                  odbor tudi strinjal s stališčem predstavnika predlagatelja, da bi bilo za
                  kvalificirano odločanje o tem vprašanju potrebno pridobiti avtentično tolmačenje
                  ustave in obeh navedenih zakonov. Tu mislim zakon o upravi itn. Ko sem jaz to
                  prebral, sem pač menil, da je ta naloga dana in da bo to opravljeno do naslednje
                  faze priprave zakona. Moram reči, da tolmačenje ustave avtentično je pojem, ki ga
                  je težko razumeti. Ker tega nimamo, tolmačenje zakona imamo, to vemo, kako je
                  urejeno, medtem ko ga za ustavo nimamo, ni ustavne komisije, ni nikogar, ki bi to
                  nalogo lahko prevzel. Tolmačimo ustavo mi oziroma Državni zbor, s tem, da sprejema
                  odločitve v zakonodaji itn. in s tem duh ustave uresničuje, če je pa spor, potem
                  pa ustavno sodišče. Druge poti jaz ne vidim in tukaj lahko pride do teh obeh
                  situacij.</p>
               <p>Kar je bilo pa posebej rečeno, 11. člen ustave, to je bilo posebej naglašeno, kaj
                  pomeni ta dikcija, bi samo povedal to, kar je že profesor ustavnega prava Ribičič.
                  Tu govori tako, izražena norma je, da gre tu za oba uradna jezika, drugače se to
                  prebrati ne da. Pa je uradni jezik v Sloveniji slovenščina. Pika. Na območjih
                  itn., kjer se nahajajo narodnosti, je uradni jezik tudi italijanščina in
                  madžarščina. Se pravi oba. Če samo ta stavek gledaš in verjetno je smisel ta.
                  Zdaj, izpeljave v praksi na področju uprave, šolstva, sodstva itn., tam smo vedno
                  znova pred tem problemom, kako potem operativno to izpeljati. Sedaj se seveda
                  vrača vprašanje, ali smo pri zakonu o upravi, pa tudi pri uporabi jezika v sodstvu
                  in tako naprej, grešili? Lahko se tudi to postavi kot vprašanje. No, samo to je
                  treba potem stvari globalno obdelovati. So tudi posamezne nijanse razlike in je
                  potem treba vse natančno pogledati. Jaz bi pa ob tem še nekaj drugega povedal.
                  Mislim, da je tu predvsem politična tema in teža glede pravnega položaja bi pa
                  vendarle omenil to, da bi ob tem preverjanju in soočanju s temi problemi in
                  poglobljeni razpravi, ker bi moral biti zelo širok krog ljudi vabljen,
                  strokovnjakov, ki se na to spoznajo in zgodovino vsega tega in mednarodne in druge
                  vidike, da je naša država s temeljno ustavno listino samostojnosti posebej
                  napisala tudi v pravnem jeziku,  v tretjem poglavju oziroma 3. točki. Italijanski
                  in madžarski narodni skupnosti v Republiki Sloveniji in njunim pripadnikov so
                  zagotovljene vse pravice iz Ustave Republike Slovenije in veljavnih mednarodnih
                  pogodb. Sedaj jaz ne vem, koliko je teh mednarodnih, bi rekel, tu notri, če so
                  kakšne pogodbe, smo se s tem nekako se zavezali, da je treba to spoštovati. Ravno
                  tako tudi v zakonu za izvedbo Ustave je ravno tako mednarodne obveznosti in
                  pogodbe imamo tam posebej poudarjene, glede kontinuitete. Te detalje je treba
                  potem pogledati ob takem primeru. Cel duh nove Ustave pa je tudi ta, da temelji na
                  tej temeljni ustavni listini, to je že v uvodu rečeno, v preambuli. Imamo potem,
                  čutim intenco Ustave, ki pravi, da je Ustava v 5. členu, ko govori o varovanju
                  človekovih pravic in svoboščin, takoj na to veže, varuje in zagotavlja pravice
                  avtohtone italijanske in madžarske narodne skupnosti. To je v prvih členih ustave,
                  če ne govorim potem še o tistih posebnih poglavjih, kjer so tudi bolj razdelane.
                  Jaz več o tem ne bi govoril. Smatram, da je ta problem zelo pomemben tudi z vidika
                  ustavne ravni zaščite in pozicije države Slovenije, še bolj pa politično seveda.
                  Bodimo pri tem pozorni. Mislim pa, da se je treba res tega lotiti kvalificirano,
                  temeljito in se ne da to v eni uri ali pa na eni sami seji priti do kraja. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Torej prva stvar. Tukaj je bilo govorjeno o tem, češ da moramo razumeti interese
                  avtohtonih prebivalcev. Avtohtoni prebivalci Istre so bili nekoč Histri. Kakšen
                  jezik so govorili, ne vem, gotovo pa ne niti sedanje italijanščine niti sedanje
                  slovenščine. Če bi se jaz zavzemal za avtohtone, jaz to razumem. Zame tam
                  obstajajo Istrijani, če govorimo o avtohtonosti. Marsikateri so se priselili. Tudi
                  Italijani so se vmes priselili, ampak to je manjšina. Tisto, kar je v Istri so
                  italijansko govoreči Istrijani, slovensko govoreči Istrijani plus priseljenci.
                  Ampak recimo, da priseljence ne štejem. Se pravi, če govorimo o avtohtonosti,
                  potem so to Histri. Potem ni tukaj, če rečeš avtohton, potem je to italijanščina,
                  ki spada zraven. <stage>(Ne.)</stage> Oboje. Kdo ve, kakšen je tisti jezik. Saj so
                  tudi Trstu v prejšnjem stoletju govorili istrsko narečje. To je bil romaniziran
                  dialekt. Romanski dialekt, pa zato niso bili Romani. Saj so tudi Retoromani v
                  Švici. Kakšno pleme so Retoromani ali narod<gap n="..."/>?</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Poljšak, če dovolite bi vsa opomnil, da govorimo o zakonu o osebni
                  izkaznici.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Ja, tukaj kadar so se ljudje sklicevali na avtohtonost in niste dali nobene
                  pripombe. Potem grem naprej, ker je bil tukaj tisti ki se je na to skliceval.
                  Potem je bilo naprej. Je podobna zadeva. Bodimo enkrat Slovenci bolj kulturni kot
                  Romani. Glejte, poznamo celo našo zgodovino, zdaj jaz ne trdim, da moramo biti  v
                  tem trenutku taki in taki. Ampak to, da bomo poudarili Slovenci zaradi svoje
                  kulturnosti, popustljivosti ali kakorkoli. Recimo, Nemci so najprej Slovence
                  pokristjanili, so jih naredili za ovčke, potem so jih pa germanizirali. In meja se
                  je premaknila od visokih tu do tja. Da ne govorim samo o tej vrsti popustljivosti,
                  so še druge vrste popustljivosti. Se pravi, jaz ne bi pozival in jaz  rečem, ni
                  treba, Slovenci so se redkokdaj obnašali arogantno. Seveda, so se lahko tudi
                  Slovenci, ampak to je malenkost proti aroganci sosedov, ki so v vsakem primeru, v
                  zgodovini so primeri, točno. Se pravi, o aroganci, kateri koli do Slovencev,
                  dovolj vemo in smo dovolj čitali in se učili. In ni treba imeti moralnega mačka,
                  če trdo stojimo na nacionalnih pozicijah. Zdaj pa 3. točka je pa tisto, o čemer
                  govorimo konkretno, da gremo k tej zadevi. Jaz menim, da je treba pretehtati in
                  jaz zaenkrat ne vidim argumenta, da ni dober predlog Vlade, to je, da se spremeni
                  pri nas pristop s tem, da ni obvezna ta dvojezičnost, ker mora vsak to spet, ampak
                  da je to izbira. In tudi če se bo slučajno recipročnost vodilo na italijanski
                  strani, zdaj pa poglejte, pri nas bo recimo 6.000 bi rekel italijansko govorečih
                  Istranov zahtevalo dvojezično izkaznico, pa iz solidarnosti 6.000 slovensko
                  govorečih Istranov. Na italijanski strani bo pa 50.000 Slovencev zahtevalo
                  dvojezično izkaznico, pa recimo, da bo še 20.000 Furlanov iz solidarnosti, ker oni
                  vejo, da niso Italijani. Sicer, manjšina Furlanov še misli, da niso Italijani, ker
                  drugi pač, ali pa se spomnijo ponovno, da so Furlani, ker Furlani so en drug
                  narod, Furlani niso narod s škornja. Zato je, to je treba pretehtati, ali je eno
                  ali drugo pametneje. In je treba narediti tisto potezo, ki je boljša za slovenski
                  narod, in jaz zaenkrat zaupam v Vlado, da je to pretehtala in je izračunala, da se
                  tako splača.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Šiftar. Hvala lepa. K besedi se je javila
                  gospa Jadranka Šturm.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsednik. Spoštovani zbor! Najprej čisto kratka replika
                  na gospoda Poljška. Te njegove kratke učne ure zgodovine so žal v mnogih točkah
                  napačne, tako da mu priporočam, da si do prihodnjič, če bo še govoril o Istrijanih
                  in o Istri, prebere vsaj tisti najkrajši oris zgodovine Istre. Jaz mislim, da se
                  ob tej temi, o osebni izkaznici dotikamo zelo občutljivega področja, odnosa med
                  posameznikom in državo, ali pa med državo in posameznikom oziroma se dotikamo
                  osebnega in javnega interesa po mojem mnenju. Res je, da je osebna izkaznica
                  osebni dokument, ki ga po tem novem predlogu lahko dobimo na osnovi svoje lastne
                  odločitve, vendar se mi zdi, da se odraža v tej naši odločitvi tudi posledično nek
                  javni interes države, ki to osebno izkaznico izda.</p>
               <p>Glejte, v tem državnem zboru se seveda poslanci in poslanke med seboj razlikujemo
                  po mnogih lastnostih, med drugim tudi po tem, iz kakšnih okolij izhajamo. Nedvomno
                  so razlike med tistimi, ki živimo na narodnostno mešanem območju, in tistimi, ki
                  nimate izkušenj s takim sobivanjem s pripadniki drugih narodnosti le očitne.
                  Seveda povsod so tudi pripadniki drugih narodnosti. Gospod Matuš, ki, recimo,
                  izhaja iz okolja, kjer živi veliko pripadnikov drugih jugoslovanskih narodov, je
                  vseeno temeljna razlika v tem, da mi, ki živimo s pripadniki bodisi italijanske
                  ali madžarske narodne skupnosti, živimo s pripadniki avtohtonih narodnosti. In to
                  je tisto, kar tudi vedno Slovenci poudarjamo, kadar poskušamo zaščititi Slovence,
                  ki živijo v zamejstvu. Tudi oni so pripadniki avtohtonosti oziroma je avtohtonost
                  zanje temeljna značilnost in od tu tudi vse tiste specifične pravice, ki jih
                  priznavamo obema narodnostima v Sloveniji in na osnovi česar tudi temeljijo
                  ustavne norme, ki jo ščitijo.</p>
               <p>Osebna izkaznica, takšna kot je bila, in za katero se tudi v naprej zavzemam, da
                  bi ostala za vse, ki živimo na tem področju, dvojezična, na nek način odraža tudi
                  način življenja, stil bivanja vseh nas, ki na teh področjih živimo. Razlika je
                  tudi v tem, da mi, ki smo navajeni na to sobivanje, v primerjavi s tistimi, ki od
                  drugod pridejo, recimo, na Obalo, govorim za svoj primer, gotovo čutijo potem
                  ostali italijansko narodnost v začetku, ne bom rekla, motečo, ampak zaradi
                  nepoznavanja jezika, če ga nekdo ne pozna oziroma tudi morda zaradi nekaterih
                  razlik v kulturnih pa tudi socialnih načinih življenja, vendar živeti pa s
                  pripadnikom narodnosti daljše časovno obdobje, pa prinese v način življenja neko
                  novo kvaliteto. In upam si trditi, da v tem Sržavnem zboru smo tisti, ki imamo to
                  izkušnjo, bolj tolerantni in manj nestrpni od ostalih, ki se poskušajo z neko
                  getizacijo in nekim izoliranjem v narodnostno čisto okolje ločiti od vsega, kar je
                  drugačno bodisi po kulturi, jeziku, veri in tako naprej. Ta multikulturnost, ki jo
                  izražamo tudi skozi dvojezično osebno izkaznico, je po mojem mnenju eden bistvenih
                  elementov tako sedanje kot bodoče evropske ureditve, tako da se absolutno zavzemam
                  za to, da tak način izražanja identitete ostane tudi v bodoče prisoten na teh
                  narodnostno mešanih področjih.</p>
               <p>Zase si upam trditi, da mi taka osebna dvojezična osebna izkaznica pomeni tudi
                  hkrati, ko jo pokažem, nek način promocijo Slovenije. Imeli bomo možnost, da bomo
                  lahko v mnoge države potovali samo s to osebno izkaznico. Mi, ki živimo na
                  Primorskem in tako rekoč dnevno nekateri odhajajo v Italijo, je tak način
                  izražanja identitete in istovetnosti, ki je dvojezičen, mnogo mnogo enostavnejši
                  in olajša mnoge zadrege, ki se lahko pojavijo na meji. In če nekdo vidi tako
                  dvojezično izkaznico v tuji državi in je dvojezična, verjemite mi, to je pozitivni
                  pokazatelj neke države, kako določene stvari v zvezi z narodnostmi ureja in jih je
                  znala urediti. S tega vidika je javni interes, ne samo osebni interes, pri osebni
                  izkaznici kot pomembni osebni listini, ki se mi zdi zelo pomemben.</p>
               <p>Treba je opozoriti na dejstvo, da tako italijanska kot madžarska narodna skupnost
                  le nista popolnoma enaki v svojem položaju glede izražanja svojih narodnostnih
                  pravic, tako da ta peticija, ki je bila v prekmurskem predelu napisana, gotovo
                  odraža zopet specifiko madžarske narodne skupnosti, vendar je pri oblikovanju
                  predloga o osebni izkaznici le ne bi imela kot glavni motiv, ali pa glavni
                  argument za to, da je ta vladni predlog nastal tak, kot je in mene minister Šter
                  pri svojem pojasnjevanju ni prepričal oziroma mi ni odgovoril na vprašanje, kateri
                  motivi oziroma katera dejstva so bila odločilna pri tem, da se je pri tem predlogu
                  zakona o osebni izkaznici pojavil predlog, ki je drugačen od obstoječega stanja in
                  ki na nek način - v to me prepričujejo stvari - znižuje pravice pripadnikov obeh
                  narodnosti. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. K besedi se je javil gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Prijavil sem se zaradi teme, ki je veliko manj
                  atraktivna, kot je ta, o kateri zdaj teče beseda. Rad bi rekel, če bi bil ciničen,
                  bi začel s tem, da je zasluga te teme, če že ne zaradi drugega, velika zaradi
                  tega, ker je gospod Poljšak prvič povedal, da zaupa Vladi. Očitno je ta člen, o
                  katerem teče prepir, nastal na podlagi te peticije in verjetno je prava tema ta
                  peticija in razlogi zanjo, kajti očitno stvari niso tako idilične, kot si včasih
                  sami sebi dopovedujemo, da so, če prihaja do teh stvari in bi bilo bolje
                  razmišljati o razlogih za to.</p>
               <p>Glede drugega odstavka 22. člena - prej je gospod Geržina v svoji klopi prav z
                  gnusom pljuval tako rekoč, ko je gospod minister povedal, da ima 450 tisoč
                  Slovencev še vedno osebne izkaznice, na katerih piše Socialistična federativna
                  Republika itd. Rad bi rekel samo to. To je res hudo, da smo še taki v tej deželi,
                  ki imamo take izkaznice, ampak bojim se, da je rok 3 mesece v 22. členu kratek.
                  Čisto pavšalno sem izračunal - 3 mesece je 90 dni, je 65 delovnih dni - to pomeni
                  približno 7 tisoč ljudi na dan za zamenjavo osebne izkaznice. Ne bom predlagal
                  stališča, čeprav bo predsednik nato rekel, ker se to da z amandmajem reševati v
                  drugi obravnavi na kratko, ampak predlagam, da se premisli, če si ne bi uprava
                  olajšala dela in dala recimo pol leta, ker to so vse izkaznice, ki veljajo še do
                  leta 1999, 2000 itd. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. K besedi se je javil Roberto Battelli, hkrati pa naprošam vse v dvorani, da
                  zasedejo svoja mesta in se posvetijo razpravljavcem.</p>
            </sp>
            <sp who="SDZ1:BattelliRoberto">
               <speaker>ROBERTO BATTELLI:</speaker>
               <p>Hvala lepa, gospod predsednik. Poglejte, zakon o upravi, takrat ko smo ga
                  sprejamali - samo trenutek, se opravičujem. Seveda smo mi opozorili na možne
                  restriktivne interpretacije te dikcije, ki jo je navedel gospod minister, menim,
                  da so bili predstavniki pravne službe in notranjega ministrstva prisotni takrat na
                  komisiji, ko smo ravno nakazali na te nevarnosti, se pravi, da se bo zadeva
                  interpretirala na način, kot je sedaj v 6. členu. Razumem tudi razmišljanja
                  gospoda ministra, ki pravi, da s tem, ko postane ta osebna izkaznica pravzaprav
                  nek fakultativni dokument, je to enako, kot če bi nekdo zaprosil, ne vem, za
                  lokacijsko dovoljenje ali kaj jaz vem kaj. Seveda, zelo - kako bi rekel -
                  fizikalna interpretacija je lahko tudi taka. Dosežemo pa s tem, da pravzaprav se
                  odprejo vrata k temu, da postane ta uradni jezik samo na zahtevo stranke. To pa je
                  v nasprotju z ustavo. Zaradi tega, tudi takrat je bilo obrazloženo, da, ker tu
                  piše: Na območjih občih, v katerih živita avtohtoni italijanska in madžarska
                  narodna skupnost, je uradni jezik tudi italijanščina in madžarščina. Pika. Na teh
                  območjih uprava posluje in vodi postopek in izdaja pravne in druge akte v
                  slovenščini in v jeziku narodne skupnosti, če je stranka itn. Kar zadeva pravne in
                  druge akte, je bilo rečeno, da tu gre za pravne in ostale akte v postopku. Takrat,
                  ko teče postopek. Če bi se striktno držali ustave seveda, bi morala uprava
                  poslovati na narodnostno mešanih območjih vedno in samo in v vsakem primeru skozi
                  vse postopke v obeh jezikih. Ali pa samo v enem jeziku oziroma samo v drugem
                  jeziku. Kar je seveda oboje nesmiselno. Zaradi tega je smiselno, da resni
                  zakonodajalec zastopa stališče, da to, kar so osebni dokumenti itn., lahko
                  identificiramo vse te stvari. Moja vozniška je dvojezična. Moja propustnica je
                  dvojezična. Moj potni list je dvojezičen. Poglejte, nakazal bi še na eno stvar.
                  Aja, vsi ostali zakoni, ki so citirani, razen zakona o notariatu, izrecno - se
                  pravi tožilstvo, sodišča, postopki - vse to se nanaša izrecno na postopke. Izrecno
                  in samo na postopke. Vendar naša ustava ima tudi zadnji odstavek 15. člena in
                  zadnji odstavek 15. člena pravi naslednje: <q>"Nobene človekove pravice ali temeljne
                  svoboščine, urejene v pravnih aktih, ki veljajo v Sloveniji"</q>, in zakon o
                  spremembah in dopolnitvah zakona o osebni izkaznici iz leta 1979 velja v Republiki
                  Sloveniji, <stage>(to je sedaj v veljavi v Republiki Sloveniji)</stage> <q>"ni
                  dopustno omejevati z izgovorom, da je ta ustavna priznava ali da jo priznava v
                  manjši meri."</q> Zato jaz sprašujem še enkrat, katera pravica in čigava pravica je
                  kratena, če državljan slovenske narodnosti dobi v roke dvojezični dokument?
                  Katera? Se pravi, ali je njegova pravica in katere vrste pravica je kratena s
                  tem?</p>
               <p>Take vrste razmišljanja, ki je sicer suhoparno tehnično in ki potem proizvaja te
                  člene, in zakonodajalec se mora zavedati tega, pripelje do situacije, ko bodo
                  dvojezične stvari v rokah samo nekaterih pripadnikov narodnih skupnosti, vse
                  ostalo bo pa samo v enem jeziku, pripelje do situacije, ko mora ena vrsta
                  državljanov posebej zaprositi za to, da je upoštevana njegova jezikovna in
                  kulturna identiteta, pripelje do situacije, ko se manjšinska skupnost na
                  teritoriju s strani države diskriminira in marginalizira oziroma getoizira. To je
                  končna posledica tega. Končna posledica tega je tak rezultat. V primeru moje
                  narodne skupnosti bo vsa ta kolobocija iz pravnih razlogov narejena na 2.700
                  ljudeh, ki tam živijo. Čestitam, če gre to skozi! Res dobro dejanje.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Prvo, kar me poleg dejstva, da je do takšnega predloga 6. člena v
                  vladnem predlogu zakona prišlo, skrbi, je dejstvo, da je gospod minister Šter
                  navedel, da v vsej dosedanji razpravi, dotakratni, ko je govoril ni slišala
                  nobenega strokovnega argumenta, namreč, zaskrbljuje me to dejstvo ob mojem
                  prepričanju, da citiranje Ustave, če prav priznam, da jo na mnogih točkah različno
                  beremo, različno tolmačimo ni mogoče šteti za strokovni argument, ampak po
                  njegovem mnenju za politični. Jaz namreč mislim popolnoma drugače. Ustava prav
                  gotovo kot temeljni pravni akt je tudi in predvsem strokovni, ne pa politični
                  argument in najmanj to bi bilo treba reči, gospod Šter, da je možna morda različna
                  razlaga ali pa različna izvedba, ne pa reči, da se noben strokovni argument za to
                  ni slišal. Konec koncev je to težko reči tudi iz razloga, ker je komisija oziroma
                  Odbor za pravosodje na ta problem opozoril, sicer po mojem na neustrezen način, ko
                  je zahteval avtentično razlago in podobno, ampak opozoril, da je tudi to strokovno
                  vprašanje, ki bi zahtevalo neko jasnejšo opredelitev. Jaz za sebe pač razumem
                  opredelitev tako, da je in bi bilo prav ustrezno ustavno določbo razlagati vedno
                  in povsod v korist, ne pa v škodo manjšine oziroma narodne skupnosti. Čim gre
                  razlaga v škodo je restriktivna in je v svojem bistvu, ker gre za manjšino in za
                  posebne pravice tudi s tem protiustavna. Drugo, o čemer bi rekel nekaj stavkov, ni
                  za mene nobenega tehtnega razloga, lahko ga gospod minister navede, ki bi izrecno
                  zahteval zmanjševanje dosedanje ravni pravic, posebej tudi zaradi plebiscitne
                  oziroma predplebiscitne obljube, ki smo jo dajali in tudi zaradi tega, kar smo
                  doslej, jaz sem prepričan, bili ponosni na raven zaščite narodnih skupnosti,
                  avtohtonih seveda, italijanske in madžarske, da mi ne bi kdo kaj drugega obesil,
                  ki jo v Sloveniji imamo, šteli so, da taka raven zaščite koristi tudi zahtevam za
                  višjo raven zaščite slovenske narodne skupnosti v Italiji, Avstriji in na
                  Madžarskem in šteli smo, tako je v, bi rekel mnogih mednarodnih kontaktih in
                  govorih, ki so bili na to temo izrečeni, bilo nekajkrat poudarjeno, da je
                  pravzaprav raven zaščite narodnih skupnosti, pa še kaj drugega ampak tudi to eno
                  od resnih ogledal kulture naroda in njegovega odnosa do teh vprašanj. Zelo zelo
                  tehtni razlogi bi za  mene, za zmanjševanje te ravni morali biti, jaz jih na tej
                  točki prav nobenega ne vidim.</p>
               <p>Tretje, gospod minister šteje, ali pa Vlada šteje kot temeljni razlog za to, da je
                  možno najti tako rešitev v dejstvu, da osebna izkaznica ni več obvezen dokument,
                  da je upravni akt in se sklicuje na zakon o upravi. Jaz osebno mislim, da soglašam
                  z gospodom Baškovičem, da bi bilo morda prav preveriti tudi, ali smo sprejeli tam
                  dovolj ustrezne rešitve, mislim pa da osebno izkaznico tudi glede na pojmovanje,
                  ki jo pač skozi lahko tudi slabe izkušnje mnogih let imamo, da je to eden, ne bom
                  rekel obvezen, ampak eden od identifikacijskih dokumentov, ki ga vsak državljan
                  lahko ima, enačimo s kakršnim koli drugim upravnim aktom. Jaz sem prepričan, da ne
                  in da je škoda, da ni potrebe, da je to za lase povlečen argument, da bi se nek,
                  bi rekel cilj ali pa interes, bi rekel, prek tega zakona uveljavil. Res, izključno
                  za lase povlečen argument. Če nič drugega ne, bi lahko uredili tudi drugače. Prav
                  gotovo na področju osebne izkaznice bi lahko uredili tudi drugače, uredili, kakor
                  jih zdaj imamo, če bi bila takšna volja pri predlagatelju zakona in jaz mislim, da
                  ni nobene obveze, da bi morali, tudi če je v zakonu o upravi tako urejeno na tej
                  točki osebne izkaznice urediti popolnoma enako.</p>
               <p>Naslednje. 4. člen. Jaz sem gospoda ministra razumel in mu verjamem, da ga ni
                  mislil dvakrat restriktivno ali pa z dvema pogojema zahteva in uporaba
                  italijanskega oziroma madžarskega jezika in razumem tudi, da bo sprejeto neko
                  stališče, ki bo vsaj zahtevalo, da se to popravi za drugo obravnavo. Pravim, vsaj
                  to. Ker dobesedno branje pač zahteva dva pogoja: uporablja jezik in zahteva, da se
                  mu izda dvojezično. In jaz bi vas rad spomnil, da smo ob zakonu o državljanstvu že
                  imeli razpravo, ker se je tak pojem uporabe zahteval celo preko komisij, ki bi
                  ugotavljale, kdo je lojalen in kdo ni lojalen, in tudi v tem primeru bi se lahko
                  zahtevalo, kdo zares uporablja ali ne in bi moral dokazovati v upravnem postopku,
                  da res uporablja ta jezik. Če bi želeli negativno tolmačiti. Še enkrat povem, ne
                  mislim, da je to mislilo ministrstvo in Vlada. Ampak to je treba popraviti, ker
                  drugače je prav gotovo neustrezno. Naprej. Takšen restriktiven način tolmačenja
                  manjšinskih pravic lahko pripelje konec koncev tudi na drugih področjih do vedno
                  večjega zmanjševanja. Nekaj teh primerov ali pa nejasnosti že v zakonodajah imamo.
                  Lahko pripelje konec koncev tudi do vprašanja, bi rekel, dvojezičnih napisov. Saj
                  je konec koncev lahko rečemo, saj nekdo ga pa rad ne vidi. In dajmo ga tako, da za
                  nekoga bo viden ali pa ne, ali pa bo lahko prišel, pa bo rekel, tablo obrni, kadar
                  hoče imeti dvojezično, kadar pa meni ne paše, je pa samo v slovenskem jeziku. Jaz
                  vem, da za nalašč karikiram, morda tudi malo grdo, ampak hočem povedati, da ni
                  malo teh primerov, kjer se te stvari stalno drugače postavljajo in na novo
                  zahtevajo. Rekel bom na koncu še eno stvar, ki pa ni moj predlog, pove pa samo, da
                  se stvari dajo tudi na različne načine urejati. Jaz se strinjam z opozorilom, ki
                  ga je dal mimogrede gospod Peršak, da morda odnosi niso povsod tako idilični, kot
                  jih kdo kaže. Posebej v zadnjem času, čemer se tudi ne bi čudil, ker netoleranca
                  do drugače mislečih v Slovenije je v porastu, ne v zmanjševanju in nič čudnega, če
                  pride to tudi na raven narodnostnih skupnosti, nič čudnega, če pride tudi do
                  določenih bi rekel nesoglasij in neurejenih odnosov, ki jih imamo z državami, ki
                  pač pripadajo njihovemu matičnemu narodu. Tudi tu je neka logika. Ampak morali bi
                  storiti več, da bi bilo takšnih prilik in takšnega razpoloženja manj in ga
                  zmanjševati, ne pa idealizirati. Če pa ocenjujem ta konkreten primer na področju
                  dvojezičnosti slovenskega naroda in madžarske narodne skupnosti in zahtev prav v
                  zvezi z osebnimi izkaznicami, moram namreč reči, da bi se ga dalo reševati tudi
                  drugače. Po logiki gospoda ministra, da gre za upravi akt, da gre za upravni akt,
                  ki se izda na zahtevo in da vsak lahko v zahtevi pove, ali želi osebno izkaznico
                  dvojezično, bi lahko bilo tudi obratno, da je upoštevaje dvojezičnost kot ustavno
                  kategorijo na tem območju v zahtevi mogoče reči, da dobiš tudi samo v slovenskem
                  jeziku, pa bi bil problem tistih, ki ga tako strašno boli in je tako zelo
                  netoleranten do tega, da so uradno dvojezične osebne izkaznice, rešen na ta način.
                  Pravim, to ni moj predlog. Ampak hočem samo reči, da tudi ta političen problem se
                  da na različne načine reševati, ne pa tako, da se enostavno reče, potem bo pač
                  pripadnik narodnosti moral se potruditi in reči, jaz zahtevam, da se mi izda
                  dvojezično zaradi tega, ker pač  tako želim imeti, Ustava in zakon mi pa tega ne
                  jamčita. Zato se jaz absolutno zavzemam za stališče, ki ga je sprejela Komisija za
                  narodnosti in upam, da bo sprejeto, če ne mislim, da moramo sprejeti vsaj kakšno,
                  z isto vsebino lažjo varianto tega teksta in žal mi je, da postajamo tako zelo
                  netolerantni, da moramo ob vsakem vprašanju, ki zadeva dve avtohtoni naravni
                  skupnosti, italijansko in madžarsko, ure in ure razpravljati, da bi vsaj delček
                  tistega, kar sta ti dve skupnosti kot pravico imeli, ohranili in to ohranili kot
                  pravico, ki ni - upam trditi - bila večinskemu narodu v nobenem primeru v škodo,
                  prej v korist. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Geza Džuban. Če želi seveda.</p>
            </sp>
            <sp who="SDZ1:DžubanGeza">
               <speaker>GEZA DŽUBAN:</speaker>
               <p>Hvala lepa, gospod predsednik. V osnovi imamo dve možnosti, da bomo sprejeli zakon
                  oziroma ta člen takšen, kot je oziroma, da bo spremenjen v tisti smeri, ko bomo
                  potem oblikovali v teh območjih občin dvojezične izkaznice. V nobeni od teh dveh
                  variant, ki se bi zgodile, razen, če bo kakršenkoli tretji kompromis, se, ne vem
                  koliko, štirje prekmurski poslanci, eni od nas ne bomo ravnodušno vračali čez Muro
                  v Prekmurje. Pa vzemimo katerokoli stran. Primer Prekmurja je nekoliko
                  drugačnejši, kot je Primorska. Iz tega okolja izvirajo tudi podpisi, za katere
                  nisem navdušen. Če se sprejme varianta takšna kot je, vem, da bo gospa Pozsonec
                  imela težave, ne leto ali dve, morda dolga leta pozneje. Druga varianta, da
                  spremenimo člen, tisti ostali, ki bi morali zastopati interese tudi ostalih
                  občanov, kjer gre za območja občin, bomo imeli približno enake probleme, težave,
                  tudi vest nas bo morda kdaj pozneje zapekla, tudi dolga leta naprej, ker bomo
                  vedno dobivali očitke, da rešitev ni dobra. Če je kakršenkoli kompromis, ki ga
                  nakazuje gospod Potrč, Ribičič, kdorkoli drugi, jaz sem zainteresiran za njega.
                  Vendar ima za vas mnogo manjšo težo, ker ste v Ljubljani, Celju, Kranju in
                  Mariboru. Se ne boste nikoli vračali v Prekmurje.</p>
               <p>Poglejte, Lendava je trenutno ena homogena občina z ozirom na to, ker je madžarska
                  narodnost razporejena po celi občini in bi verjetno glede na dosedanjo prakso,
                  predpostavljam, nisem pa v to prepričan, glede na podpise, ki so bili, sprejela
                  glede na preteklost dvojezični dokument. Po reformi lokalne samouprave so se
                  teritoriji občin povsem spremenili in ostale občine, drugi primeri v Prekmurju,
                  recimo Moravske toplice, Šalovci, kjer pa ta homogenost ni prisotna, je problem
                  povsem drugačen. Tam, kjer smo spet drugi poslanci, je izredno težko kompromis
                  najti tukaj oziroma nemogoče v teh dveh variantah. Jaz bi želel, da je in da bi se
                  vsi ravnodušno vračali in našli rešitev, ki bi bila sprejemljiva za ene in druge.
                  Pa konec koncev, nismo problem samo poslanci, ker smo štirje. Problem je, kaj bo
                  vneslo to v razpoloženje ljudi. To, kar je bilo že prisotno. Zaradi tega sem še
                  kako zainteresiran za vse tiste kompromise, ki jih imate dobri poznavalci
                  zakonodaje, oblikovanje nekih rešitev tudi če je ustavna podlaga neka dobra osnova
                  za rešitev, sem zainteresiran. Vendar se ne počutim dobro in vem, da v nobeni
                  varianti ne bo rešitev prava in da bomo eni odhajali z mešanimi občutki. Zakon je
                  v prvi obravnavi. Upam, da se najde še kakšna rešitev, nekatere se nakazujejo, da
                  bi bila dobra za ene in druge. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javila gospa Pozsonec.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa. Jaz bi povedala gospodu Džubanu, da lahko je lahko miren, ker področje
                  je ostalo isto, v katerikoli občini je dvojezično področje, so samo tiste vasi, ki
                  so bile. To je eno. Drugo. Za takšno rapidno nižanje pravic narodnosti nisva midva
                  potrebna tu z Robertom. To lahko opravite tudi brez nas. Midva sva prišla v ta
                  parlament zato, da braniva posebne pravice narodnosti. Kot vidite, delava zelo
                  slabo. Mislim, da brez naju tudi lahko znižate narodnostne pravice.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Repliko ima gospod Battelli. Potem ima repliko gospod Matuš. Gospod Šiftar
                  bi prišel ravno na vrsto, ampak ima tudi repliko.</p>
            </sp>
            <sp who="SDZ1:BattelliRoberto">
               <speaker>ROBERTO BATTELLI:</speaker>
               <p>Hvala. Jaz nisem prišel v parlament z izrecno nalogo, da branim že pridobljene
                  pravice narodnih skupnosti. Po ustavi in zakonu smo poslanci kot vsi ostali in
                  odgovarjamo o vsem za vse odločitve in mi ne odločamo samo o tem. To, kar se
                  dogaja, nas sili, da se ukvarjamo samo z obrambo že pridobljenih pravic. To pa je
                  nekaj drugega. Mi smo v tem parlamentu zato, da lahko tudi narodne skupnosti, ki
                  imajo premajhno število ljudi za to, da pošljejo nekoga v parlament po normalnih,
                  liberalnih načelih, da smo lahko zraven in da tudi mi delimo odgovornost z vsemi
                  ostalimi o vseh odločitvah, ki se tu sprejemajo. Še vedno ostaja nepojasnjeno
                  vprašanje. Gospod Džuban pravi: <q>"Z mešanimi občutki itd."</q> V čem je tu kaj krateno?
                  To je moje vozniško dovoljenje. Piše: Republika Slovenija, grb: Republika
                  Slovenija. Spodaj na majhno piše: Republica di Slovenia. V italijanščini se
                  Republika Slovenija imenuje Republica di Slovenia. Potem piše: vozniško dovoljenje
                  najprej v slovenščini: vozniško dovoljenje in spodaj piše: <q>"pattenti de quela"</q>,
                  ker se reče v italijanščini vozniškemu dovoljenju <q>"pattente de quela."</q> Čigava
                  pravica in katera pravica je kratena? Kje, v čem je kaj kratenega, komu?
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Matuš ima repliko.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Imam kratko repliko. Nekako v vsem mojem nastopu je mogoče
                  izzvenelo, da nasprotujem dvojezičnosti oziroma kaj podobnega, vendar moram reči,
                  da tega do zdaj nisem povedal, vendar nasprotujem pa - še enkrat bom to povedal -
                  vsiljevanju ustavne pravice nekomu drugemu. Tu se stalno prikazuje - gospa
                  Pozsonec je rekla - rapidno znižanje pravic narodnosti. V čem? Preprosto to ne
                  vzdrži. V 6. členu je jasno: <q>"Lahko pridobi osebno izkaznico z dvojezičnim
                  napisom."</q> To ne pomeni, da smo nekomu nekaj odvzeli. Odvzeli bi mu verjetno v
                  trenutku, ko bi moral imeti osebno izkaznico v slovenskem jeziku. To bi pa verjel,
                  da je pa rapidno znižanje pravic narodnosti. Celo bile so izrečene težke besede
                  <q>"nasilje."</q> Celo gospod Jug je rekel: <q>"Tisti, ki bo prišel na dvojezično območje,
                  se bo podrejal drugačni ureditvi na nekem teritoriju."</q> Gospe in gospodje, tu se že
                  postavlja vprašanje, ali smo država, ali nismo, ali imamo teritorialno celovitost,
                  ali ta ustava, ki je sprejeta, sploh še drži, če si lahko nekdo javno spregovori o
                  tem, da ko boš prestopil mejo nekega dvojezičnega teritorija, se boš podrejal
                  nekim drugačnim pravilom igre? Kakšna so ta drugačna pravila igre? Mislim, da
                  gremo tu predaleč.</p>
               <p>Še enkrat bi tukaj nekaj poudaril. Preveč se tu govori o nekih znižanjih
                  pridobljenih pravic. To enostavne ne vzdrži. Gospod Battelli, poglejte, prej sem
                  že rekel, če jaz pridem v Koper, gospod Jug je rekel, da se bom podrejal neki
                  drugi zakonodaji, vam pa povem naslednje. <stage>(Vmes predsednik: Mir
                     tam.)</stage> Nisem to še rekel, jaz sem gospoda Juga omenil. Vam bom pa
                  povedal naslednje. Vi ste pokazali vozniško dovoljenje, glejte, jaz ga imam tudi.
                  In zakaj, če bom stalno prijavljen v Kopru, moram pa jaz dobiti tako vozniško
                  dovoljenje, kot ga imate vi. Konec koncev moja ustavna pravica je ravno toliko
                  vredna kot vaša ustavna pravica. Ali razumete? Recimo, da preteče in bom dobil v
                  Kopru, kjer sem stalno prijavljen, novo vozniško dovoljenje. Se strinjate? In
                  takrat bom dobil takega, kot ga imate vi s takim napisom. Zakaj mi vsiljujete to
                  vašo ustavno pravico, recimo, ne meni, ali komurkoli drugemu? Seveda jo s tem, ko
                  morajo biti na določenem območju dvojezičnosti vsi dokumenti tudi za osebe, ki
                  tega ne želijo ali so slovenske narodnosti ali pa, recimo, na pamet govorim, da so
                  muslimanske narodnosti, zakaj morajo biti v italijanščini? Izhajam iz dejstva, da
                  vi imate pravico do tega dokumenta. Zakon oziroma predlog zakona vam to pravico
                  zagotavlja, lahko ga dobite. Ne morete ga pa vsiljevati, recimo, meni ali
                  komurkoli drugemu.</p>
               <p>Gospod Battelli, prišli boste gor in boste tu povedali, jaz pa še enkrat ponovim,
                  za tako zadevo, ko morajo vsi prebivalci, ki tam živijo, imeti dvojezične
                  dokumente ne glede, ali so po poreklu Slovenci ali Italijani ali Madžari, s tem
                  vsiljujete svojo ustavno pravico drugim. To je dejstvo. Še enkrat bi pa poudaril,
                  da ne govorim tega zaradi tega, da bi vam kratil kakršnekoli pravice, jaz celo
                  menim, da so vse ustavne pravice v tem 6. členu jasno dodeljene oziroma celo
                  ohranjene. Kratenje bi bilo v nasprotnem primeru, če bi se vsi dokumenti izdajali
                  samo v slovenskem jeziku oziroma še z mednarodnim dopisom. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil najprej gospod Šiftar, potem gospod Džuban,
                  potem pa gospod Potrč. Za gospoda Geržino pa ne vem ali se javlja k repliki na
                  gospoda Matuša ali k besedi? K besedi. Hvala.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani kolegi! Enkrat sem se že repliki odpovedal prav zaradi tega, da bi o
                  tem strokovno in še posebej o 6. členu razpravljali v čimbolj mirnem tonu. Znova
                  me je spodbudilo, da sem se prijavil, to, ko sem zadaj oziroma zunaj, niti ni
                  pomembno, poslušal razprave nekaterih kolegov, ki razmišljajo v tem smislu: ali se
                  v Prekmurju odločiti za Slovence, ali za Madžare? Kaj bo prineslo več volilnih
                  glasov? Mislim, da je to cinizem zadnje vrste. To me je prizadelo kot državljana
                  Slovenije in kot prebivalca Prekmurja. Z ene strani me to ignoriranje čudi, z
                  druge me pa ne čudi, če gledamo, kako se na Prekmurje gleda na vseh področjih. Pa
                  da ne bomo samo na političnih temah, lahko vzamemo od infrastrukture pa do ne vem
                  česa, gospodarstva, vse to je isto.</p>
               <p>Še posebej me pa nekako preseneča to, kar sem že enkrat opozoril ob neki drugi
                  priliki: razlaganje o prekmurskih zadevah pa razmišljanje, kako Prekmurci živimo,
                  kakšno je naše sožitje kolegov s Primorskega. Jaz spoštujem njihovo mišljenje. Sem
                  vesel, da nam povedo, kako oni živijo idilično, potem pač mi ne živimo v idiličnem
                  svetu. Ne nazadnje so tu nekatere razlike in ne morem si kaj, da ne bi dvignil
                  roko, ko poslušam kolegico Jadranko Šturm, kako nam prikazuje vse, kot da je vse v
                  neki pravljici, v neki bajki. Stvari niso take.</p>
               <p>Rad bi vam povedal eno zelo kratko zgodbico. Zadnjič so bili četrtošolci,
                  poudarjam, četrti razred osnovnošolcev iz ene od ljubljanskih šol na izletu v
                  Murski Soboti oziroma na izletu po Prekmurju in se jim je pokvaril avtobus prav v
                  Murski Soboti. V tem času, ko so reševali problem z avtobusom, so otroci začeli
                  tekati naokrog in so se razkropili. In učitelj za njimi kriči: <q>"Otroci, pazite, ne
                  izgubite se iz mojega vodstva, ker tukaj govorijo madžarsko in se ne bosti mogli
                  znajti, ne boste mogli priti nazaj do določene ure."</q> Mene čudi nepoznavanje
                  zemljepisa, pa nepoznavanje recimo jezika na področju Slovenije učiteljice, ki uči
                  razredni pouk v 4. razredu na eni od ljubljanskih šol. To je tisto, ko vi vsi več
                  veste o Prekmurju, kot pa mi, ki iz Prekmurja prihajamo. Meni je prav všeč, tudi
                  to sem čakal, da se oglasi prej moj kolega Geza Džuban, ki je član največje
                  koalicijske stranke, da vam on pove, če mislite, da je to zdaj nek napad opozicije
                  na narodnost.</p>
               <p>Rad bi vam povedal eno, zdaj sem snedel besedo županu, ampak župan madžarske
                  narodnosti v največji občini v tistem delu Prekmurja nima dvojnega potnega lista,
                  ima potni list, samo slovenski potni list, to lahko gospa Pozsončeva preveri,
                  mogoče celo ve, tako da živi se in je župan in je Madžar, pa spet nočem, da so to
                  pravila za vse druge.</p>
               <p>O 6. členu kot takem ne bi razpravljal, ker se mi zdi razlaga ministra korektna in
                  tudi intencija tega člena korektna. Rad bi povedal samo še to, ko govorimo o
                  450.000 ali nekje taka številka je bila izrečena, Slovencev nima oziroma ima
                  osebno izkaznico z jugoslovanskim grbom in tako dalje. Mislim, da to ni toliko
                  vzrok, da ti ljudje hrepenijo po Jugoslaviji, da so ti nezavedni Slovenci ali ne
                  vem kaj takega, ampak žal zakona o osebni izkaznici nismo imeli in ti ljudje
                  verjetno čakajo novo izkaznico. Jaz sem eden takšnih, ki mi je že v prejšnji
                  Jugoslaviji pretekla osebna izkaznica in je ne menjam, raje ne uporabljam pasoš,
                  dokler ne dobim nove osebne izkaznice. In še enkrat bi vam rad povedal, moji
                  Prekmurci so preprosti ljudje, ampak verjemite, brihtni. In, od vas pričakujejo,
                  posebej od Vlade pričakujejo eno takšno rešitev, ki ne bo sprla v Prekmurju
                  Slovence in Madžare, tako da bodo zadovoljni Slovenci in Madžari. In ne rešujte in
                  ne razlagajte nam, kako mi v Prekmurju živimo. Teh 2000 podpisov, to je kar
                  precej, tudi nekaj pove. Jaz vem, da se zakon ne piše na peticiji nekaj
                  posameznikov, samo jokanje za mikrofonom je lahko tudi ena zelo dobra
                  profesionalno politična poteza, to ne pomeni še, da si prizadet. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. K repliki se je javil gospod Džuban.</p>
            </sp>
            <sp who="SDZ1:DžubanGeza">
               <speaker>GEZA DŽUBAN:</speaker>
               <p>Hvala lepa. Za morda nekoliko boljšo primerjavo od prej, takrat ko so tisti
                  problemi tudi prisotni in danes, je neka razlika. Izvajanje prejšnjega zakona,
                  takrat ko je šlo za dokumente se je toleriral toliko, da se je izvajal znotraj
                  nekih krajevnih skupnosti. Mi imamo danes v zakonu točno citirana območja občine
                  in je neka razlika, jaz sem rekel, da recimo primer, govorim na primerih, zaradi
                  tega, da bi iskali neko kompromisno in boljšo rešitev, da Lendava je recimo neko
                  heterogeno, homogeno področje, z ozirom na to, ker so nastale neke nove občine, ki
                  so slovenske. Imajo manj narodnosti ali pa nič. So pa dve oziroma tri občine,
                  recimo Moravske toplice, Šalovci, ki imajo nekaj krajevnih skupnosti, recimo je
                  celotna občina s 4.500 prebivalcev in je narodnosti nekaj 100, recimo 400, 500 v
                  Prosenjakovci ali pa nekaj podobnega na Šalovcih. In ta del, ki je pač zdaj, z
                  ozirom na reformo lokalne samouprave pokril področje madžarskih narodnosti in do
                  sedaj nikoli po 2. svetovni vojni ni imel dvojezičnih dokumentov, to pa je tisto,
                  kar jaz govorim. In če bi našli kompromis, ki bi peljal v tej smeri, da ne bi eni
                  in drugi odhajali z mešanimi občutki, potem sem jaz za ta kompromis, vendar
                  znotraj teh dveh variant pa ne vidim, če je pa tretja, izgleda da se ponujajo vsem
                  za tisto tretjo kompromisno varianto. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Replika na gospoda Matuša samo glede mojega razumevanja dveh stvari.
                  Prvič. Jaz mislim, da obstaja razlika med pravico, ki mi jo nekdo garantira in
                  daje in med pravico, ki jo lahko uveljavim samo na zahtevo, sicer je pa nimam. In
                  tu, v tem primeru gre za to razlikovanje. Ena je dana, ena se lahko uveljavi samo
                  na zahtevo. In drugo. Večkratno poudarjanje, da bi bila s tem, če bi sprejeli
                  dosedanjo rešitev dvojezičnih izkaznic, kršena pravica Slovencev, moram reči, da
                  tega ne razumem. Ne razumem, temu ugovarjam in želja moja bi bila, jaz se pa
                  strinjam z vsemi kolegi, ki so govorili o konkretnih razmerah, jaz ne trdim, da
                  jih poznam. Samo moja želja bi bila, da nihče ne bi bil na ta način prizadet, da
                  bi potem, bi rekel, zdaj me je pa država žalila, ker mi je glede na območje, v
                  katerem živim, naročila, da imam dolžnost poleg materinega jezika dobiti še
                  dokument v jeziku drugega naroda, ki pač na tem narodnostnem območju živi.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javila gospa Pozsonec.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala, gospod predsednik. Samo replika gospodu Šiftarju, in sicer o prizadetosti
                  ne bom govorila nič, ampak samo sem se javila zaradi tega, ker kmalu ta številka
                  bo že 5.000, pa 10.000. Podpisov je bilo, ne celih 800. Jaz trdim, če je bilo 80
                  ali 8, to je že meni tudi hudo. Torej, ne rečem, da je premalo, ampak ni treba
                  govoriti o 1.500 in o 2.000, če jih ni bilo toliko. To je pa res zavajanje.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi prosil vse te, ki imajo željo po replikah, če eventualno
                  potrpijo tudi s tem, čeravno imajo seveda to pravico, da lahko govorijo tudi
                  ljudje, ki so se prijavili k besedi že pred dobro uro in več in predvsem sprašujem
                  gospoda Matuša, ki se je spet javil k repliki, če vztraja pri njej. Vztraja,
                  seveda.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Poglejte, gospod Potrč, Slovenija je enotna, nedeljiva država, ki
                  ima tudi svoj uradni jezik, slovenski na območjih itd., pa madžarski in
                  italijanski. Moja ustavna pravica je, jaz lahko izhajam celo drugače, celo
                  dolžnost, da uporabljam slovenski jezik, ki je moj materni avtohtoni jezik. Takoj,
                  to sem že parkrat povedal, ko se bom recimo preselil na neko območje
                  dvojezičnosti, se mi vsiljuje nek dokument, ki ima sicer ustavno podlago za
                  določeni del državljanov in ta ustavna podlaga se takoj vsiljuje tudi meni. Jaz
                  lahko enostavno rečem, da je to kršenje moje ustavne pravice po uporabi
                  slovenskega jezika, ki ga želim uporabljati. Tako da ravno iz tega izhajam.
                  Poglejte, zadeva bo vsekakor odločena politično. To so dejstva. Ali bo ostal tak
                  6. člen, kot je, ali se bo 6. člen spremenil, to bo odločeno politično. Politika v
                  tej dvorani bo odločila vsebino tega 6. člena. Nikakor pa ne morem pristajati na
                  vsakršne trditve, da za takim 6. členom, ki je predlagan, so kršene neke ustavne
                  pravice avtohtonih manjšin. Takoj, ko ima možnost, da pridobi tak dokument, ki mu
                  ga predpisuje zakon, ki ima ustavno podlago, s tem jaz ne vidim, da so mu kršene.
                  Ravno toliko čez, pa v bistvu trdite, da so kršene, so pa ravno toliko kršene
                  potem moje kot pa njegove. Ko se meni vsili, da ga on lahko pridobi. Če bi šli na
                  to verzijo. Tako da jaz iz tega izhajam. Jaz ne vem, vsiliti ustavno pravico
                  nekoga drugega tretji osebi, mislim, ne vem, če je to sploh v skladu s človekovimi
                  pravicami. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz, da ne bi bilo nesporazuma, se mi zdi, da par ljudi govori nekaj,
                  kar je absolutno nesporno. Slovenski jezik je uradni jezik na celem teritoriju
                  Slovenije in s takšno ali drugačno rešitvijo absolutno ni ogrožen. K repliki se je
                  naprej javil gospod Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Jaz bi samo to povedal. Tisto, kar mi gospa Pozsonec očita, jaz sem pač ta podatek
                  pobral od ministra. Dejstvo je pa, tudi če se strinjam z vami, tudi če je 80
                  podpisov ali 8 na eni ali drugi strani. Škoda, ker je nezadovoljstvo. Gospa Maria,
                  Prekmurje naj oba rabi. Nisem za to, da se prepirava in tudi, če sem vas kakorkoli
                  užalil, se opravičujem. Sem pa za to, da najdemo neko rešitev, da ne bo niti 8
                  nezadovoljnih.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Besedo dajem gospe Nadi Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Še zdaleč nisem pričakovala, da se bo ta razprava tako
                  razplamtela, ker kot smo slišali v uvodu, je to samo eden od dokumentov, s katerim
                  državljani izkazujejo svojo identiteto in izkazujejo državljanstvo in jaz vidim te
                  napade mogoče malo drugače na ta določila in kritiko tega določila. Mogoče je to
                  bolj namen kritike ministru ali Vladi in ne razumeti in mi je zelo žal, da ob
                  takih vprašanjih izkoriščamo narodne manjšine in narodnosti, da se tu med seboj
                  napadamo in razumem predstavnika narodnosti. Normalno, da se borita za pravice
                  svojih predstavnikov, istočasno pa prosim, da onadva razumeta tudi nas, ki se
                  zavzemamo za pravice večinskega naroda oziroma za rešitve, v imenu katerih jih
                  mora ta parlament sprejemati in jaz vidim ta predlog, ki ga je minister napisal v
                  zakonu, dejansko že kot kompromis, katerega je gospod Džuban predlagal oziroma ga
                  želi poiskati. Ta rešitev je kompromis med večinsko voljo naroda, med večinskim
                  narodom in pa med manjšinami, če se tako izrazimo. Razumem poslance, ki
                  zagovarjajo to rešitev in jo tudi sama zagovarjam, saj se moramo vsi spomniti, da
                  smo dolgo živeli vsi pod neko dvojezičnostjo, in sicer smo bili prisiljeni
                  uporabljati srbščino v naši državi in razumem tiste, ki se borijo, da bi končno
                  obveljalo, da imamo v prvi vrsti pravico imeti dokumente in upravne postopke in
                  komunicirati v naši državi v svojem, in to je slovenskem jeziku. Ne izhajam z
                  dvojezičnega področja. Živim pa na področju, ki je mejilo na Postojno oziroma na
                  italijansko področje in tako kot prekmurski poslanci, tudi jaz vem, kako bi moji
                  volivci reagirali, če bi glasovala o čem takem, kot se sedaj tu pogovarjamo, da
                  bomo vsiljevali Slovencem na tistem področju, da bodo prisiljeni dobiti z našo
                  določbo dvojezične dokumente, če jih ne želijo. Zato pozivam vse poslance. Prosim,
                  ne izkoriščajmo problemov manjšin, ne izkoriščajmo problemov dvojezičnosti za
                  politične obračune, ker to je preboleča tema. Mogoče je bojazen pred tujci res in
                  ksenofobija prisotna, ampak, kot sem rekla, dajmo razumeti, ker smo živeli pod
                  srbsko dvojezičnostjo dovolj dolgo. V ponedeljek smo imeli razgovor z našimi
                  zamejci, z manjšinci iz Italije. Videli smo in vedno nas opozarjajo, kakšne težave
                  imajo in kot veste, smo verjetno edinstveno uredili z našo ustavo pravice
                  narodnosti, da imajo zastopnike v parlamentu in potem ne moremo govoriti, da sedaj
                  nekako s tem, da izpeljujemo svojo ustavo z zakonodajo, kratimo ali manjšamo
                  pravice tem narodnostim. Na tako razpravo ne morem pristajati, ker da bi bile
                  sedaj recipročno, enakovredno urejene pravice manjšin Slovencev v Italiji in
                  Italijanov, Madžarov v Sloveniji itd., ne moremo govoriti o recipročnosti in
                  dokler take ne bo, ne moremo pristajati na razprave, da kratimo pravice, ki so
                  določene z ustavo. Zakon samo izpeljuje to pravico, ki jo določa ustava. Razumem
                  določila, ki jih sprejemamo v zakonih o upravnem postopku, v sodnem postopku in
                  tako dalje, normalno kot določila, da omogočimo vsem državljanom Slovenije, da
                  razumejo postopek, ki se opravlja pred upravnimi organi za njih ali z njimi kot
                  strankami v postopku in se tu dejansko izkorišča zakon o osebni izkaznici čisto v
                  druge namene, ne v to, kar je, in sicer zakon, ki ureja kako se, kot en od
                  dokumentov ureja v upravnem postopku, s katerim se lahko potem državljan
                  identificira. In kot vemo, pri ostalih dokumentih je možnost tudi urejati
                  dvojezično in ravno tako se zavzemam, da je tudi pri tem možno demokratične in
                  samostojne izbire, da se odločiš kot določa sedanji zakon, ali želiš ta dokument v
                  dvojezičnem ali v samo slovenskem jeziku.</p>
               <p>In pa še gospodu Potrču bi želela glede na izvajanje ustave v korist manjšin. Jaz
                  bi želela, da se tudi izvaja ustava v korist in ne v škodo državljanov, ki so
                  Slovenci, kar se večkrat v tem parlamentu dogaja.</p>
               <p>Glede EMŠO bi pa želela tudi razpravljati oziroma replicirati ali pa bolje
                  razpravljati glede številke EMŠO. Da je potrebno ločiti to številko na dokumentu,
                  kot osebni izkaznici in kot na identifikacijskih dokumentih kot številko, ki
                  pomeni statistično oziroma identifikacijsko številko občana in pa EMŠO, ki se ga
                  uporablja, ali ki je bil poskus, da se ga uporablja v druge namene, in sicer lahko
                  navedem na primer zemljiško knjigo ali pa naprimer v davčni zakonodaji. Tam pa res
                  ni potrebna in je nezakonita, ker je v nasprotju s človekovimi pravicami in ne
                  varuje državljana pred nasilnostjo države. Osebna izkaznica pa temu ni namen in
                  zato je prav, da kot statistična številka ostane na takem dokumentu in tudi na
                  podobnih dokumentih. Torej je potrebno ločiti to številko EMŠO, ne kot instrument
                  za lažjo izterjavo, kot na primer, ko dobiš razno kupno pogodbo ali ne vem kaj
                  sklepa državljan za neko zadevo in navedejo, da moraš navesti EMŠO. To je velika
                  razlika. To pomeni samo izsiljevanje oziroma lažjo izterjavo, kot sem rekla. Druga
                  pa je pa kot statistika. Zato ne morem razumeti predloga, da se iz takega
                  dokumenta pa črta. Toliko bi imela za enkrat. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Jaz skušam biti v tem primeru nevtralen. Vendar določene stvari
                  ne razumem. Kakšne manjšinske pravice so vam s tem zakonom kršene? To enostavno ne
                  vem. Prosim, do sedaj, kar ste razlagali, iz tega nisem dojel. Ker v končni fazi
                  manjšina kroji usodo večine. Z vašim predlogom pa vstrajate, da morajo na tem
                  narodnostno mešanem področju vsi obvezno imeti dvojezične izkaznice. S tem se
                  krati pravica Slovencev zaradi tega, ker ne morejo uveljaviti svoje lastne volje,
                  svoje volje v lastni državi. In mislim, da je to nedopustno. Osebno podpiram
                  narodne manjšine. Vse pravice. Samo dejansko res ne vem, kakšna krivica se vam
                  godi? Iz tega dosedanjega razlaganja ni bilo razvidno. Tudi gospod Potrč, ko ste
                  to govorili, da razlikovanje in pa kršenje pravic in tako naprej. Prosim, če bolj
                  nazorno to poveste. Zakon predvideva svobodno odločitev glede osebnih izkaznic.
                  Ali ni to dovolj liberalno? Ali se morda bojite, da tudi narodnostna manjšina ne
                  bo hotela imeti dvojezične osebne izkaznice in bodo hoteli imeti samo slovenske?
                  To obstoja. Kako? Si ne bi upala? V redu. No, predvidevam, tudi to obstoja, ker
                  poznam ravnatelja, ki je po narodnosti - no, ni ravnatelj, funkcionar v Lendavi,
                  visok funkcionar, ki svoje otroke, je Madžar, ki svoje otroke izključno daje v
                  slovenske šole, ne v dvojezične. Osebno mi je povedal. Ravno zaradi tega, ker hoče
                  - sem ga vprašal zakaj - ravno zaradi tega, ker hoče, da njegovi otroci obvladajo
                  v popolnosti vsaj en jezik. Tako se je pač opredelil. In ravno s tem, ko Slovencem
                  vsiljujete svojo voljo, spreminjate razpoloženje Slovencev do narodnostnih
                  manjšin, in to v negativnem smislu. Jaz osebno rajši nimam osebne izkaznice, kot
                  pa bi moral dvojezično. Takšno je moje prepričanje, če bi živel na tem področju in
                  takšna je večina teh ljudi. Poglejte, in s tem, ko ste to sprožili, vidite - sami
                  ste povedali, gospa Pozsonec - da se povečuje število ljudi, protestnikov,
                  Slovencev, ki ne želijo imeti dvojezične osebne izkaznice. Toliko. Hvala lepa. No,
                  pa prosim, da mi obrazložite, dejansko, mogoče bom pa spremenil mnenje.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Težko verjetno. K repliki se je javil gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Hvala lepa. Jaz sem hotel replicirati kratko na to, kar je gospa Skukova govorila
                  in tudi to zadnjo diskusijo, ki smo jo poslušali. Tam se mi je zdelo, da gre za
                  neko posebno - če malo zlobno rečem - inovacijo pri povezovanju načela ustavnosti
                  in skladnosti rešitev z ustavo z načelom recipročnosti. Jaz seveda razumem, da
                  imajo posamezne stranke v svojem programu zapisano načelo recipročnosti, čeprav bi
                  rad opozoril, da kolikor to velja za Slovenske krščanske demokrate, je izrecno
                  zapisana ta recipročnost v strankinem programu kot pozitivna, ne pa kot negativna
                  recipročnost. Samo mislim, da gre tukaj za nek nesporazum. Mi ne moremo z vidika
                  recipročnosti presojati ustavnosti ali neustavnosti neke rešitve. In glede tega
                  drugega vprašanja, vprašanje je bilo dosti izrecno, kaj se spremeni in v čem se
                  poslabša položaj pripadnikov italijanske in madžarske narodne skupnosti? Ti
                  pripadniki so doslej dobivali seveda dvojezično osebno izkaznico, brez kakšne
                  posebne prošnje. Poleg tega so to izkaznico dobivali seveda tudi vsi drugi
                  prebivalci narodno mešanega območja, iz česar je bilo jasno, da so oni to dobivali
                  avtomatično in da ima jezik narodne skupnosti status uradnega jezika na tem
                  območju. Oboje se seveda bistveno spremeni. In tisti, ki mislijo, da to ni nobena
                  sprememba, če mora pripadnik narodne skupnosti prositi za to, da dobi dvojezično
                  osebno izkaznico, naj se spomnijo morda nekaj let starih razprav v zvezi z
                  asimilacijo Slovencev na Avstrijskem Koroškem, problema preštevanja manjšine, ki
                  je eno od najbolj občutljivih vprašanj. Skratka postavljati pripadnike narodne
                  skupnosti v situacijo, ko se morajo opredeljevati kot pripadniki, se posebej
                  izkazati, posebej terjati neko pravico zase, je seveda zelo bistvena sprememba
                  njihovega položaja. In tisto, kar je pa skupno obema razpravama, s katerima
                  polemiziram, pa je, po mojem mnenju, v temelju napačno gledanje na položaj
                  pripadnikov italijanske in madžarske narodne skupnosti. To se je videlo v tistem
                  stavku, ko je bil govor o lastni državi Slovencev. Seveda, Slovenija je lastna
                  država slovenskega naroda in pripadnikov Slovencev, ki živimo v Sloveniji, ampak
                  je tudi država italijanske in madžarske narodne skupnosti. To je bilo zapisano že
                  leta 1974 in to izhaja seveda tudi iz plebiscitnih odločitev, iz temeljne ustavne
                  listine in iz zakona o plebiscitu, ki izrecno govori o tem, da gre za državo
                  slovenskega naroda in za državo italijanske in madžarske narodne skupnosti in za
                  skupno odločitev enih in drugih za to, da Slovenija postane samostojna in
                  neodvisna suverena mednarodno priznana država. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javila gospa Pozsončeva. Se odpoveduje. Potem se
                  javlja k repliki gospa Skukova.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. Žal mi je, ampak moram nujno replicirati, ker je gospod Ribičič
                  spretno povezal, ko sem govorila izpeljavo zakona oziroma  ustave z zakonom in pa
                  recipročnost. Jaz sem govorila, da zakon samo izpeljuje dano pravico z ustavo.
                  Govorila sem pa tudi o tem, seveda, da ne vidim ta določila kot zmanjšanje pravic.
                  Seveda sem zato omenila tudi nekatere pravice, ki jih že imajo manjšine in prosim
                  ne to dvoje povezovati. Zdaj ne vem, če je pa zadnja opomba na mene letela, ker
                  jaz sem pa izrecno govorila o državljanih in ne o Slovencih.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Geržini.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo, gospod predsednik. Spoštovane poslanke in poslanci, ko
                  govorimo o pravicah manjšin, mislim, da bi rešitev, ki jo predlaga predlagatelj za
                  pripadnike naše manjšine v Benečiji že ogromen in velik dosežek. Namreč s tem bi
                  priznali tam manjšino, lahko bi imeli dvojezične napise, lahko bi imeli tudi
                  dvojezične dokumente in tako naprej. No, saj je bilo rečeno, da imajo Krščanski
                  demokrati recipročnost v pozitivnem smislu. Točno tako, zato smo tudi proti temu,
                  da probleme, ki so, ali nadgradnjo sporazumov ne želimo deliti in s tem ne želimo
                  zmanjšati možnosti ureditve manjšinskih problemov naše manjšine v Italiji.</p>
               <p>Neprijetno je govoriti o tej zadevi in vidim, da se kolegi iz Združene liste, ki
                  so govorili o kompromisni rešitvi, bojijo nacionalnih emocij v naši državi, ampak
                  jaz sem se odločil, da bi vseeno s poskusom, iz pogovorov s kolegi, mislim, da je
                  ta kompromisni predlog, ki bi ga mogoče lahko sprejeli, ki ga bom podal, in tudi
                  razložil zakaj. Normalno je, da tisti, ki se imajo ali so v nacionalnih ali
                  narodnjaških strankah, bi bilo od njih nenormalno, da ne bi tu govorili o
                  slovenstvu, o pravicah slovenskega naroda in tako naprej. Samo se enako strinjam s
                  tem. Vendar mi na žalost ne moremo imeti samo države Slovencev. Nekaj Slovencev je
                  ostalo zunaj, nekaj ostalih narodnosti drugih sosednjih držav in narodov je pri
                  nas. Zdaj, kaj je dobro, kaj je slabo, je bilo danes rečeno, s tem zakonom. Kaj je
                  dobro? Verjetno je dobro to, da imamo urejene zadeve kolikor toliko s temi
                  manjšinami boljše kot imajo drugi narodi in druge države. To se je lepo izrazilo
                  na zadnjem zasedanju pred nekaj dnevi v Varšavi na srednjeevropski pobudi, ko si
                  ne želijo, precej njih, da bi obravnavali manjšinske probleme, ker nimajo kaj
                  pokazati na tem, ker celo ne priznavajo narodnosti, manjšin in tako naprej. Mislim
                  da tu Slovenci in naša država Slovenija ima kaj pokazati. S te strani gledano, s
                  strani manjšine, je predlog ministrstva, da se vsakdo izjasni dejansko neformalno
                  preštevanje. Zato sem šel na ta predlog. Če gremo v tisto recipročnost,
                  neformalno, ali tudi, če ne postavljamo v naši politiki do manjšin recipročnosti,
                  nas bo ta udarila v urejanju odnosov takoj nazaj. Mi si ne želimo recipročnosti, s
                  tem da bi preštevali naše manjšine v sosednjih državah, ker temu sledi avtomatska,
                  tiha, naravna asimilacija, pritisk na manjšine in tu se moramo odločiti - prosim,
                  ne ploskati, ker je zadeva neprijetna - ali kot majhna država in tu se strinjam in
                  sentiment z nacionalisti delim. Želim, da je naš narod čim večji, čimbolj
                  sposoben, čimbolj upoštevan v Evropi, vendar nas je 2 milijona in  nekaj s tistim,
                  kar nas je še okrog. Če želimo, da ohranimo naše narodno ozemlje, potem moramo
                  delovati na ta način, da mu omogočamo preživetje, da mu omogočamo interes. To
                  gledam pozitivno stališče - govorimo o slovenstvu - in ne gledam nacionalizma,
                  fašistoidnosti itd., kot nekateri, če govorimo o tem. Mi želimo ohraniti ne glede
                  na to, da smo razdeljeni še v tri države in da je naša matica že tako majhna, se
                  pravi, da želimo ohraniti to matico, s tem da ohranjamo naše manjšine. Želimo jih,
                  s tem da jim damo čimveč možnosti preživetja. Asimilacija teče. To vemo vsi. Če
                  želimo naše manjšine ohraniti, ne želimo, da se preštevajo neformalno, mislim, da
                  moramo omogočiti tudi manjšinam sosednjih narodov pri nas, da se neformalno ne
                  preštevajo, ker asimilacija teče ne glede na to, da so zaščiteni, da so precej
                  bolje zaščitene manjšine pri nas kot marsikje, bom rekel kar v sosednjih državah,
                  ker ne izpolnjujejo državnih zakonov, ki so jih sprejeli oziroma paktov,
                  mednarodnih sporazumov ne izpolnjujejo itd. Ali je prizadeto slovenstvo, kot se je
                  danes govorilo, s tem če imamo na teh področjih, kjer je uradni jezik tudi
                  italijanščina, madžarščina, če imamo dvojezične dokumente. Mislim, da drugi
                  dokumenti niso toliko pomembni, ker izkaznica, to je že največ - človek se z njo
                  izkaže - in normalno, ko pogleda tisto notri in vidi, da piše po italijansko.
                  Uporabiti je treba zgodovino. Imam tudi sorodnike, ki so bili prizadeti od
                  določenega nacionalizma iz sosednje države, Italije - ker smo blizu Italije - in
                  ti ljudje normalno, da imajo poseben sentiment proti italijanstvu in če določeni
                  državljani ne želijo, da bodo brali po italijansko svoj dokument, ki bo pa
                  normalno izdan dvojezično, predlagam rešitev, da rečejo, povedo: <q>"Prosim, meni
                  izdajte dokument samo v slovenskem jeziku."</q> Mislim, da je zadeva sprejemljiva in
                  da je nekako kompromis tiste slovenskosti, da toliko lahko prenesemo, če vemo, da
                  s tem poskušamo ohranjati našo slovenskost tudi izven slovenskih meja, izven meja
                  naše države. Predlog sklepa je: "Predlagatelj naj za drugo obravnavo pripravi
                  predlog zakona o osebni izkaznici, tako da za dvojezična območja, kjer se uradno
                  uporablja tudi italijanski in madžarski jezik, predvidi dvojezični obrazec osebne
                  izkaznice. V primeru, če državljan ne želi dvojezičnega obrazca, naj na njegovo
                  željo dobi samo obrazec v slovenskem jeziku. To je predlog sklepa in prosim
                  razmislite, če je sprejemljiv za vse v tem Državnem zboru. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. S tem je lista prijavljenih izčrpana in sprašujem, če želi še kdo
                  besedo? Torej samo še repliko ima gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Samo kratka replika kolegu Miru Geržini glede asimilacije torej. Asimilacija, kot
                  se dogaja, Slovencev v Italiji, je odvisna od podpore matice Slovenije in od moči,
                  in sicer v mirni dobi od ekonomske moči. Če bi Slovenija doživela ekonomski
                  razcvet, resnično in podpirala Slovence v zamejstvu, potem bi ti zaradi te podpore
                  enostavno zahtevali vedno slovenske izkaznice. To je ena zadeva. V vojnem stanju
                  je to odvisno od vojaške pomoči. To se strinjam. Se pravi, da asimilacija od teh
                  izkaznic in od tega člena verjetno ni funkcija tega. To ni bistvo. Toliko glede
                  asimilacije in jaz seveda želim, da se bo Slovenija resnično razvila in da bo
                  lahko podpirala Slovence tako, kot se je to zgodilo pod Avstrijo, ko je naraščala
                  ekonomska moč Slovencev v centrali, tedaj je tam naraščala moč Slovencev v
                  Trstu.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Geržina ima repliko.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Jaz se oproščam, vendarle, gospod kolega Poljšak ima po eni
                  strani prav. Vendarle ne glede na ekonomsko moč države matice, ki podpira, v
                  veliki meri, z veliko lopato lahko rečemo, ne more preprečiti, da bi se člani naše
                  skupnosti v drugih državah poročali s predstavniki matičnega naroda, kjer živijo.
                  To se dogaja in to z nobeno ekonomsko močjo pač ne moremo preprečiti. In ponavadi
                  v takih primerih se zgodi, da tretji rod ne govori več jezika matice Slovenije,
                  ampak matice sosednje države. Tako da ne vem, če je to tisto glavno. Mislim, da je
                  - še enkrat rečem - glavno to, da lahko pokažemo pred vso mednarodno skupnostjo,
                  da manjšine pri nas zaščitimo, kolikor je mogoče in da vztrajamo pri tem, da se
                  enako zaščiti naša manjšina v zamejstvu oziroma v sosednjih državah. Če pa je res
                  slovenstvo - še enkrat pravim - spodbujanje slovenstva v matici, to sem se pa
                  danes zgražal in hvala lepa, da si me spodbudil, še enkrat, gospod Poljšak, naj še
                  enkrat se zgražam. Če minimalnega ponosa slovenstva nimamo, ko imamo državo, da za
                  tistih par bogih fičnikov nismo zamenjali izkaznice, čeprav je začasna in je slabe
                  kvalitete, zdaj bodo boljše, kot slišim in vozniškega itn., potem mislim, da nam
                  ni pomoči tudi v zamejstvu, pa tudi če sprejmemo še bolj oster zakon, tega ne bomo
                  uredili. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Torej prehajamo h glasovanju o stališčih in sklepih. Jaz bom povedal,
                  kaj vse smo dobili v razpravo.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Jaz se opravičujem, ampak jaz sem predlagala v razpravi, kot poslanska skupina, da
                  bi se določil rok za to, kdaj mora Vlada predložiti v drugo obravnavo in ker sem
                  tudi kot vprašanje naslovila, v kakšnem času je možno. Nisem dobila tega, bi jaz
                  sedaj predlagala, da se doda pod drugi sklep, za besedami: Vlada Republike
                  Slovenije za 36. sejo pripravi zakon. Ker sklic je izšel šele informativno, tako
                  da je možno še<gap n="..."/></p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ni možno več. To pa mi  lahko verjamete.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Ker tukaj ne navaja roka ta sklep odbora in kdaj bomo potem dobili datum,
                  proceduro? Mi moramo določiti Vladi, v kolikem času mora dati.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospa Skukova. Ko bomo mi dobili zakon v parlament, ga bodo dobili vodje
                  poslanskih skupin in se bodo lahko v istem trenutku odločali, če je to prioriteta
                  za uvrščanje na prvo od naslednjih sej, tako da tukaj ne <gap n="...."/> <stage>(ne dokonča
                     stavka)</stage>.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Potem pa dodajmo za drugo obravnavo v čimkrajšem možnem roku pripravi Vlada
                  Republike Slovenije.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Prosil bi vas, če boste vložili tako kot vsi drugi pisno to, da ne bo okrog tega
                  nesporazuma.</p>
               <p>Prehajamo torej naprej k temu osnovnemu sklepu, in sicer: Predlog zakona o osebni
                  izkaznici, prva obravnava je primerna podlaga za pripravo predloga zakona za drugo
                  obravnavo. In ugotavljamo prisotnost za glasovanje o tem sklepu. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je ta sklep sprejet.</p>
               <p>Sedaj bomo najprej obravnavali dopolnjevalne predloge, ki smo jih dobili v
                  obravnavi. Ne verjamem, da imate vse razmnožene, zato bom pač vsakega posebej
                  prebral, o vseh pa je bilo dovolj govora. Prehajamo h glasovanju o sklepu, ki ga
                  predlaga Komisija za narodno skupnost, in sicer se glasi: Predlagatelj naj pri
                  pripravi predloga zakona o osebni izkaznici EPA 1085 za drugo obravnavo upošteva
                  veljavna določila za izdajo osebne izkaznice na območjih, kjer živijo poleg
                  pripadnikov slovenskega naroda tudi pripadniki italijanske oziroma madžarske
                  narodne skupnosti, to je na dvojezičnih obrazcih, brez posebnih pogojev ali
                  omejitev. Tega imate tudi na mizi. No, mogoče ga nimate, ampak dobili pa ste ga.
                  Ugotovimo sklepčnost! <stage>(49 prisotnih.)</stage> To je poročilo Komisije za
                  narodnosti k predlogu zakona o osebni izkaznici.</p>
               <p>Kdo je za? <stage>(23 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Na isto temo je predlog gospoda Geržine, ki se glasi: Predlagatelj naj za drugo
                  branje pripravi predlog zakona tako, da za dvojezična območja, kjer se<gap n="..."/> Jaz bi
                  gospoda Geržino, da se ne bi sam mučil, prosil, da tokrat spet to prebere,
                  naslednjič bi ga pa prosil, če vložijo tako, da bo hkrati v računalniku.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa. Se pravi: Predlagatelj naj za drugo obravnavo pripravi predlog zakona
                  tako, da za dvojezična območja, kjer se uradno uporablja tudi italijanski ali
                  madžarski jezik, predvidi dvojezični obrazec osebne izkaznice. V primeru, če
                  državljan ne želi dvojezičnega obrazca, naj na njegovo željo dobi samo obrazec v
                  slovenskem jeziku.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Matuš bo obrazložil svoj glas.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Glasoval bom proti takemu predlogu sklepa, in sicer s tega
                  stališča, ker še vedno menim, da je 6. člen, ki je predlagan v tem zakonu, soliden
                  člen, tako da ne vem, če je potreba po sprejemu še kakšnega dodatnega sklepa ravno
                  k temu členu. Mislim, da je zadeva dobro urejena, zato bom glasoval proti.
                  Predlagam, da tega sklepa ne sprejmete, predlagatelja pa pozovem, naj še enkrat
                  razmisli o takem predlaganem sklepu. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ugotavljamo prisotnost za glasovanje o sklepu, ki ga je predlagal gospod Geržina.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da tudi ta sklep ni sprejet.</p>
               <p>Nadalje je na isto temo predlagal sklep gospod Ciril Ribičič, ki se glasi:
                  <q>"Predlagatelj naj ponovno prouči rešitev v 6. členu predloga zakona o osebni
                  izkaznici z vidika skladnosti z ustavo in z vidika osamosvojitvenih obljub
                  Slovenije, da se raven manjšinske zaščite Italijanov in Madžarov ne bo znižala."</q>
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je ta sklep sprejet.</p>
               <p>Nadalje imamo predlog gospoda Kocuvana, ki ga imate tudi na klopeh in ki se glasi:
                  <q>"Pri pripravi predloga zakona za drugo obravnavo naj predlagatelj pri izdaji
                  osebnih izkaznic vključi tudi rubriko lokalno skupnost, občino kot 7. točko
                  predpisanega obrazca pri vlaganju vloge za izdajo osebne izkaznice."</q> Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog gospe Vike Potočnik, ki se glasi: "Predlagatelj naj
                  pri pripravi predloga zakona o osebni izkaznici za drugo obravnavo črta uporabo
                  EMŠO. Ugotovimo sklepčnost! <stage>(45 prisotnih.)</stage> Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je predlog sprejet.</p>
               <p>Gospe in gospodje, prosil bi za pozornost. Ali je potrebna pavza, da to prečitam?
                  Imamo še amandma k 2. točki, ki ga je vložila poslanka gospa Skukova, ki pravi: Za
                  besedami za drugo obravnavo se doda beseda <q>"čimprej"</q> in se nadaljuje besedilo
                  <q>"pripravi Vlada Republike Slovenije"</q>. Ugotavljamo prisotnost za glasovanje o tem
                  amandmaju. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je to sprejeto.</p>
               <p>Dajem na glasovanje 2. točko sklepov v celoti, ki se glasi: Predlog zakona za
                  drugo obravnavo pripravi Vlada Republike Slovenije in pri tem upošteva naslednje
                  stališče: Pri pripravi zakona za drugo obravnavo naj se preuči in po možnosti
                  upošteva mnenje Sekretariata za zakonodajo in pravne zadeve s tem, da je
                  upoštevana tudi ta beseda <q>"čimprej."</q> Ugotovimo sklepčnost! <stage>(45
                     prisotnih.)</stage> Ponovno ugotavljamo prisotnost! <stage>(49
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da so stališča in sklepi sprejeti.  </p>
               <p>S tem zaključujem to točko in zasedanje za danes. Jutri nadaljujemo ob 10.
                  uri.</p>
            </sp>
            <stage type="time">(SEJA JE BILA PREKINJENA 27. SEPTEMBRA 1995 OB 17.00 URI IN</stage>
         </div>
      </body>
   </text>
</TEI>