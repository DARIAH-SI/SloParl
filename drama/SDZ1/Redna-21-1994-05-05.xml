<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-21-1994-05-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">10A10433B79BDB53C1257832004838D3</idno>
               <idno type="URI">10A10433B79BDB53C1257832004838D3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-21-1994-05-05.DZ" n="21">
               <name>Redna</name>
               <date when="1994-05-05"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-21-1994-05-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 5. MAJA 1994 OB 10.53 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Pričenjamo nadaljevanje 21. seje Državnega zbora Republike Slovenije. Obveščen
                  sem, da so zadržani in se današnje seje ne morejo udeležiti naslednje poslanke in
                  poslanci: dr. Dimitrij Rupel, Vitodrag Pukl, Irena Oman. Prosim, da najprej
                  ugotovimo prisotnost v dvorani. Ugotovimo sklepčnost! <stage>(56
                     prisotnih.)</stage></p>
               <p>Ugotavljam, da je navzočih 56 poslank in poslancev, tako je zbor sklepčen in lahko
                  odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Ker še nimamo čistopisa zakona o izvrševanju proračuna za leto 1994
                  in amandmajev predlagam, da začnemo s <title>PREDLOGOM PRORAČUNA REPUBLIKE
                     SLOVENIJE ZA LETO 1994</title> in da opravimo splošno razpravo in po tem
                  sprejmemo zakon o izvrševanju proračuna in nato preidemo na nadaljevanje seje, to
                  je na odločanje o amandmajih k proračunu.</p>
               <p>V zvezi z obravnavo predloga proračuna odpiram splošno razpravo o predlogu
                  državnega proračuna v celoti. Želijo besedo predstavniki poslanskih skupin? Gospod
                  Ciril Pucko, kot predstavnik Slovenskih krščanskih demokratov. Prosim pa vse, da
                  se javite pisno za razpravo v imenu poslanske skupine ali v svojem imenu.
                  Izvolite, gospod Pucko.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa, gospod predsedujoči. Spoštovane dame in gospodje! Slovenski krščanski
                  demokrati smo z veliko nestrpnostjo in radovednostjo hkrati pričakovali in končno
                  dočakali predlog proračuna za letošnje leto. Na našo veliko žalost se je od
                  sprejema proračunskega memoranduma 11. novembra 1993 - minilo je skoraj pol leta
                  do predloga proračuna za leto 1994 - zgodilo natančno tisto, česar smo se najbolj
                  bali. Prišlo je do povečanja že tako previsokega obsega proračunske porabe oziroma
                  javne porabe v celoti. Očitno se je Vlada zelo hitro odločila, da pozabi tako na
                  številke iz proračunskega memoranduma kot iz koalicijske pogodbe in je po njenem
                  razmišljanju spustila javno porabo čim višje, nad oziroma blizu 50% bruto
                  domačega proizvoda. Po vladnem razmišljanju je gotovo to najboljša rešitev in
                  mirno pusti čakati, da se bodo morda proračunski porabniki končno že zavedali,
                  koliko trošijo in se bodo sami od sebe začeli odpovedovati temu, kar jim je
                  namenila Vlada. Slovenski krščanski demokrati za to posebej zahtevamo od Vlade
                  naslednje.</p>
               <p>1. V proračunskem memorandumu za leto 1995 mora upoštevati poglavitne cilje iz
                  koalicijske pogodbe, to je znižanje deleža obsega odhodkov na 46% bruto domačega
                  proizvoda in prihodkov javnega sektorja na največ 45% bruto domačega proizvoda, v
                  letu 1997 pa na največ 43% oziroma 42% na prihodkovni strani.</p>
               <p>2. Pripraviti mora takšno zakonodajo, da bo možno znižanje skupnega deleža
                  prihodkov pokojninskega in invalidskega zavarovanja ter zdravstvenega zavarovanja
                  na številke iz koalicijske pogodbe.</p>
               <p>3. Nujno je treba zmanjšati globalne obremenitve za financiranje javne porabe, z
                  znižanjem neposrednih obremenitev preko znižanja stopenj prispevkov za socialno
                  varnost.</p>
               <p>4. Ustaviti mora globalno naraščanje zaposlovanja v državni upravi in v družbenih
                  dejavnostih s selektivnim zmanjševanjem zaposlenosti po opravljenem preverjanju
                  kakovosti in obsegu programov, ki jih te dejavnosti opravljajo. Preprečevati mora
                  vse monopole, izključno z zapiranjem tržišč.</p>
               <p>V smislu uresničevanja prej povedanega smo Slovenski krščanski demokrati že pri
                  proračunskem memorandumu vložili vrsto amandmajev, s katerimi bi se začel
                  zniževati delež javne porabe v bruto domačem proizvodu, ki jih na žalost ta
                  Državni zbor ni sprejel kljub velikim besedam o načelni pripravljenosti zniževanja
                  javne porabe. To vseskozi poudarjata ministrski predsednik in finančni
                  minister.</p>
               <p>Proračun za leto 1994 je v bistvu kopija proračuna za leto 1993, vsaj v tistem
                  delu, ki je namenjen pokrivanju napačnih odločitev, zavoženih investicij in vseh
                  drugih neumnosti, ki so bile storjene v preteklosti. Gre za približno četrtino
                  proračunskih izdatkov. Še bolj pa skrbi dejstvo, da niti ob razpravi o javnem
                  dolgu v tem Državnem zboru nismo mogli postaviti vprašanja, kaj je vzrok oziroma
                  kdo so krivci za posamezne postavke, proračunske postavke. Plačujejo se iz denarja
                  davkoplačevalcev.</p>
               <p>Slovenski krščanski demokrati se bojimo, da je tudi to, neidentificirati krivca,
                  eden izmed prispevkov v novejši slovenski zgodovini. Pri proračunskem memorandumu
                  smo Slovenski krščanski demokrati predlagali tudi novo poglavje, in sicer politiko
                  zagotavljanja enakomernejše poseljenosti ter zmanjševanja ekonomskih in socialnih
                  razlik med območji Slovenije. To poglavje, na žalost, nima ustrezne finančne
                  podpore v letošnjem predlogu proračuna.</p>
               <p>Naslednje vprašanje, ki mu Slovenski krščanski demokrati pri javni porabi
                  posvečamo posebno pozornost, je vprašanje financiranja občin. Zlasti pri reformi,
                  ki jo začenjamo v tem mesecu. V tem smislu je še posebej pomembno končno
                  izoblikovati in sprejeti merila in kriterije javne porabe na splošno. Vprašanje
                  racionalnosti, trošenja denarja davkoplačevalcev in ustrezen nadzor, da se ne bi
                  pojavljale vedno nove nepravilnosti in neracionalnosti.</p>
               <p>Posebno vprašanje, ki mu Slovenski krščanski demokrati prav tako namenjamo veliko
                  pozornost, je področje kmetijstva. Zato Slovenski krščanski demokrati zahtevamo od
                  Vlade, da striktno v celoti uresničuje strategijo razvoja te panoge, kot je bila
                  sprejeta v tem Državnem zboru in za kar mora imeti ustrezno finančno podporo v
                  proračunu.</p>
               <p>V tem okviru je, po našem mnenju, bistvenega pomena tudi kontrola cen javnih
                  podjetij in posameznih monopolistov. V tem smislu morajo biti elementi cene dela v
                  javnih podjetjih vrednoteni na osnovi čim racionalnejše organizacije. Ta podjetja
                  morajo izvajati investicijske projekte izključno preko razpisov.</p>
               <p>Prav tako je potrebno dati poseben poudarek cenam energije in jo je potrebno
                  usklajevati glede na stvarne elemente obratovanja celotnega energetskega sistema.
                  Zaposlovanje v energetiki je potrebno kontrolirati v primerjavi z evropskimi
                  normativi. Cena energije mora biti za vse porabnike enotna, kar bo pripomoglo k
                  večji konkurenčnosti in uspešnosti poslovanja posamezne dejavnosti.</p>
               <p>Slovenski krščanski demokrati smo veseli ugotovitve predsednika Vlade, da je že v
                  prvem trimesečju rast industrijske proizvodnje višja, kot jo je predvidela Vlada v
                  proračunskem memorandumu. Potrebno je povedati, da smo Slovenski krščanski
                  demokrati takšno rast tudi napovedovali, vendar, žal, ni bilo posluha v tem
                  Državnem zboru za naše napovedi.</p>
               <p>To, da je industrijska proizvodnja narasla bolj, kot je predvidela Vlada, je
                  seveda lahko osnova, da ob morebitnem rebalansu državnega proračuna eventualno
                  vsaj delno popravimo nesorazmerja oziroma napake med posameznimi proračunskimi
                  porabniki.</p>
               <p>Kljub stalnemu opozarjanju, tako pri lanski proračunski razpravi kot pri
                  memorandumu za leto 1994, Vlada ni storila ničesar, da bi predlagala celovit in
                  koordiniran program promocije slovenskega gospodarstva in države v celoti.</p>
               <p>Slovenski krščanski demokrati v celoti podpiramo trdnost valute in zniževanje
                  inflacije, s tem stabilnost cen, večje varčevanje, večje investicije in možnosti
                  za povečanje gospodarske rasti, kot jo je predstavila Banka Slovenije.</p>
               <p>In na koncu, kljub vsem prej izpostavljenim problemom oziroma, po našem mnenju,
                  slabim ali napačnim rešitvam Slovenski krščanski demokrati podpiramo predlagani
                  proračun, nenazadnje smo že v petem mesecu proračunskega leta. In če že govorimo o
                  tem, da postajamo normalna država, to tudi čimprej storimo.</p>
               <p>Slovenski krščanski demokrati bomo podprli amandmaje Vlade ter vsa tista
                  dopolnila, ki jih je podprl Odbor za finance ter kreditno-monetarno politiko.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pucko. Naslednji je na vrsti gospod Ivo Hvalica kot predstavnik
                  Socialdemokratske stranke Slovenije. Izvolite, gospod Hvalica. V dvorani prosim za
                  malo več tišine.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Spoštovane poslanke in poslanci, spoštovani predstavniki Vlade! Socialdemokrati
                  smo pri koncipiranju tega proračuna bili v poziciji, zdaj smo pa v opoziciji in
                  marsikdo se vprašuje, kako se bomo do proračuna obnašali. Tako kot prej -
                  premočrtno. Podprli bomo resor za obrambo, podprli bomo resor za promet in zveze.
                  Kritični bomo pa do socialnih transferov, ki po našem trdnem prepričanju poceni
                  kupujejo socialni mir. Kakor koli že, kritični smo tudi do primerjave javnega
                  dolga glede na družbeni proizvod, kar je omenil predsednik Vlade v svojem
                  včerajšnjem referatu. Ta primerjava javnega dolga glede na družbeni proizvod z
                  zahodnimi razvitimi državami, je milo rečeno, neresna. Zahodne države, s katerimi
                  naj bi se primerjali, imajo vendar urejeno gospodarstvo in ga ni treba šele
                  privatizirati in tudi bančni sistem imajo urejen. Torej, imajo vse instrumente, da
                  lahko uspešno ta javni dolg znižujejo. Na vsak način, v vlogi opozicije bomo
                  skušali biti maksimalno konstruktivni. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ivu Hvalici. Gospod Feri Horvat bo govoril kot predstavnik Združene liste socialnih
                  demokratov. Izvolite.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Spoštovani gospod podpredsednik, spoštovane kolegice in kolegi, spoštovani
                  predstavniki Vlade in drugih institucij! Poslanska skupina Združene liste podpira
                  predlog proračuna Republike Slovenije za leto 1994 vključno z dopolnjenim
                  predlogom Vlade ter amandmaje, ki jih daje Vlada oziroma ki jih podpira Vlada in
                  vključno s podporo opredelitvam matičnega delovnega telesa Odbora za finance z dne
                  21.4. 1994. Pri tem Združena lista izhaja iz svojih načelnih opredelitev,
                  izraženih že ob obravnavi in sprejemanju proračunskega memoranduma za leto 1994
                  ter obravnave samega predloga proračuna v okviru vladne koalicije in na delovnih
                  telesih Državnega zbora. Globalni obseg proračunskih odhodkov po dopolnjenem
                  predlogu v višini 406,6 milijarde tolarjev predstavlja za Združeno listo sicer
                  zelo visoko, skrajno zgornjo še sprejemljivo višino. Mi bi tudi rajši videli, da
                  bi bil obseg manjši, vendar očitno po vsem usklajevanju to ni bilo možno in se s
                  tem zneskom omogoča, da se zadosti najnujnejšim potrebam. Praktično se spomnimo iz
                  razprave in tudi iz amandmajev je to razvidno, ni bilo resorja, ki ne bi
                  dokazoval, da potrebuje več sredstev za svoje naloge. Seveda pa tudi ni bilo
                  možno, da z radikalnim rezanjem in prerazporejanjem, čeprav se je tudi to
                  poskušalo, ne bi ogrozili nekaterih nujnih nalog oziroma nujnih področij.</p>
               <p>Drugič, proračunski primanjkljaj v višini 11,8 milijarde tolarjev ali 0,7% bruto
                  domačega proizvoda je še vedno sprejemljiva, znosna višina, ki zdrži tudi
                  mednarodne primerjave z nam primerljivimi državami. Seveda je pa nujna previdnost,
                  kajti povečevanje preko 1% bi bilo zelo tvegano za prihodnje glede na to, kar nas
                  čaka v prihodnjih letih.</p>
               <p>Predlog proračuna, vključno z amandmaji Vlade, upošteva v Državnem zboru sprejeti
                  proračunski memorandum in koalicijski dogovor o sprejemu memoranduma, o
                  preusmeritvi dela sredstev, predlaganih za naložbe v obrambne sisteme v
                  prestrukturiranje gospodarstva, v tehnološki razvoj in v aktivno politiko
                  zaposlovanja. S tem je tudi upoštevana ena glavnih pripomb Združene liste na
                  predlog proračunskega memoranduma in na predlog proračuna za leto 1994. Kot je
                  znano, smo se poslanci Združene liste že v razpravi o proračunskem memorandumu, ki
                  opredeljuje ekonomsko in socialno politiko države zavzemali za večji poudarek in s
                  tem tudi za večja sredstva, za podporo Vlade tržno tehnološkemu prestrukturiranju,
                  razvoju podjetništva, za podporo izvozu - in da ne bom napačno razumljen - ne s
                  stimulacijami, ampak s celim spletom ukrepov za zagotovitev večje mednarodne
                  konkurenčnosti in izvozne ofenzivnosti, ter za zagotavljanje delovnih mest.</p>
               <p>Zavedajoč se socialnih posledic prestrukturiranja in neizogibnega zaostrovanja
                  tržnoekonomskih kriterijev, se je Združena lista razumljivo zavzemala za
                  zagotovitev nujnih socialnih korektivov in za blažitev neugodnih socialnih
                  posledic, predvsem pri najbolj ogroženih slojih prebivalstva.</p>
               <p>Uveljavljanje takšnih stališč in predlogov Združene liste je bil logičen izraz
                  njenega socialdemokratskega koncepta, ki ima v ospredju programskih prioritet
                  interese in potrebe osnovnih kategorij prebivalstva, zlasti zaposlenih, mladine in
                  upokojencev in ki vidi rešitev za enega največjih problemov te države, to je
                  brezposelnosti, tako mladine, ki išče prvo zaposlitev, kot tistih, ki so izgubili
                  ali bodo še izgubili delo, v zdravi, predvsem na izvozu temelječi gospodarski
                  rasti.</p>
               <p>S svojimi predlogi, ki so bili tudi upoštevani v veliki meri, je Združena lista
                  gotovo prispevala k bolj uravnoteženi, v hitrejše prestrukturiranje in razvoj
                  usmerjeni ekonomski politiki in k ustrezno uravnoteženemu proračunu, brez katerega
                  si ni mogoče zamisliti stabilnega in socialno pravičnega razvoja socialno tržne
                  države.</p>
               <p>Združena lista pozitivno ocenjuje znaten napor, ki so ga koalicijski partnerji
                  vložili v skoraj štiri mesečno usklajevanje predloga proračuna. V tem usklajevanju
                  so v veliki meri strokovni argumenti presegali zgolj strankarske interese glede na
                  resorje, ki jih posamezne vladne stranke pokrivajo. To usklajevanje je ob
                  sodelovanju ministrov in njihovih sodelavcev ter predstavnikov organov in ustanov
                  omogočilo vsem vladnim strankam podroben vpogled v delo vseh ministrstev in Vlade,
                  v strukturo proračuna, v probleme posameznih resorjev in hkrati izpostavilo
                  ministrstva in Vlado večji odgovornosti v odnosu do Državnega zbora oziroma
                  precizneje rečeno, v tem primeru do koalicijskih strank. Rezultat tega dela, to je
                  usklajen predlog proračuna, je najboljši dokaz sposobnosti te koalicije za skupno
                  delo tudi na najzahtevnejših projektih. In proračun države to gotovo je. Škoda, da
                  toliko zamujamo z njegovim sprejemom.</p>
               <p>Upam, da ne bo izzvenelo kot samohvala, če rečem, da je Združena lista s svojim
                  ravnanjem ob pripravi, v razpravi in ob sprejemanju proračuna, kot
                  najpomembnejšega akta ekonomske in socialne politike, dokazala zrelost in
                  odgovornost stranke, članice vladne koalicije, v odnosu do partnerjev v Vladi kot
                  do volilcev in državljanov. To je dokazala z načelnimi in argumentiranimi stališči
                  in predlogi, s konstruktivnim sodelovanjem v procesu usklajevanja predloga
                  proračuna, z veliko vzdržnostjo pri dajanju oziroma pri vlaganju amandmajev na že
                  usklajene predloge. Ne zato, ker ne bi imeli tudi idej in interesov. Upoštevali
                  smo dogovor partnerjev pri usklajevanju in s pripravljenostjo podpreti sprejem
                  proračuna tudi v tej zaključni fazi. Morebiti bi strankarsko taktični razlogi
                  narekovali drugačno ravnanje.</p>
               <p>Ob koncu mi preostane, da izrazim željo in pričakovanje, da bo Vlada ob nadaljnjem
                  skupnem delu sedanjih koalicijskih partnerjev zagotovila uspešno izvajanje
                  proračuna, vključno z upoštevanjem kritičnih pripomb in opozoril, ki smo jih
                  poslanci dali v razpravi ob predlogu proračuna in v poročilu o delu Vlade. Sem
                  sodi tudi potreba po večji koordinaciji posameznih segmentov makroekonomske
                  politike, tako v fazi sprejemanja kot predvsem pri izvajanju. Na to smo tudi ves
                  čas razprave o proračunu opozarjali in o tem je tudi govoril kolega Pucko.</p>
               <p>Pričakujemo tudi, da bo Vlada čimprej predložila predlog proračunskega memoranduma
                  in izhodišča za proračun za prihodnje leto, tako da lahko zagotovimo pravočasen
                  ali vsaj zgodnejši sprejem proračuna za leto 1995. Predvsem, da lahko zagotovimo
                  temeljito vsebinsko razpravo o ekonomski in proračunski politiki. Vredno je ob tem
                  upoštevati opozorilo, ki ga je dal včeraj kolega Kopač, da nas čaka pri
                  sprejemanju proračuna za prihodnje leto še bolj trdo delo, kot pri obravnavi in
                  sprejemanju letošnjega proračuna. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Feriju Horvatu. Želi še kdo besedo kot predstavnik poslanske
                  skupine? Prosim, gospod Zagožen, kot predstavnik Slovenske ljudske stranke.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! V Slovenski ljudski stranki ugotavljamo, da letošnji zakon o
                  izvrševanju proračuna ne omogoča več renominacij, ampak samo še rebalans
                  proračuna, ki ga sprejme Državni zbor.</p>
               <p>S tem začenjam, ker bi rad opozoril na to, da je skozi renominacije v zadnjih
                  letih prišlo do bistvenih sprememb v proporcih za posamezna področja oziroma
                  resorje. Predlog proračuna se v primerjavi z lanskim prikazuje napačno.
                  Ugotavljamo, da se delež sredstev, namenjenih za znanost, za okolje in za
                  kmetijstvo, tudi za kulturo, bistveno zmanjšuje. Ti premiki so znatni in zelo
                  pomenljivi. Gre za bistvena, najbolj vitalna področja, za obvladovanje prostora,
                  za gospodarjenje z njim, za gospodarjenje z naravnimi resursi in gre za znanost,
                  kulturo in izobraževanje.</p>
               <p>Če ta področja država zanemarja, potem najbrž nima perspektive. Ta predlog
                  proračuna vidimo kot neperspektiven, kot predlog, ki pravzaprav dolgoročno ogroža
                  to državo in je izrazito kratkoročno naravnan. Je tudi v nasprotju z mnogimi akti,
                  ki so bili sprejeti že v tem Državnem zboru. Kmetijstvo je bilo že omenjeno.
                  Lansko leto smo imeli razpravo o strategiji razvoja kmetijstva. Kot se spomnite,
                  so takrat strokovnjaki pripravili tri scenarije mogočega razvoja kmetijstva,
                  prvega, tako imenovanega liberalnega, samo pravzaprav kot resno opozorilo, kajse v
                  Sloveniji ne sme delati. Skozi ta proračun se izvaja ravno ta scenarij, ki ogroža
                  velik del slovenskega podeželja. Ne gre sedaj za to, ali bomo imeli hrano ali je
                  ne bomo imeli. Gre za gospodarjenje s prostorom, za poseljenost, za ogroženost 1/3
                  ali celo 40% slovenskega podeželja. Če bo taka politika trajala nekaj časa, so
                  seveda posledice nepopravljive, ker bo ta tretjina ali 40% podeželja doživelo
                  gospodarski in s tem tudi socialni in demografski kolaps.</p>
               <p>Potem seveda s tem izgubimo mnoge resurse za druge gospodarske dejavnosti, recimo
                  za turizem, ker je zanesljivo, da bo to zadelo najprej tisti del podeželja, ki naj
                  bi bil potencialno interesanten za razvoj mehkega turizma v Sloveniji. Se pravi,
                  da se s tem odpovedujemo dejansko dolgoročno, nepovratno zelo pomembnim naravnim
                  resursom in pravzaprav si zmanjšujemo svoj življenjski prostor.</p>
               <p>Podobno bi lahko interpretiral del proračuna za okolje in prostor. Tudi tu se
                  zmanjšuje delež in to bistveno. Gre za bistvene premike v zadnjih letih, ki
                  pomenijo za 20, 30, 40% zmanjšanje v primerjavi s skupnim proračunom Republike
                  Slovenije. To pomeni, da druge naravne resurse, ne samo kmetijsko ozemlje, ampak
                  tudi prostor, vode, zrak itd. zanemarjamo. Posebej bi opozoril na vodno
                  gospodarstvo. Mi smo v zadnjih letih doživeli nekaj takšnih katastrof in jih bomo
                  seveda še, če bomo delali tako naprej in mislim, da taka katastrofa, kot je bila,
                  recimo, leta 1990, naredi več škode kot v nekaj letih namenimo za okolje in
                  prostor, ne samo za vodno gospodarstvo.</p>
               <p>In še na znanost bi opozoril. Tudi pri znanosti je prav skozi renominacije -
                  recimo, lanski delež, namenjen za znanost, znaša 3,75% celega proračuna, letos se
                  zmanjšuje ob na videz enakem povečanju, z enakim indeksom 21% glede na lansko
                  porabo, se dejansko zmanjšuje na 3,35%. Ker je Vlada v zadnjih letih, ne da bi
                  spraševala Državni zbor, skozi renominacijo bistveno spreminjala dejansko porabo,
                  potem je poraba izhodišče za pripravo proračuna za naslednje leto.</p>
               <p>Pri tem pa tudi mi seveda menimo, da je bilo veliko denarja, in očitno tudi bo,
                  slabo porabljenega. Predvsem seveda najbolj rastejo indeksi v teh letih v
                  Ministrstvu za delo, družino, socialne zadeve in v finančnem ministrstvu. Ne bi
                  opozarjal na vse v zvezi s tem, ampak o tem smo imeli celo izredno sejo o javnem
                  dolgu, ki brez zadostne kontrole in neupravičeno narašča in seveda obremenjuje
                  proračun. Izgovor predstavnikov Vlade, češ, da je naša obremenitev z javnim dolgom
                  še vedno manjša, torej v procentih bruto domačega proizvoda, kot to velja za
                  večino evropskih držav, je seveda povsem neustrezen. Zakaj? Doslej smo z javnim
                  dolgom v glavnem pokrivali anomalije, in to več, kot bi bilo dejansko potrebno za
                  sanacijo bank, gospodarstva in za socialno stabilnost. Medtem ko so druge države
                  za tak javni dolg dobile seveda javno infrastrukturo in tržno gospodarstvo
                  itd.</p>
               <p>V memorandumu je že Vlada trdila, da izvaja in da bo tudi naprej izvajala aktivno
                  politiko zaposlovanja, ob tem je seveda brezposelnost naraščala. To se sedaj,
                  kaže, nekoliko ustavlja, ampak Vlada še vedno računa z 1% rastjo ali 1,5% rastjo
                  bruto domačega produkta ob aktivni politiki zaposlovanja in tolikšnih namenjenih
                  sredstvih. Zato bi seveda morali pričakovati drugačno rast proizvodnje in bolj
                  uspešno prestrukturiranje, kot se je dogajalo in se dogaja.</p>
               <p>Vlada sama opozarja na to, da pobiranje davkov ni v redu itn., da verjetno ni
                  zajet ves bruto domači proizvod v obdavčitev zaradi sive in črne ekonomije. Mi
                  opozarjamo tudi še vedno na to, da zelo verjetno o tem Vlada noče zelo resno
                  razmišljati in ukrepati. Precejšnji del bruto domačega produkta odteka v tujino in
                  ni zajet v domačih statistikah in seveda tudi ne kot vir za napajanje
                  proračuna.</p>
               <p>Zaradi vsega tega, ker mislimo, da tak proračun ne zagotavlja perspektive v
                  Sloveniji, da zagotavlja sicer neko navidezno socialno varnost, pravzaprav
                  gospodarsko stagnacijo in ne rast in je na nekaterih področjih pravzaprav prav
                  nevaren za gospodarjenje z naravnimi resursi predvsem, zaradi tega naša poslanska
                  skupina tega proračuna ne bo podprla.</p>
               <p>Verjamem, da bo sprejet s petmesečno zamudo. Vladajoča koalicija najbrž nima niti
                  možnosti, da je ponovno razmislila in v zelo kratkem času pripravila drugačen
                  predlog, če ga sedaj v toliko mesecih ni, ampak je predložila to, zato
                  pričakujemo, da bo poračun sprejet. Čas je zagotovo skrajni, predlog pa povsem
                  neprimeren. Zato ga ne bomo podprli. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Zagožen. Kot predstavnik Liberalnih demokratov ima besedo
                  gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Liberalna demokracija Slovenije podpira proračun, o katerem bomo
                  danes začeli glasovati. V imenu skupine bi rad ta proračun umestil v nekoliko
                  širšo perspektivo stanja, v kakršnem naša država je.</p>
               <p>Stanje, ali pa primerjava obsega in strukture javnih financ v Sloveniji z državami
                  zahodne in srednje Evrope nam pokaže naslednje posebne značilnosti: na državni
                  ravni ima Slovenija enega najvišjih obsegov prihodkov za javno porabo, ima
                  trajneje relativno nizek proračunski primanjkljaj in tudi delež sredstev in ima
                  tudi trajneje relativno nizek delež sredstev, ki se za javno porabo oblikujejo
                  skozi državni proračun. Ima tudi presežek v skladih za obvezno pokojninsko in
                  zdravstveno zavarovanje, ki sta po obsegu svoje porabe v samem svetovnem vrhu.
                  Stopnja obveznih prispevkov, ki so sedaj v Sloveniji okoli 46%, v Evropi pa v
                  povprečju okoli 37%, so v svetovnem vrhu. Imamo tudi integralni proračun,
                  praktično brez izvenproračunskih skladov. Imamo daleč najmanj prihodkov za
                  financiranje javne porabe, zbranih iz naslova davka iz dobička pravnih oseb.
                  Najvišji delež prihodkov iz naslova carin in drugih uvoznih dajatev. Relativno
                  nizek delež prihodkov iz naslova dohodnine zaradi visokih socialnih prispevkov in
                  nadpovprečen delež javne porabe za plače in prispevke državne uprave in javnih
                  služb ter za socialne transferje in za transferje gospodarske dejavnosti,
                  subvencije, drugi transferji, plačila obresti in zapadlih jamstev.</p>
               <p>Plačila obresti države so zaradi relativno nizkega javnega dolga v preteklosti
                  sedaj še nizka v primerjavi z drugimi državami. Imajo pa strm trend navzgor, saj
                  bo še skupno državnega javnega proračuna, približno 2% letno BDP v letu 1993,
                  povzpelo na okoli 4,5% BDP v letu 1997. Potrebno je vedeti, da je to projekcija,
                  planirana iz proračunskega memoranduma, sprejetega lansko leto, ki pa bo držala,
                  že tako neugodna kot je, samo, če se bomo zelo natančno držali politike, kakršno
                  je predlagala Vlada. To je restriktivna politika pri financiranju javne
                  porabe.</p>
               <p>Slovenija bi dandanes morala, in upam, da bo temu pritegnil ves Državni zbor,
                  predvsem dolgoročno imeti ali si prizadevati za čimbolj ali povsem uravnotežen
                  proračun. Financiranje proračunskega primanjkljaja, tako doma kot v tujini, je v
                  Sloveniji posebno težavno zaradi majhnega obsega ekonomije in s tem močnega vpliva
                  financiranja primanjkljaja nanjo. Plačilo obresti države je skoraj najbolj fiksen
                  strošek. Samo na ta način bomo lahko obseg javne porabe v doglednem času, v dveh
                  ali treh letih, skrčili na raven primerljivih držav, ob upoštevanju dejstva, da
                  smo še vedno država v tranziciji.</p>
               <p>Potrebno je reči tudi to, da je naš največji problem proračuna izven proračuna. To
                  je po eni strani, kar sem že omenil, zelo visok ali svetovno rekordno visok delež
                  porabe sklada pokojninskega in invalidskega zavarovanja in sklada za zdravstveno
                  zavarovanje. Po drugi strani pa izjemna rigidnost, ki smo si jo sami krivi, skozi
                  različne zakone, predvsem zakone, ki uvajajo različne pravice. Potrebno je vedeti,
                  da je pri proračunu, ki znaša približno 406 milijard in pol, približno 250
                  milijard tako imenovanih fiksnih stroškov, v katere v tem trenutku ne moremo
                  posegati niti za tolar. Približno 150 milijard tolarjev je pa tisto, o čemer se
                  lahko pogovarjamo. Če bi torej</p>
               <p>imeli proračun v višini 250 milijard tolarjev, bi to pomenilo, da imamo sicer
                  javne oziroma državne uslužbence, ki hodijo v službo, vendar niti ne porabijo
                  lista papirja niti ne dvignejo telefonske slušalke. Skratka, gre za popolnoma
                  fiksen strošek, pomeni, da bi redno odplačevali obresti za najete kredite iz
                  preteklosti, pomeni, da bi redno izplačevali vse socialne in druge transferje, ki
                  temeljijo na zakonskih obveznostih in nič drugega. Če pa želimo v tej državi
                  početi še kaj drugega, in seveda želimo imeti investicije, tudi javne investicije,
                  in da javne službe tudi funkcionirajo, ne da tam ljudje samo sedijo in gledajo v
                  zrak. Če želimo imeti aktivno politiko zaposlovanja, prestrukturiranje ipd., potem
                  moramo imeti torej nad tem fiksnim delom proračuna v približni višini 250 milijard
                  vsaj še nekaj denarja, in to je teh približno 150 milijard, ki z 11 milijardami
                  presegajo predvidene proračunske prihodke v letošnjem letu in tvorijo torej v
                  višini 11 milijard proračunski primanjkljaj. To so dimenzije, v okviru katerih se
                  gibljemo, so po svoje žalostne in pri tem predvsem apeliram v imenu stranke na to,
                  da bi rigidnost naših javnih financ, ki se na žalost neprenehoma povečuje, in to z
                  našimi pritiski na tipke, ko uzakonjamo nove in nove pravice, zmanjšali, torej da
                  bi smer oziroma trend preusmerili drugam.</p>
               <p>Liberalna demokracija Slovenije je mnogokrat po mojem prepričanju <stage>(lahko
                     rečem tako)</stage> redka, včasih pa celo edina stranka, ki skrbi za državni
                  oziroma nacionalni interes. Taka politika ni všečna večini volivcev in seveda zelo
                  velikokrat ne doseže večinske podpore v parlamentu. Lepo je govoriti o tem, da bi
                  moral biti obseg javne porabe manjši, celo pod 45% bruto domačega proizvoda, s
                  čimer se seveda povsem strinjam, vendar pa je treba za to tudi kaj narediti. Treba
                  se je spomniti, kdo je 5. oktobra in kako glasoval v primeru zakona o družinskih
                  prejemkih, kdo je 14. oktobra glasoval in kako glasoval pri sklepu o 306. členu
                  zakona o pokojninskem in invalidskem zavarovanju. Treba se je spomniti, kako je
                  26. oktobra kdo glasoval o zakonu o obrambi in njegovih določbah v zvezi s
                  beneficirano delovno dobo, oprostitvijo carin, posebno osnovo za pokojnine ipd.
                  Treba se je spomniti, kako je morda 6.aprila kdo glasoval o enem od amandmajev pri
                  spremembah stanovanjskega zakona. Treba se je morda spomniti, kako je kdo glasoval
                  21. aprila letos ob prvi obravnavi zakona o popravi krivic ipd. Vsak dan torej, z
                  vsakim pritiskom na tipko se ali povečuje ali pa zmanjšuje rigidnost naših javnih
                  financ, ki se pa potem seveda kaže tudi v vsebini proračunskih razprav in pa v
                  naši stiski, ki je vsako leto večja, kajti ta delež variabilnih stroškov države, o
                  katerem sploh lahko razpravljamo, je vse manjši glede na obseg fiksnih stroškov.
                  Menimo, da je letošnji proračun neoptimalen, kajti takšnega proračuna ni rezultat
                  umirjenega, znosnega kompromisa, ki lahko zaživi v praksi, ki lahko pokrije nekaj
                  razvojnih potreb in ki seveda mora pokrivati, na žalost, tako velik obseg fiksnih
                  stroškov, kot ga imamo, zato bomo takšen proračun podprli, predvsem z vidika
                  vladnih stališč. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopaču. Želi še kdo besedo kot predstavnik poslanske skupine?
                  Ne vidim nikogar in odpiram splošno razpravo. Prvi je bil prijavljen gospod Jožef
                  Kopše. Izvolite. Prosim pa, da se vsi pisno prijavite k razpravi.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod podpredsednik, kolegice in kolegi! Rad bi predvsem opozoril na malenkost,
                  ki sem jo zasledil v teh uvodnih nagovorih predstavnikov Vlade. Vse je videti
                  pozitivno, vendar mislim, da to ni ravno tako.</p>
               <p>V uvodni razlagi gospoda predsednika Vlade je razveseljiv predvsem podatek, da je
                  slovensko gospodarstvo po 6 letih ponovno dobilo vsaj majhen zagon, vendar je
                  gospodarska rast minimalna. Tega ne smemo pozabiti in zelo neenakomerno je
                  porazdeljena po državi. To pozitivno poročilo predsednika Vlade me spominja na
                  znano prispodobo o segedinskem golažu. Povprečje je dobro, nekomu meso, nekomu
                  zelje.</p>
               <p>Sem poslanec s področja, kjer je najbolj pogosta hrana zelje, in ne samo v
                  prispodobi, ampak tudi v resnici. Mislim, da je zadnji čas, da nekatere stvari v
                  Vladi in tudi pri sprejemanju proračuna vidimo in spregledamo in predvsem to, da
                  je neenakomerno porazdeljena finančna, gospodarska, tudi politična moč po naši
                  državi. Obrobje zaostaja zaradi centralizacije vedno bolj in vedno večji problemi
                  so, center pa postaja močen in premočen. In mislim, da je v današnjih uvodnih
                  besedah eden od govorcev omenil ravno to porazdelitev, zelo kratko sicer, vendar
                  je to bistven problem, ki ga vidim kot poslanec in mislim, da so nekatera področja
                  v Sloveniji že tako zapostavljena in tako zanemarjena zaradi te centralizacije
                  moči, da je možnost tudi kakšnih eventualnih političnih in ostalih konsekvenc na
                  teh področjih.</p>
               <p>Zato na zbor in na Vlado apeliram, da prej ali slej začnemo, če smo do zdaj
                  centralizirali, z decentralizacijo. Vse te moči, ki sem jih navedel. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopšetu. Besedo ima gospod Jožef Kocuvan. Prosim.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Spoštovani poslanci, poslanke, podpredsednik! Dovolite, da se proračuna za leto
                  1994 dotaknem z vidika problematike demografsko ogroženih območij.</p>
               <p>Država Slovenija tudi v letu 1993 ni dovolj naredila za reševanje demografsko
                  ogroženih in razvojno šibkih območij, izjema je bilo nekaj na področju šolstva.
                  Tudi predsednik Drnovšek v svojem nastopnem ekspozeju tej problematiki ni posvetil
                  nobene pozornosti. Zakonodaje spodbujanja skladnejšega razvoja Republike Slovenije
                  še ni ali je zastarela in jo Ministrstvo za ekonomske odnose in razvoj komaj
                  pripravlja. V predlogu proračuna za leto 1994 pa se zmanjšujejo in so celo
                  izginile posamezne postavke pri nekaterih ministrstvih za reševanje in blaženje
                  situacije na demografsko ogroženih območjih.</p>
               <p>Opozoril bi rad, da se vasi, kljub donečim besedam o pospeševanem demografsko
                  ogroženem razvoju, praznijo in starajo. Ljudem še vedno niso zagotovljene osnovne,
                  lahko bi rekli celo eksistenčne potrebe, kot so voda, cesta, elektrika, prostor za
                  bivanje, zdravnik, torej minimalni standardi preživetja. Ker izhajam iz teh
                  območij, sprašujem Vlado, kako je mogoče zadržati mlade na teh območjih, če občani
                  nimajo urejene ceste, cestne infrastrukture in po večjem deževnem nalivu ceste
                  zaradi blata niso vozne. Kako zadržati mlade, ki živijo v hiši brez elektrike?
                  Podeželje ima veliko hiš brez elektrike in morajo nekateri otroci ob sveči in
                  petrolejki pisati domače naloge.</p>
               <p>Po popisu prebivalcev leta 1991 je v moji krajevni skupnosti kar 50 hiš brez
                  elektrike. Tudi učitelji se ob tem zgražajo. Na pragu 21. stoletja imamo torej na
                  podeželju hiše, ki so brez elektrike, pralnega stroja in radia, na drugi strani pa
                  imamo mestne predele, ki ne vedo, kateri program kabelske TV bi gledali. Namerno
                  postavljam ta ekstrem, ki ga je potrebno z državnim intervencionizmom in s pomočjo
                  proračuna preseči.</p>
               <p>Tisto malo stanovanj, ki so na podeželju in so v lasti sedanjih občin, se ne
                  obnavlja. Sredstva, ki so se ustvarila s prodajo stanovanj, se ne vlagajo nazaj v
                  kraj, kjer so se stanovanja prodajala. Sredstva se prelivajo v mestne centre, kar
                  še bolj povzroča propadanje stanovanjskega fonda podeželja in nadaljnjo
                  izseljevanje, stara stanovanja pa zaradi dotrajanosti, ker jih nihče ni obnavljal,
                  niso primerna za bivanje. Predlagam, da se v bodoče v proračunu zagotovijo
                  sredstva za stanovanjsko izgradnjo na podeželju oziroma v demografsko ogroženih
                  območjih. Obstaja tudi mnogo območij, ki še vedno nimajo urejene oskrbe z vodo.
                  To, da država ne zagotovi občanom osnovnega standarda na področju oskrbe s pitno
                  vodo, je višek neuspešne demografske razvojne politike in neučinkovite porabe
                  proračunskih sredstev za te namene.</p>
               <p>Dogaja se, da ravno vodedeficitarna območja na demografsko ogroženih območjih ne
                  dobijo državnih sredstev. Prednost imajo le veliki projekti oskrbovanje z vodo, ki
                  niso ravno namenjeni za potrebe na demografsko ogroženih območjih. Poraba
                  proračunskih sredstev, namenjenih za oskrbo z vodo, pa se pomanjkljivo
                  kontrolira.</p>
               <p>Kakšen odnos ima država do osnovnega zdravstva na podeželju in do razvojno šibkih
                  območij, sem že izpostavil v parlamentu ob sprejemanju zdravstvenega tolarja za
                  bolnice. Še vedno ni posluha s strani Ministrstva za zdravstvo za reševanje
                  osnovnega zdravstva na demografsko ogroženih območjih in tudi za primer, ki sem ga
                  takrat izpostavil, zdravstvene postaje v Vidmu, ki se podira. Če se bo zrušil
                  strop in bo ubilo zdravnika ali celo kakšnega pacienta, sprašujem, kdo bo za to
                  odgovarjal. Mislim, da 30 milijonov SIT v proračunu za reševanje te problematike
                  ne bo dovolj. Namesto, da bi se zagotovilo več sredstev in bi se pomagalo občanom,
                  da se uredijo zdravstvene postaje, zagotovil zdravnik, se bodo morali starejši
                  občani k zdravniku voziti v mesto in ne obratno, da bi se zdravnik približal
                  njim. Otroškega zobozdravnika otroci po malem na podeželju ne bodo več
                  poznali.</p>
               <p>Ob koncu bi vprašal Vlado, s katerimi oblikami razvojnih spodbud iz proračuna, se
                  bo spodbudil razvoj demografsko ogroženih območij? Kako zadržati ljudi? Kaj jim
                  ponuditi? Zakonodaje, kot sem v uvodu povedal, še ni, za tisto malo sredstev, s
                  katerimi bodo ministrstva razpolagala, izjema je seveda Ministrstvo za ekonomske
                  odnose in razvoj, pa ni razdelanih delitvenih kriterijev in se bodo sredstva
                  delila stihijsko, na lepe oči. Kdo bo pač prej prišel, prej bo mlel!</p>
               <p>Trdim, da se na podeželje, zlasti pa še na demografsko ogrožena območja, gleda
                  pogosto, kot na neko etnološko čudo, ki ga vsi hvalijo zaradi neokrnjene narave,
                  tradicije običajev, navad in ravno to podeželje naj bi v strategiji razvoja
                  turizma pomenil temeljni nosilni produkt. Kako razvijati turizem brez ustrezne
                  stopnje razvitosti infrastrukture? Ljudem na teh območjih, torej na demografsko
                  ogroženih območjih, se pogosto ponujajo velikopotezni projekti podjetništva,
                  turizma, torej zlata jajca, ki pa nimajo nobene zveze z demografsko ogroženimi
                  območji. Ponavljam, da ljudje na demografsko ogroženih območjih potrebujejo vodo,
                  cesto, elektriko, telefon, zdravnika, stanovanje, kar naj država s sredstvi
                  državnega intervencionizma zagotovi. Ukrepi države v okviru proračuna za
                  pospeševanje demografsko ogroženih območij se morajo nanašati predvsem na vlaganje
                  v infrastrukturo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Tonetu Peršaku.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Generalno stališče poslanske skupine sem povedal
                  že včeraj, ko sem rekel, da je za nas razprava o proračunu pravzaprav posledica
                  oziroma preverjanje neke razprave, ki je bila ali pa bi morala biti že opravljena.
                  To je razprava o politiki države. Strinjam se s tistimi, ki predlagajo, da bi ta
                  politika morala biti določena za več let in bi morala rezultirati v večletnem
                  proračunu in da je potem proračun pravzaprav preverjanje tega, kaj je bilo
                  dogovorjeno, ali se s proračunom to dejansko uresničuje ali ne.</p>
               <p>S tega vidika sem jaz kot poslanec motril tudi letošnji proračun in seveda moral
                  ugotoviti, da se tudi ob letošnjem proračunu kaže nek stalni konflikt oziroma neko
                  stalno nesoglasje med Državnim zborom in Vlado, ki se kaže tudi v nekaterih drugih
                  predlogih, katerih bistvena vsebina je v tem, da bi Vlada želela predvsem določati
                  politiko, ne pa predlagati in potem izvajati politiko, ki jo spremlja Državni
                  zbor. To se seveda vidi tudi v proračunu. Mi smo pač na tak ali drugačen način
                  določili politiko, katere rezultat naj bi bil proračun, v memorandumu. Tudi
                  razumem to, da tako Vlada kot zlasti nekateri govorniki koalicije niso navdušeni
                  nad tem dejstvom, da Državni zbor sprejema memorandum in tudi ni važno, ali se ta
                  akt imenuje memorandum ali se bo imenoval strategija ali kakorkoli že. Ampak gre
                  preprosto za dejstvo, da je parlamentu dano to, da sprejema zakone, določa in
                  usmerja politiko države, ki jo Vlada lahko tudi predlaga, da pa je Vladi, kot
                  najvišjemu organu izvršilne oblasti dana, neka druga funkcija. Strinjam se pa tudi
                  s tistimi, ki potem velikokrat rečejo, da si parlament skuša prilastiti preveč
                  kompetenc, ki pritičejo izvršilni oblasti. Tudi to je res.</p>
               <p>S tega vidika moram seveda ugotoviti, da nekatere opredelitve iz memoranduma v
                  proračunu niso ustrezno spoštovane. Navedel bom samo nekaj primerov, ki niso
                  vrednostno razporejeni, kajti začel bom z enim, ob katerem bo najbrž večini ljudi
                  iz Vlade pa tudi mnogim poslancem prišlo do tega, da bi zamahnili z roko. Ampak
                  glede na to, da sem bil jaz tisti, ki je predlagal to v memorandum, bom začel
                  nalašč s tem. Moram reči, da se zelo malo ali pa skoraj nič ne pozna, da smo v
                  memorandumu nekaj rekli o politiki te države na področju športa. Tisti del, ki
                  govori o športu v proračunu, je ostal praktično enakovreden temu, kar je bilo
                  prej, to je pa zelo malo s tem, da se je z ene postavke nekaj preselilo na drugo
                  postavko in to je vse.</p>
               <p>To velja za opredelitev v zvezi s kulturo, kjer je bilo zelo jasno povedano
                  oziroma z amandmajem sprejeto v memorandumu, kako naj se razporedijo sredstva v
                  kulturi. O tem je govoril že gospod Zagožen. Dejstvo je, da se na videz sredstva
                  za kulturo malo povečujejo v primerjavi z lani. Ampak ne povečujejo se točno na
                  tistem segmentu, ali pa samo na delu segmenta, za katerega je to posebej naročil
                  memorandum. To velja tudi ob možnih očitkih, ki so bili rečeni na račun postavk
                  Ministrstva za delo, družino, socialo itn. Na postavke, ki so bile posebej
                  apostrofirane v memorandumu, kot npr., izobraževanje v smeri dodatnih možnosti za
                  zaposlovanje brezposelnih, potem aktivna zaposlovalna politika itn. se indeksi
                  praktično zmanjšujejo ne pa zvišujejo, čeprav so bili ti ukrepi aktivne politike
                  zaposlovanja v memorandumu prav posebej poudarjeni, če se spomnite.</p>
               <p>In še posebej bi omenil to, kar je bilo že tudi v nekaterih nastopih predstavnikov
                  poslanskih skupin omenjeno, to je memorandumska opredelitev v zaključku poglavja,
                  ki govori o spodbujanju skladnega regionalnega razvoja. V tej deželi oziroma
                  državi se zelo veliko govori o centralizmu. Ampak problem centralizma ni v tem,
                  ali bomo imeli pokrajine ali jih ne bomo imeli, ni v tem, ali bomo imeli neke
                  regionalne oblasti, ali bomo imeli parlamente, ali bomo imeli regionalni zbor,
                  problem je v tem, ali bomo investirali v podeželje, kot je prej nekdo rekel ali ne
                  bomo, in ali bomo še kam investirali, razen v Ljubljano ali pa še mogoče v enega
                  ali dva centra v Sloveniji. O tem je govoril gospod Zagožen z vidika kmetijstva,
                  jaz bi samo nekaj omenil.</p>
               <p>Tako v memorandumu kot že prej v nekaj drugih aktih je bil problem tako imenovane
                  zelene meje posebej večkrat izpostavljen v parlamentu. Razen z eno cesto na
                  Kočevskem se praktično nikjer ne vidi ta politični projekt Slovenije, ki je po
                  mojem mnenju izjemnega pomena. Isto bi lahko ponavljal to, kar je govoril gospod
                  Zagožen o okolju, izobraževanju, turizmu in še kdo.</p>
               <p>Tako da bi rad povedal kot poslanec naslednje: vloženih je nekaj amandmajev, tudi
                  s strani odborov, ki nekako poskušajo popraviti na teh točkah proračuna, o katerih
                  sem sedaj sam govoril. Kolikor bodo taki popravki šli v tej smeri, bom lahko
                  ocenil, vsaj v glavnem, da se proračun približuje sprejeti politiki z memorandumom
                  in potem bom seveda lahko zanj glasoval. V kolikor bi bilo vse to zavrnjeno, je
                  nemogoče, če hočem ostati zvest, kot rečeno načelu, da je proračun pravzaprav
                  realizacija politike, sprejete v Državnem zboru. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, Tone Peršak. Besedo dajem gospodu Izidorju Rejcu.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Sem eden tistih, ki mi gotovo
                  ne gre pod kožo trditev, ki jo je prej izrekel gospod Janez Kopač, ko je rekel, da
                  je LDS edina stranka, ki skrbi za nacionalni interes. Mislim, to gotovo ne gre in
                  tako se ne more postaviti nobena trditev, ker gotovo je to res, da je ta pojem
                  <q>"nacionalni interes"</q> zelo širok in da ga tudi ne moremo razločevati ali izločiti s
                  tem, da smo si prizadevali za primerne doklade in podobno, da bi to ljudstvo že od
                  mladih nog naprej primerno živelo.</p>
               <p>Vendar bi poudaril nekaj. Vis-a-vis tega, da je bilo storjenega veliko dela, nimam
                  ugovora za ta proračun. Vendar, kakorkoli ga gledamo, in tudi gospod predsednik
                  Vlade je posebej poudaril, da ni vgrajena nobena stimulacija, recimo, za izvoz.
                  Vendar bi rekel, če že to ni, potem je treba seveda iskati podobne ali temu
                  primerne vire ali pa možnosti, kar jih je seveda nekako našteval tudi gospod Feri
                  Horvat, ko je rekel, da je še veliko drugih meril in možnosti, ki naj omogočijo in
                  spodbudijo in usmerijo našo ekonomijo izvozu naproti. Lahko bi rekel celo tako -
                  če smo imeli lansko leto porabo preko 49% domačega proizvoda, in če seveda ta
                  proračun nosi nekaj čez 48%, vemo pa, da smo z memorandumom rekli 47,8, se pravi,
                  zdaj gremo preko 48. Seveda, s tem smo naredili zelo malo ali pa malo smo polnili
                  vejo k temu, da bi naša ekonomija bila konkurenčna svetovni. Skratka, v tej smeri,
                  kot sem tudi že pri memorandumu rekel, ta proračun, kakorkoli ga bom gledal in
                  kakorkoli ga bom ocenjeval, ne nosi meni primernega naboja, optimizma ali pa
                  usmeritve, da se iz tega nekaj napravi.</p>
               <p>Najbrž vsakdo izmed vas, ki je ekonomist ali ni ekonomist, ve, da bi vsaka stara
                  mati znala preračunati to, kaj bo pomenil izpad jugoslovanskega trga. Pravim,
                  vsaka stara mati. Ker so podatki na voljo, je treba samo deliti, množiti, pa si
                  skupaj. To je bilo pred dobrima dvema letoma, skoraj tremi leti povedano, da bo to
                  najmanj 125 dodatno brezposelnih. Vendar, rešitev tega problema je samo v tem, da
                  ne tarnamo o tem, kako je bilo to hudo in kako bo hudo in še sedaj jokamo in
                  smrkamo, kako se je težko pobirati iz teh posledic, ko ni jugoslovanskega trga, ko
                  vendar vemo, da so si nekateri takoj zavihali rokave in naredili korake in
                  nadomestili ta izpad trga. Skratka, to mi ni všeč, da se vedno govori o tem, kako
                  je to hudo, kako bo vedno hudo, ker jokamo s tistimi, ki nepotrebno jokajo. Reči
                  moramo, dragi fantje in dekleta, če ste sposobni narediti, če pa niste, bomo pač
                  drugje in drugod dobili primerne kadre. To je vse resnica in v tej smeri, recimo,
                  ocenjujem zadnje podatke o izvozu, uvozu, ki smo jih tudi včeraj slišali. Izvoz je
                  bil proti lanskemu trimesečju v letošnjem trimesečju 96,6%, se pravi nižji. Uvoz
                  je bil 89,6, se pravi nižji, to je sicer v redu, ker je s tem pokritost uvoza z
                  izvozom 107%, vendar to ni tisto, da bi reševali brezposelne. Trg moramo dobiti in
                  to je tista rešitev in seveda, to je treba iskati, se pravi, to bomo iskali bodisi
                  v nižji obrestni meri bodisi v vsem mogočem, predvsem pa tudi v odnosu bank do
                  poslovnih partnerjev, ki so jih rangirali od a, b, c, d in naprej. Seveda so mnogi
                  izvozniki, pretežni izvozniki, ki so morda celo v c skupini in niso v b ali a, da
                  bi lahko dobili kredit in si s tem avtomatično zagotovili delo in seveda
                  zaposlovanje. Dalje tudi vemo, da izvozna služba za lansko leto ni opravila
                  svojega dela in da je potreben temeljit preobrat k temu, da se zadeva drugače
                  pokaže in da opravi svoj posel, kot se spodobi.</p>
               <p>Dela je še veliko, meni pa manjka ta osnovni, intenzivnejši in optimističnejši
                  naboj, ki bo izrečen tudi z našo razpravo ali pa tudi z mediji, ki pa morajo
                  delati več v tej smeri, ne pa samo praskati ali pa pisati tisto, kar je najbolj
                  spodaj ali pa tisto, kar je najbolj polito z gnojnico. Ko gledam to vizijo oziroma
                  pogled v letošnje leto, smo že meseca maja, spet ugotavljam, tudi gospod
                  predsednik dr. Drnovšek je včeraj povedal, da se res uresničuje ta napoved, da bo
                  le večja rast proizvodnje in za prve tri mesece vemo, da je 3,4, v nekaterih
                  panogah celo bistveno več. Skratka, to oživljanje je, se pravi, s te strani se
                  nekaj dogaja. Mislim, da je to treba vzeti za dobro in temu dati svojo
                  podporo.</p>
               <p>Po drugi strani pa pomeni, da ograje, ki so narejene za ta proračun, niso tako
                  tesne, ker bom povedal dva razloga, ki bosta to potrdila. Namreč, ta rast ali pa
                  ta trend, ki gre gor, pomeni tudi seveda večji in ugodnejši imput v državno
                  blagajno. Seveda se pridružujem tistemu prej, ki je tako rekel, gospodu Pucku
                  namreč, da bo gotovo morala država delati kot dober gospodar, kot dobro podjetje,
                  se pravi tudi primerno gledati na intenziteto dela in seveda na odgovornost del
                  opravljanja svoje funkcije v celi svoji strukturi, in seveda da ne bo nepotrebnega
                  zaposlovanja, ampak da bodo to morali opravljati ljudje in tudi mogoče v
                  posameznih strukturah bolje plačani, seveda če opravljajo odgovorno, kvalitetno in
                  skratka, se trudijo ne samo 8 ali 10, ampak celo več ur.</p>
               <p>Skratka, ta trend bo omogočil malo lažje dihanje tudi v okviru vsega tega, ne
                  glede, da bomo zdaj govorili, kako ni nobenega zraka ne levo ne desno. To je prva
                  stvar.</p>
               <p>Druga stvar je pa tista, ki ji pravim in sem že opozarjal, posledica lastninskega
                  preoblikovanja. Mi vendar vemo, da bo lastninsko preoblikovanje pritegnilo
                  marsikateri denar iz takih in drugačnih žepov ali pa tudi preko mejnih žepov, in
                  seveda pritegnila v strukturo našega ekonomskega in ostalega življenja. Se pravi,
                  ta sredstva bodo prišla v sestav in na področje naše države. Ne bodo trkala na
                  vrata proračuna oziroma se zraven dajala, ampak bodo sodelovala v nekih skladih in
                  s tem avtomatično razreševala probleme, ki jih ni potrebno reševati potem iz
                  proračuna.</p>
               <p>Skratka, to je dvoje razmišljanj ali pa dvoje smeri, o katerih menim, da je bilo
                  vloženo veliko truda, prav gotovo. Vendar pa to spet ni tak beton, ki bi ga
                  gledali, ker betona ni, če je nek optimizem, če je neka rast, če se neki proces
                  dogaja, za katerega vemo, da se dogaja in da bo privabljal kakršnekoli</p>
               <p>prihranke s strani državljanov in ostalih, ki bodo sodelovali v odkupih, takih in
                  drugačnih. Pri tem se lastninski proces seveda intenzivno spravlja v svojo drugo
                  fazo in zadnjo.</p>
               <p>Rekel bi še to, da vis-a-vis memoranduma ali pa vis-a-vis tega razmišljanja ali
                  večletni proračun ali memorandum ja ali ne. Pravim, da neki predlog strategije
                  države Slovenije mora biti vsako leto, da se vidi nek premik. Če se ta premik,
                  lahko rečem, ne vidi v smeri preskoka iz 42% bruto domačega proizvoda leta 1991,
                  potem pa na leto 48% leta 1993 oziroma 1992 in 49% leta 1993 in sedaj spet preko
                  48% itn., tu premika ni in tu nič ne dodajamo tej konkurenčnosti naše industrije,
                  ki se bo lahko borila samo za to, da bo dobila nove trge. Ta vpogled naprej mora
                  nositi v sebi neko odgovornost, se pravi, ko se gremo upravljanja države kot
                  dobrega podjetja in konkurenčno usposabljamo našo ekonomijo, potem vemo, da moramo
                  k temu nekaj vej upogniti, se pravi, nekaj stvari napraviti. Zato tisti, ki
                  podpirajo, da je nek memorandum pred parlamentom, vendar ne tak, kot je bil letos,
                  ko smo ga imeli lansko leto in v bistvu nekako sedaj ponavljamo isto zgodbo z
                  vsemi številkami, to je brez potrebe. Potrebna je neka strategija o nekih debelih,
                  osnovnih obrisih in nič drugega in seveda, na osnovi tega potem instalirano morje
                  številk, ki so.</p>
               <p>Skratka, predlog strategije države Slovenije s seveda projekcijo prihodkov in
                  odhodkov. Kratko, jasno in odločno in mislim, da bi potem tudi tak memorandum ne
                  potoval skozi parlament dosti časa in seveda nam ne dajal nekih ne vem kakšnih
                  občutkov, da smo se že tam namučili, seveda, zdaj pa še enkrat in ponovno, kar smo
                  tudi slišali iz besed gospoda predsednika. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Rejcu. Besedo dajem gospodu Ivanu Sisingerju.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Že včerajšnji nastop predsednika
                  Vlade, posebej nastop generalnega direktorja Zavoda za pokojninsko in invalidsko
                  zavarovanje Slovenije gospoda Janeza Prijatelja, je vendarle nakazal številne
                  probleme, s katerimi se Zavod za pokojninsko in invalidsko zavarovanje srečuje in
                  s katerimi se je Zavod za pokojninsko in invalidsko zavarovanje srečal že kar v
                  teh prvih 4 mesecih.</p>
               <p>Zato me seveda motijo nekatera razmišljanja pri proračunu, da je obremenitev v
                  proračunu za pokojninsko in invalidsko zavarovanje visoka in da bo treba na tem
                  področju v proračunu to v bodoče znižati. Če izhajam iz nastopnega govora
                  predsednika Vlade, in seveda iz nastopnih besed generalnega direktorja Janeza
                  Prijatelja, potem nam je bilo včeraj vsem seveda jasno, da proračunsko obremenitev
                  za pokojninsko in invalidsko zavarovanje tudi v naslednjih letih ne bo nižja in ne
                  more biti nižja in mislim, če sem dobro razumel tudi finančnega ministra gospoda
                  Gasparija, ki je govoril v delu svojega izvajanja o tem, da je treba razbremeniti
                  gospodarstvo na področju obremenitev za prispevno stopnjo za pokojninsko in
                  invalidsko zavarovanje in da bo del obremenitev seveda prevzel proračun.</p>
               <p>To se pravi, če iz tega izhajamo, da se bodo nekatere obveznosti prenesle iz
                  prispevne stopnje na proračun, potem nam mora biti jasno, da obremenitev proračuna
                  za pokojninsko in invalidsko zavarovanje ne more biti v letu 1995 nižja, ampak bo
                  kvečjemu lahko še večja, če seveda ne bomo nekaterih zadev zakonsko razrešili med
                  letom. Tu pa ne mislim na redne pokojnine, na invalidske upokojence, na družinske
                  upokojence itd., ampak o zadevah, o katerih smo v tem parlamentu že lansko jesen
                  govorili, kaj pravzaprav pomeni obremenitev proračuna 15 milijard 100 milijonov za
                  leto 1994, ki ga imamo v obremenitvi finančnega ministrstva za obveznosti do
                  Zavoda za pokojninsko in invalidsko zavarovanje.</p>
               <p>To ni za izplačilo rednih pokojnin, ni za izplačilo invalidskih in družinskih
                  pokojnin, da si ne bi slučajno to predstavljali na tak način. Teh 15 milijard 100
                  milijonov je obremenitev, ki jo je naša država prevzela, ki jo je Vlada prevzela
                  in ki jo seveda mora tudi izvajati, ker je takšna obveznost.</p>
               <p>Nimam prav nobenega slabega občutka danes, ko sprejemamo proračun in bomo
                  glasovali o tem proračunu, za vse moje glasovanje v zadnjem letu dni, kot je prej
                  očital gospod Kopač, kaj smo naredili poslanci po posameznih datumih. Jaz sem
                  zavestno glasoval, tudi za veliko socialnih <q>"sferov"</q> in tudi za področje, o
                  katerem smo govorili, kajti ni se mogoče sprenevedati, dragi prijatelji, poslanke
                  in poslanci. Kadar govorimo o družinski politiki, o otroškem dodatku, o
                  štipendiranju, kadar govorimo o družbeni pomoči in starševskem dodatku in o
                  družinskih prejemkih, takrat bi radi bili socialni, takrat bi radi bili socialna,
                  pravna ne vem kakšna država, hkrati pa, ko se spomnimo na proračun, pa bi radi
                  pozabili, da smo se vendarle pravilno izrekli in glasovali za te zadeve.</p>
               <p>Zato ne morem sprejeti nekaterih razmišljanj, da imamo pravzaprav v Ministrstvu za
                  delo, socialno politiko ogromna sredstva, potrebna za te socialne in celo vrsto
                  drugih sfer. Ne, nimamo. To je potrebno v tej državi, da izvajamo že sprejete
                  zakone na tem področju in da nudimo najnujnejšo, nekaterim družinam pravzaprav za
                  življenje potrebno pomoč. To je to in to so ti socialni transferji, da si ne bi
                  seveda znova domišljali, da prav ti ljudje, ki so deležni družinske pomoči, ki so
                  deležni kakršnega koli varstvenega dodatka, da ti ljudje dobro živijo. Mislim, da
                  je to zmotno razmišljanje in da vsi ti, ki so pri tej socialni sferi zajeti,
                  živijo tako, kot jim ta država omogoča. To pa pomeni, da mnogi živijo izredno
                  skromno, izredno težko in zato moramo tudi imeti razumevanje pri proračunu, da ni
                  mogoče poseči v nobeno področje Ministrstva za delo, družino in socialno politiko
                  in kamor koli prenesti kakršna koli sredstva. Prej obratno.</p>
               <p>Razmisliti bi morali, kaj bi morali v to ministrstvo na področju socialne sfere še
                  dodati, kajti številni problemi se dogajajo prav na področju ministrstva, ki ima
                  na sebi nezaposlene, vso socialno sfero, zato seveda mora naš odnos biti pošten
                  tudi do teh ljudi in tudi do teh, ki prejemajo kakršnekoli denarne, družinske ali
                  kakršnekoli invalidske in druge pomoči.</p>
               <p>Zato gledam jaz razbremenitev gospodarstva v tem primeru, da bomo obremenili
                  proračun države. Druge rešitve ni, druge formule, ekonomske in računske, sploh ne
                  vidim. Prizadeti bolj kot smo že, generacije invalidov, upokojencev ni mogoče.
                  Pomeni, da se moramo soočiti s to resnico in na tem področju ne bo mogoče prav
                  ničesar spremeniti.</p>
               <p>Kar je rekel včeraj predsednik Vlade, me je na nek način spodbudilo k temu, ko
                  pravi, vendarle smo se uspeli na področju plač s sporazumom s sindikati, z
                  zbornico in Vlado dogovoriti, da bomo tudi upočasnili rast osebnih dohodkov. Da,
                  upočasnili bomo pravilno tudi rast in usklajevanje pokojnin. Ničesar drugega niso
                  upokojenci na protestnih zborih v zadnjem letu dni govorili. Delili bomo usodo in
                  želimo deliti usodo z zaposlenimi. Naša pokojnina ni in nikoli ne more biti v tej
                  socialni, pravični in pravni državi socialna kategorija. Ostati mora ekonomska
                  kategorija za nas in za vse tiste, ki bodo v pokoj šli in ki so že v pokoju.
                  Pokojnina je bila in ostaja zaslužena, da si ne bi mislili, da je to poklon
                  kakršnemu koli upokojencu. Vsak je to zaslužil, zato ni mogoče oporekati trditvi
                  upokojencev, niti ni v očitku v tej smeri, da ni mogoče pristajati na zmanjšanje
                  doseženih socialnih in upokojenskih pravic. Do te pravice so upokojenci
                  upravičeni. Borili se bomo zunaj parlamenta in v parlamentu. Ne bo mogoče poseči v
                  pravice v taki meri, kot si je kdo predstavljal.</p>
               <p>Reči moram, da sem zadovoljen in v imenu slovenskih upokojencev to lahko povem
                  javno pred parlamentom, da je bil z zadovoljstvom sprejet predlog predsednika
                  Vlade v vseh društvih upokojencev, ko je dal v javnost odločitev: <q>"Umikam
                  interventni zakon za usklajevanje pokojnin."</q> To je bila poštena poteza Vlade in
                  predsednika Vlade. Odkrita, ker ta država, poslanci ne bi mogli sprejeti takšnega
                  interventnega zakona, kot je bil predlagan.</p>
               <p>Posebej se bomo potrudili, ko bomo obravnavali spremembe pokojninsko-invalidskega
                  zavarovanja v postopku, da bomo s strpnim, odkritim in poštenim odnosom do
                  upokojencev tudi te zadeve razrešili do konca jeseni. Ne tako, da bi prizadeli
                  kakor koli in kar je bilo doseženo.</p>
               <p>Da zaključim, ko bomo glasovali o proračunu na področju socialnih transferjev -
                  tudi tu so bili nekateri posegi -da je potrebno nekaj odvzeti in prenesti drugam.
                  Prepričan sem, da kakor koli imamo obveznosti, da glasujemo za ta proračun, kakor
                  koli smo se dogovorili, da ga bomo sprejeli, bomo vedno tankočutni do vseh
                  socialnih zadev, da ne bomo dopustili, da bi se kakršen koli tolar prenesel na
                  katerokoli drugo področje, da ostane tudi na področju Ministrstva za delo in
                  socialno politiko, kjer so ta sredstva potrebna. Minimalna sredstva za nekatere
                  srefe so še kako potrebna in jih ni mogoče okrniti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Replika, gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Dovolite mi, da na kratko
                  repliciram na zelo angažiran nastop kolege Sisingerja, predvsem v tistem delu, če
                  sem ga pravilno razumel, ko je rekel, da naj bi bila razbremenitev gospodarstva
                  dosegljiva na način, da se v tistem delu, kjer se bo gospodarstvo razbremenilo,
                  obremenilo državni proračun. Če sem ga pravilno razumel, potem bi rekel, da se ne
                  strinjam s takim načinom gledanja. Strinjam se, da je prav vprašanje razbremenitve
                  gospodarstva eno temeljnih vprašanj tudi sestave in vsebinskih izhodišč tega
                  proračuna.</p>
               <p>Povedal bi, da vidim možnost razbremenitve gospodarstva v treh vidikih. Prvi je
                  tisti, ki je bil že včeraj, v nastopih nekaterih poslancev, večkrat poudarjen.
                  Potem pa je zajeti celotno davčno osnovo in s tem zmanjšati proračunsko porabo.
                  Dejstvo je, to nas praksa uči in tudi gospodarski analitiki to vedno znova
                  opozarjajo, da je, žal, z dajatvami obremenjen samo vidni del realizacije, ki pa
                  je, žal, in seveda premišljeno zmanjšan, z nevidnimi odlivi kapitala v tujino, z
                  naklepnimi oziroma namernimi odpisi terjatev do tujine, tako imenovanim by pass
                  veriženjem, s transfernimi cenami, ki pač puščajo dobiček v tujini. Obstajajo
                  nekateri podatki, da se pri kar 70% izvozne realizacije, njen pomemben del
                  prikriva na ta način. Seveda, to so operacije, ki močno zmanjšujejo bruto
                  racionalni proizvod in seveda s posledico, da je gospodarstvo v povprečju
                  preobremenjeno. To je torej en način razbremenitev gospodarstva.</p>
               <p>Drugi, ki se mi zdi prav tako zelo pomemben, je, da je proračunska uporaba
                  transparentna, da je razvidna. Zato je potrebno prenehati s prakso, da javne
                  investicije napajajo še celo vrsto prikritih interesov.</p>
               <p>Tretji način, s katerim bi razbremenili gospodarstvo, pa je, da se uveljavi načelo
                  javno razvidne licitacije. Prepričan sem, da prav institut javnih licitacij nima
                  vsebine, ki bi jo moral imeti. Namreč, razviti svet uporablja institut javnih
                  licitacij kot enega najpomembnejših institutov, s katerim je tudi proračunska
                  poraba transparentna, razvidna in jo je možno kadarkoli, v vsakem trenutku
                  kontrolirati. Zato je potrebno, da se pri oddaji del z javnimi natečaji uveljavijo
                  povsem razvidna pravila selekcije najugodnejših ponudb. To bo način, da se povrne
                  zaupanje ponudnikov v ta instrument in da se jih nekako prepriča, da kvaliteta in
                  cena zopet postajata kriterij. Ne pa žal tisti kriterij, ki je bil velikokrat
                  odločilen, če omenim zveze, poznanstva in tudi podkupnine. Prav v institutu
                  javnih licitacij vidim možnost, da bodo ponudniki med seboj začeli konkurirati s
                  kvaliteto.</p>
               <p>Želel sem s tem odgovoriti gospodu Sisingerju, morda sva se napačno razumela.
                  Povedati moram, da sem tudi sam na nekaterih nastopih, ko sem se srečal s
                  predstavniki upokojencev, podprl njihova stališča in sem prepričan, da je ta
                  spontani, toda na nek način kultivirani način, s katerim so slovenski upokojenci
                  dvignili svoj glas, seveda skoraj ob podpori večine slovenskih parlamentarnih
                  strank, vsekakor tudi Slovenske ljudske stranke, prepričal tudi predsednika Vlade,
                  da je sedaj, bojim se pa samo za letošnje leto, odstopil od tega načina
                  usklajevanja pokojnin. Prava bitka je še pred nami, to pa je sprememba
                  pokojninskega zakona.</p>
               <p>Pričakujem, da bomo ob tej spremembi pokojninskega zakona v Državnem zboru tako
                  strokovno kot tudi politično stopili skupaj in ob tem zakonu uspeli oblikovati
                  model, ki bo vendarle sprejemljiv za več let. Pokojninski sistem mora biti
                  stabilen, ne pa da ga vsaki dve leti spreminjamo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Janezu Podobniku. Besedo ima gospod Jože Lenič.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Bom kratek. Ne bom se spuščal v
                  detajle, vendar mi dovolite, da povem nekaj svojih misli ob sprejemanju letošnjega
                  proračuna. Sliši se, da je proračun slab, nedovršen. Osebno ga ocenjujem kot
                  maksimum možnega in je na nek način za mene odsev trenutne situacije, ki jo imamo
                  v Državnem zboru oziroma, če hočete, tudi odsev naporne koalicije, ki jo trenutno
                  prakticiramo v Sloveniji.</p>
               <p>V normalnih državah se navadno vodi, jaz bi temu rekel, alternativna politika. Ali
                  prevladujejo stranke, ki imajo nek bolj socialdemokratski koncept, ki dajejo
                  poudarek sociali in podobnim zadevam in nižje stroške in porabo na drugih
                  segmentih ali pa prevladujejo stranke, ki so bolj konzervativne oziroma
                  konzervativno liberalne, ki dajejo manjši poudarek sociali in tovrstnim zadevam in
                  večji poudarek drugim. Kaj se dogaja pri nas?</p>
               <p>Pri nas nalagamo kot kocke in normalno, da nam javna poraba leti v nebo. V našem
                  proračunu je pomembna tako sociala kot vojska, kot šolstvo, ni alternativnih
                  rešitev. Naivnež bi bil tisti, ki pričakuje, da ob tako naporni politični
                  koaliciji lahko znižamo javno porabo na 45% ali še manj. Mislim, da je to v tem
                  trenutku nerealno, tudi LDS bi jo znala znižati na 45%, če bi imela v tem Državnem
                  zboru sama 50 poslancev, vendar, to žal, ne gre. In zato ocenjujem, v danih
                  okoliščinah, v tej koaliciji, ki pa kljub vsemu po drugi strani Sloveniji prinaša
                  neko stabilnost, je proračun maksimum, ali pa vsaj blizu maksimuma možnega. Da ne
                  govorim potem o vseh teh pritiskih različnih lobijev, ki pritiskajo preko
                  posameznih strank, vendar, to je druga zgodba.</p>
               <p>Kot velik uspeh tega proračuna, to mislim, da je evropski uspeh, štejem to, da je
                  kljub taki politiki, ki sem jo prej omenil, proračun še vedno uravnotežen. Mi
                  imamo praktično minimalni deficit, tekoči proračunski. Poglejte države v
                  tranziciji, poglejte Češko. Klavs nima uravnoteženega deficita proračuna, ima
                  deficit. Poglejte uspešne države, s katerimi bi se radi primerjali, kot je na
                  primer Švica. Bral sem, ne vem, če je to verodostojen podatek, vendar imajo 4, 5%
                  tekoči proračunski deficit in se trudijo na vse mile viže, da bi to znižali, pa
                  jim ne gre, ker drastično nižati porabo, to je bolj v učbenikih kot v praksi,
                  čeprav bi si jaz tudi želel, da bi se to dalo.</p>
               <p>Mislim, da je to zelo velik uspeh. Seveda se zavedam, da je naš proračun
                  uravnotežen tudi na račun relativno visokih davkov, vendar dejstvo je, da teh
                  davkov v zadnjem letu, dveh, nismo drastično povečali, tako da ta uravnotežen
                  proračun se mi zdi eden od uspehov, ki ga gre poudariti in s katerim se lahko v
                  končni fazi pohvalimo, tako v Evropi kot v svetu.</p>
               <p>Kot nova pridobitev se mi zdi, da te večje nove postavke, o katerih smo slišali
                  včeraj govoriti tudi premiera, tukaj predvsem mislim na avtoceste, bodo pripomogle
                  k pospeševanju gospodarskega razvoja. Se pravi, mi nismo večali izdatkov na račun
                  neproduktivnih zadev, ampak jih bomo usmerjali v investicije, ki bodo na nek način
                  ekscelerator in bodo multiplikator in bodo prispevale k večanju gospodarskega
                  razvoja.</p>
               <p>Eden od uspehov, ne samo tega proračuna, ampak tudi v kontekstu tistega, kar je
                  bilo slišati že v zadnjih dneh, je dejstvo, da javni dolg kljub vsemu imamo sedaj
                  pod kontrolo in vemo, kakšen je, vemo, kakšen je z neko sicer majhno toleranco,
                  ampak vemo, kakšen je. Bila so podana dobra izhodišča za menadžment s tem javnim
                  dolgom in naše obresti, pa se lahko govori kakorkoli so bistveno nižje, kot tiste
                  v sosednjih državah, ali pa tiste v evropskih državah, če hočete.</p>
               <p>V Evropski uniji so države, ki imajo javni dolg preko 100% to sta sicer Italija in
                  Belgija, vendar tudi druge za njima nimajo dosti manj. Njihove obresti v
                  proračunih predstavljajo bistveno več. In mislim, da je to uspeh Slovenije;
                  pogovarjal sem se z nekaterimi prijatelji v tujini in pravijo: saj samo še
                  obvladajte inflacijo in imate vse makroekonomske pogoje za vstop v Maastrichtski
                  sporazum. Mi imamo manj kot 3% tekoči primanjkljaj, imamo javni dolg pod 60%,
                  inflacija nam tolče visoko čez, ampak to je uspeh, kakorkoli že kdo gleda na
                  to.</p>
               <p>Verjetno bo ravno to, s čimer sem začel današnji nastop, največji problem v bodoče
                  in tudi največji problem ustvarjanja proračuna v prihodnje. Vprašanje je, ali bo
                  ta ali kakršnakoli druga koalicija zmogla napor spremeniti zakonodajo, ki je
                  podlaga za te tako imenovane fiksne stroške. Če tega ne bomo naredili, potem bomo
                  naslednje leto tam kot letos, javne porabe ne bomo znižali. Mi smo že večkrat v
                  tem parlamentu poskusili narediti, vendar poslušamo. Gospod Sisinger je danes
                  podal zelo socialdemokratsko opcijo, neko ekstremno, slišali smo tudi druge in če
                  bomo vsi trmasto vztrajali pri svojih pozicijah, bo javna poraba ne 48% ampak čez
                  50%.</p>
               <p>To se mi zdi ključno, ali bomo to energijo oziroma, ali bomo ta Rubikon uspeli
                  prestopiti skupaj z reformo tega pokojninskega sistema ali ga ne bomo.</p>
               <p>Dovolite mi kratek zaključek. Zadnje čase sem imel priložnost hoditi po Evropi in
                  moram reči, da tam nisem slišal toliko kritike o Sloveniji, kot jo slišim v tem
                  Državnem zboru. Slovenija ima kljub vsemu image države, ki je gospodarsko uspešna,
                  ki ima pozitivno rast bruto domačega proizvoda v letošnjem letu kljub evropski
                  recesiji. Slovenija ima image, ki je čudežno, praktično čudežno preživela izgubo
                  trgov; to je neverjetna demonstracija fleksibilnosti našega gospodarstva.
                  Slovenija ima image države, ki ima sposoben menedžment in kvalificirano delovno
                  silo in mnogi pravijo in ocenjujejo, da bo ravno Slovenija prva, ki ima možnosti,
                  da postane tudi polnopravni član Evropske unije. Zakaj sem to povedal? Mislim, da
                  vsaj malo tega optimizma, ki se ga kaže v Evropi in ki nam ga drugi vlivajo, bi
                  tudi sami potrebovali. O tem je tudi gospod Rejc danes govoril. Mi vedno samo
                  tarnamo. Moram reči, kadarkoli prižgem televizijo, pa naj bo to Tednik ali kakšna
                  druga oddaja, vedno so samo neki ljudje na robu preživetja, brez stanovanj, vsi
                  samo nekaj tarnajo. Ne trdim, da takih ni, ampak zakaj se nikoli ne pokaže tistih,
                  ki so uspeli, ki so uspešni, pa tisti, ki so uspeli niso vsi udbomafija ali pa
                  mafija; toliko, da smo si na jasnem. Jaz vam jih znam nekaj pokazati, ki niso
                  udbomafija. Zakaj se nikoli v Sloveniji ne propagira takšnega kadra? Samo ljubo
                  tarnanje! Zakaj se ne pokaže kje so tisti, ki imajo ideje in ki so jih
                  realizirali? Pridite v Domžale pa boste videli, da se to da narediti. To je malo
                  propagande za svojo občino.</p>
               <p>Mislim, da je taka zadeva tudi z našim proračunom. Tudi tukaj potrebujemo nekaj
                  optimizma. Na koncu svojega kratkega nastopa sem si napisal, da naj tiste, ki nad
                  nami vidijo le črno nebo z nevihtnimi oblaki, čimprej zalije dež, da ne bodo
                  strašili tistih, ki vidijo tudi kaj sonca. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Temeljna replika gospodu Leniču. On je rekel, če bi sama Liberalna demokracija
                  vladala v Sloveniji oziroma, če bi imeli 50 poslancev, se pravi absolutno večino v
                  parlamentu, potem bi lahko znižali javno porabo tudi na 45% ali še manj. Jaz pa
                  ocenjujem, da bi se lahko znižala potrošnja javne porabe. Toda ocenjujem, da 10%
                  proračuna porabite vi za vaše volivce. Prva kategorija volivcev so Neslovenci, ki
                  poberejo večino socialnih transferjev in sociale. Poberejo zato, ker so zaposleni
                  v tovarnah, ki niso rentabilne in ki sabotirajo. To je vaše maslo. To je popolnoma
                  nepotrebno. Potem so pa drugi, to se pravi, to so vaši, ki jih vi imenujete
                  uspešneže, ki dobijo razne dotacije, nepovratna sredstva, dobijo kredite, kreditov
                  ne morejo vrniti, se jim odpišejo itn. Tudi to je vse bilo v preteklosti in to bo
                  še naprej v bodočnosti. Se pravi, če bi vi začeli z drugačno politiko, da ne bi
                  podkupovali svojih in da če omenimo naprej javni dolg in odvajanje sredstev, o
                  čemer je že toliko predgovornikov govorilo, ko gre denar za razne dolgove znotraj
                  in zunaj države, kar je zopet vaše maslo ali pa je še maslo za nazaj, potem bi
                  bila res lahko javna poraba samo 40%.</p>
               <p>In če pogledamo naprej, ko ste govorili o sociali in uspešni državi, kako je ta
                  država uspešna. Torej, če bi se rešili teh izdatkov, izdatkov za vaše volivce,
                  seveda potem ne vem, če vas bi bilo 22, vsekakor pa ne 50 tu notri v parlamentu,
                  potem ne bi imeli take države, kjer je najnižja socialna podpora 11 tisoč. Ali je
                  to kakšna država organiziranih ljudi, ki znajo gospodariti? Kdor zna gospodariti,
                  plača tudi delavce, plača tudi upokojence, plača tudi tiste, ki rabijo socialno
                  podporo. Samo dve možnosti sta: ali ne znate ali nočete. Verjetno je oboje oziroma
                  predvsem to, da nočete. Se pravi, da nočete ustvariti, da bi bila Slovenija
                  socialna država. Da bi bila, recimo, socialna podpora, če je 11 tisoč in štiri
                  osebe v družini, to je skupaj 44 tisoč in lahko živijo v dvosobnem, slabem
                  stanovanju v Ljubljani in jedo samo kruh in mleko pa še nekaj drugih stvari,
                  obleko pa dobijo pri Rdečem križu itd. Ali je to mogoče? To ni mogoče. Se pravi,
                  da je socialna podpora premajhna. In potem najnižja zajamčena plača 19 tisoč,
                  najnižja plača 24 tisoč. Ali je to normalno? Spet dvakrat 24 je 48. Mož in žena,
                  recimo, da sta zaposlena in dobita najnižjo plačo, to je 48 tisoč, ali lahko
                  preživita še dva otroka zraven. Ali je to kakšna socialna država?</p>
               <p>Vi se najprej to vprašajte. Saj vem, da vi socialne države ne boste rešili, ampak
                  taka sociala bi morala biti rešena. In taki državi se lahko potem reče, da je
                  uspešna država, ki ima socialo rešeno tudi na račun tistih bogatih, ki bogatijo
                  ali pa tistih, ki so pol udbomafija ali pa cela udbomafija. Ali pa, bi rekel,
                  simpatizerji LDS. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Poljšaku. Ali je replika, gospod Moge? Jaz pa prosim, da se
                  držimo dnevnega reda.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! Gospodu spoštovanemu kolegu
                  Poljšaku bi zastavil tole vprašanje. On nam je zastavil to vprašanje, ali je to
                  kakšna država, pri kateri je najnižja pokojnina 12 tisoč tolarjev. Ravno v tem,
                  kar je kolega Lenič govoril, pa je tole: ali je to kakšna država, kjer imajo pri
                  tem poslanci plače preko 200 tisoč tolarjev, za kar se zavzema gospod Poljšak?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Poljšak, lahko odgovorite ampak potem bom to razpravo prekinil in dajem
                  repliko še gospodu Podobniku in gospodu Pavlici.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Gospod Moge! Nisem vedel, da ste vi tudi tisti, ki se ukvarja s to demagogijo o
                  poslanskih plačah. Vi morate, ker ste tudi vi poslanec, nisem samo jaz poslanec,
                  si morate sebi in javnosti odgovoriti, ali je pošteno, da ima poslanec 180 tisoč
                  ali pa, če ima kakšen odbor ima pač več, 200 ali 220 tisoč plače. Jaz menim, v
                  sedanjih razmerah, to je 2000 mark ali nekaj čez 2000 mark, kolikor je, da je to
                  pošteno, niso pa poštene tiste najnižje plače. Torej, ali potrebujete vi sedaj
                  poslanske plače in najnižje plače zato, da ustvarite socialna nasprotja, da
                  ustvarite socialni bes, ki ga usmerjate proti parlamentu. Ali ste tudi vi v to
                  vklopljeni? Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz to vajino repliko in polemiko prekinjam. Gospod Janez
                  Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala za besedo. Rad bi na kratko odgovoril in podal svoja mnenja na nekatera
                  stališča, ki jih je v svoji razpravi odprl gospod Lenič. Predvsem pa sem
                  prepričan, da so to teme, ki še kako sodijo k tej današnji temi, to je pa razprava
                  ob državnem proračunu. O treh stvareh bi poskušal na kratko govoriti. O optimizmu,
                  ki je v nas ali ga ni, o naporni politični koaliciji in o značilnostih modelov
                  socialne politike. Vse te teme so, kot sem že rekel, po mojem pomembne.</p>
               <p>Najprej glede optimizma. Seveda, optimizem je kategorija, ki je lahko povsem
                  osebno podeljena, lahko je izraz notranje drže vsakega človeka, je lahko neka
                  dimenzija, ki jo ima občestvo ali ga nima, je lahko neka značilnost nacije,
                  seveda, v prvi vrsti pa - torej to je pa moje mnenje - je vedno zadeva posameznika
                  kot osebe. Torej, jaz sam kot oseba s svojim življenjem in bivanjem, ta optimizem
                  živim ali pa ga ne živim. To je ta osebna raven. Druga pa je socialna oziroma
                  politična. In, če pustim tisto prvo, ki je vendarle širša, ki je bivanjska in se
                  dotaknete druge, politične, ki ima pa tudi socialno dimenzijo, bi bil zelo
                  konkreten. Včeraj sem poslušal, zelo pozorno, uvodni nastop predsednika Vlade.
                  Zgodila se mu je velika nerodnost, ko nam je dal dokument, ki ga ni podpisal - še
                  meni je bilo to nerodno, to je velika napaka - in v tem nastopu je neka trditev,
                  ki bi jo prebral, kot primer: "Kmetijstvo je sicer preživelo dve leti zaporedne
                  suše <stage>(to je res)</stage>. Vendar menimo, da so sprejeti ukrepi za odpravo
                  posledic suše skupaj z ukrepi tekoče gospodarske politike v kmetijstvu izboljšali
                  položaj kmetov."</p>
               <p>Spoštovane poslanke in poslanci! To pa ni res, to pa resnično ni res. In v tem je
                  ta problem. Optimizem, ki naj bi bil v neki naciji, v neki državi, lahko korenini
                  samo na realnih dejstvih. Optimizem, ki ima vitalno moč naroda, lahko izvira iz
                  neke resnice. Zato je zelo pomembno vprašanje, ki ga je gospod Lenič odprl,
                  optimizem bo še kako pomemben slovenski značaj. Značaj slovenskega človeka, žal,
                  nima te danosti, da bi bil po naravi optimističen, toda v političnem smislu ima
                  optimizem svojo moč, če korenini v realnih dejstvih. To je tipičen primer, kjer ne
                  korenini v realnih dejstvih.</p>
               <p>Drugo vprašanje, ki bi se ga zelo na kratkem dotaknil, o naporni politični
                  koaliciji, zelo dober izraz, mislim, da je gospod Lenič zelo dobro zadel trenutno
                  aktualno politično situacijo v slovenskem prostoru. Ta koalicija je resnično zelo
                  naporna, toda to je stvar koalicije. Če mi dovolite mnenje človeka, ki resno
                  jemlje svojo opozicijsko držo, po tem bi samo rekel: <q>"Trdno upam, da se ta beseda
                  "</q>naporno<q>" ne bo prelevila, seveda, da bo tudi za državo naporna"</q>. Samo to.</p>
               <p>Tretje področje, ki pa je še pomembneje, to pa je, gospod Lenič je na kratko
                  opredelil modele socialne politike. Omenil je social-demokratskega, toda potem pa
                  je omenil konzervativno-liberalnega. Jaz vas bi rad opozoril na neko - to ni bila
                  napaka, to je bilo prevladujoče gledanje. V Sloveniji se bo zgodila neverjetna
                  zadeva, da se bosta konzervativni in liberalni model socialne politike združila.
                  To je pa moje osebno mnenje, to je za Slovenijo izredno nevarna zadeva. Kajti
                  social-demokratski model je tisti - na kratko bom podal nekaj značilnosti modelov
                  in potem bom povedal, zakaj je ta velika nevarnost, če se bosta liberalni in
                  konzervativni model združila. To povzemam iz gradiva, ki smo ga poslanci prejeli
                  pred približno enim letom.</p>
               <p>Liberalni model. Osnovni princip liberalnega modela je, da država deluje na
                  principu rezidualnosti. Torej, država nastopi kot zadnji dejavnik, ko odpovedo vse
                  druge možnosti za zagotovitev socialne varnosti oziroma za preživetje. Socialna
                  zavarovanja oziroma transferi, ki jih organizira država so skromna, da bi
                  posameznike spodbujali k iskanju dela oziroma avtonomnih virov za preživljanje.
                  Osnovna celica socialne politike je posameznik. Samo nekaj izhodišč.</p>
               <p>Konzervativni model. Vloga države, osnovno izhodišče je subsidiarnost, ki pomeni,
                  da je posameznik za svoj socialni in ekonomski položaj v prvi vrsti odgovoren sam.
                  Na naslednji stopnji se ta odgovornost prenaša na družino in sorodstvo, nato na
                  lokalno skupnost, kjer naj bi na osnovi samoorganizacije delovale skupine za
                  samopomoč in prostovoljne organizacije za socialno pomoč. Socialne pravice
                  posameznikov temeljijo pretežno na njihovem delovnem statusu. Osnovna celica
                  socialne politike je družina.</p>
               <p>Sedaj, če gremo na socialdemokratski model. Osnovno načelo države v
                  socialdemokratskem modelu pa je univerzalnost. To pomeni, da naj imajo vsi
                  državljani enake socialne pravice in naj država zagotavlja vsem enake storitve.
                  Socialne pravice temeljijo na statusu državljana. Pri tem se predpostavlja visoka
                  stopnja delovne aktivnosti in polna zaposlenost. Osnovna celica socialne politike
                  pa je državljan.</p>
               <p>Moje mnenje je, da je v naravi slovenskega človeka, iz zgodovine, iz socialne
                  zgodovine slovenske nacije oziroma slovenskega naroda, smiselna in pozitivna
                  kombinacija konzervativnega in socialdemokratskega modela. Nikakor pa ne
                  kombinacija liberalnega in konzervativnega modela.</p>
               <p>Morda je gospod Lenič, tu ga razumem, izhajal iz trenutne situacije, ki je iz
                  prevladujoče usmeritve, ki obstaja v Vladi. Zanimivo pa je, to je pa res zanimivo,
                  da nekateri teoretiki, socialni teoretiki, trdijo, da kljub dejstvu, da je do
                  sedaj model, resor sociale bil v rokah Združene liste, da je v tem modelu
                  prevladoval ta konzervativno - socialdemokratski model. Zato me toliko čudi ocena
                  gospoda Leniča. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika na repliko, ki jo ima gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Glede napornosti koalicije bi rekel samo tako. Soglašam, da ta koalicija ni
                  enostavna. To smo doživljali tudi pri usklajevanju proračuna in tudi pri drugih
                  temah. Verjamem, da je naporna za koalicijske partnerje. Trdil bi, da je še bolj
                  naporna za opozicijo. To v naših razmerah ni narobe. V vsakem primeru je boljše za
                  Slovenijo, ob vseh problemih, ki jih ima, da ima koalicijo, ki je naporna, vendar
                  stabilna. Dosti slabše bi bilo za to državo in za državljane, če bi imeli
                  enostavnejšo koalicijo, enostrankarsko ali dvostrankarsko, ki bi bila gotovo
                  naporna za državljane in za državo.</p>
               <p>Če pogledamo po Evropi, vidimo, da se nikjer ni dokazal kot učinkovit model po eni
                  ali drugi skrajni alternativi. Največje uspehe, dolgoročno, in največjo stabilnost
                  dosegajo države, kjer imajo tudi preko velikih koalicij, tudi raznobarvnih,
                  zagotovljeno stabilnost. Za primer bi dal naše sosede Avstrijce. Dostikrat kdo pri
                  nas prigovarja in pravi: raznobarvna koalicija rdeče - črna koalicija, in še
                  kakšno barvo vmes. Poglejmo, Avstrijci imajo dolgo rdeče - črno koalicijo in so
                  ena najbolj gospodarsko in socialno uspešnih držav v Evropi. Ena najbolj stabilnih
                  držav.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pavlica.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa za besedo. V precejšnji meri je mojo diskusijo olajšal ali pa skrajšal
                  kolega Podobnik s svojo predstavitvijo socialnih modelov. Ravno o tem sem hotel
                  polimizirati s kolegom Leničem.</p>
               <p>Mi smo dolgo časa uveljavljali socialdemokratski model socialne politike. V
                  zadnjih letih se ta nagiblje v kombinacijo modela konzervativnega in
                  socialdemokratskega modela. Ta model je tudi za naš kulturni prostor na nek način
                  sprejemljiv. Z njim se globoko strinjam, da bi bila katastrofa za Slovenijo, če bi
                  prišlo do spoja konzervativnega in liberalnega modela. Ta možnost in nevarnost
                  obstaja. Prepričan sem pa za slovenski prostor, da je ne bi sprejel. In da bi
                  vendarle, tudi iz kulturnih in ostalih zgodovinskih trenutkov, ki jih doživljamo,
                  tak problematičen model seveda zavrnila večina prebivalstva Slovenije.</p>
               <p>Tudi danes je bilo v več nastopih precej diskusije o velikosti socialnih
                  transferov itd. V lanskem letu smo predvsem v naši stranki na ti dve temi
                  doživljali ključne očitke znotraj koalicije in v javnem prostoru itd. Gre za temo
                  plač in socialnih transferov, za velikosti teh dveh postavk, za velikost teh dveh
                  ekonomskih kategorij, da tako rečem. Očitki so šli predvsem v smeri, da bodo
                  preveliki socialni transferi in previsoke plače onemogočile gospodarsko rast.
                  Mislim, da smo ravno v Združeni listi in ministri Združene liste, ki pokrivajo te
                  ključne resorje, gospodarske in socialne resorje, dokazali, da je tudi ob
                  uveljavljanju koncepta socialdemokratske politike na teh segmentih in ekonomskega
                  razvoja in socialne politike, možna gospodarska rast. V lanskem letu smo doživeli
                  enoprocentno, ob tem, da je bila napovedana negativna rast. In treba se je
                  vendarle vprašati, da so tudi ta sredstva, ki so šla med prebivalstvo,
                  suportirala, da tako rečem, povpraševanja po domačem trgu, ki je omogočilo velike
                  rasti. Seveda, taka politika dolgoročno ne more iti. Vendar, naša predvidevanja,
                  kljub strašnim očitkom, ki smo jih doživljali in pritiskom, ki smo jih doživljali
                  s strani tega liberalnega koncepta v lanskem letu, je rodila sadove.</p>
               <p>Zato mislim, da absolutno ne moremo sprejeti teze, da so tudi v letošnjem
                  proračunu, tako kot je zastavljen, socialni transferji previsoki. Mislim, da so
                  pravi in da bodo omogočili z normalnimi ekonomskimi ukrepi tudi normalno
                  gospodarsko rast.</p>
               <p>Seveda se pa ne bi strinjal, če dovolite še kratko repliko kolegu Poljšku. Mislim,
                  da ko razpravlja o teh socialnih transferjih, strahovito, mislim pravzaprav
                  nedopustno za poslanca, poenostavlja te zadeve. Te zadeve so daleč od tako
                  enostavnih kategorij, da pride nekdo na oder in kar nekaj razlaga, komu vzeti in
                  komu dati itd. Te zadeve so zelo občutljive. Vendar me pravzaprav ne čudi, tudi te
                  variante podkupnine itd. Kolega Poljšak je bil včeraj pripravljen izračunati, da
                  je poprečna morala enega Ajdovca vredna 50 tisoč mark, ker je rekel, da se da 20
                  ljudi podkupiti z milijonom mark. En Ajdovec, to se pravi, da je njegova morala in
                  poštenje vredno 20 tisoč mark po tej logiki. Take logike ne morem sprejeti. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Jana Primožič. Kolegice in kolegi, prosim vas, da so replike
                  kratke. Sedaj postajajo replike razprave, je pa še veliko prijavljenih, ki so se
                  prej prijavili pisno in je nepošteno do njih. Prosim, gospa Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala za besedo. Spoštovane poslanke in poslanci! Zelo zanimiva je ta razlaga
                  političnih modelov. Najprej bi gospodu Pavlici zastavila še vprašanje, čigava je
                  zasluga te enoodstotne rasti bruto domačega proizvoda. Če vzamemo vse te tri
                  modele vemo, da liberalno konservativni model krepi gospodarstvo,
                  socialdemokratski model pa vsaj v načelu krepi socialo in ta dva modela se v
                  bistvu v periodah nekako dvigata in spuščata. Ko se konservativni model oziroma
                  gospodarstvo okrepi, se pravi zniža odstotek obremenitev javne porabe itd., pride
                  na vrsto zopet ta socialdemokratski model za ene 5, 10 let, ki gospodarstvo zopet
                  nekako omogoči oziroma zviša vse te prispevke in zgodba se seveda zopet
                  ponovi.</p>
               <p>Povedala bi, da smo Slovenski krščanski demokrati za socialno tržno gospodarstvo.
                  Zelo bi me pa zanimalo, da bi gospod Podobnik povedal, kam šteje Slovensko ljudsko
                  stranko, mogoče sem napačno razumela, da prehajajo v socialdemokratski model in bi
                  me zelo zanimala njegova opredelitev svoje stranke. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko na repliko je imel prej gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Gospod Pavlica! Moram vam dati repliko, ker me morate upoštevati kot
                  enakopravnega. Ne morete reči, da kar tukaj govorim, sem izvoljen od mojih
                  volivcev, ki mislijo še bolj radikalno kot jaz. Ko se vrnem v moj kraj, tedaj me
                  kritizirajo, da sem premalo radikalen. Razumem oziroma ne razumem, da ste to vi,
                  ker vas imam za radikalne in upam, da boste v bodočnosti bolj radikalni, kot ste
                  sedaj. Razumem, da tisti, ki želijo vladati, želijo mlačne ljudi. Želijo mlačno
                  govorjenje, brezkonfliktno družbo bi najraje naredili. Družba je konfliktna. Če se
                  hoče stvari rešiti, bodo morali nekaj <gap n="..."/>Mi imamo našo rešitev. Naša rešitev je,
                  da se rešimo Neslovencev. Začasno bomo rekli socialno gospodarstvo in še marsikaj
                  in povedano pošteno med nami. Ko ste govorili o Ajdovcih - jaz nisem govoril samo
                  o Ajdovcih. Govoril sem o kateremkoli Slovencu, ker 80 mio mark je razdeljenih po
                  vsej Sloveniji in padejo tudi v Ljubljani in tudi se da nek Ljubljančan podkupiti
                  ne za 200 tisoč mark. Morda se da podkupiti tudi za 50 tisoč in še manj.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Zagožnu. To razpravo prekinjam, ker je postala
                  politična.</p>
               <p>Ali je replika še prej, gospod Podobnik? Izvolite. Želim, da se držimo dnevnega
                  reda, da ne debatiramo o političnih sistemih, zato ker je v razpravi predlog
                  proračuna. Tu imamo predstavnike Vlade in mislim, da se moramo pogovarjati druge
                  stvari oziroma razpravljati o drugih stvareh. Izvolite, gospod Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala lepa, predsedujoči, za besedo. Bom povsem kratek. Na določno vprašanje gospe
                  Primožičeve bi povsem jasno kratko odgovoril. Seveda ni bistveno, kako se imenuje
                  model socialne politike. Bistveno je, kako pač politična stranka deluje. Mislim,
                  da se s tem vsi strinjamo. Dosti kompetentno bi povedal, ker sem sam sodeloval pri
                  pisanju programa stranke, pri pisanju programa stranke za volitve itd., da je
                  Slovenska ljudska stranka ljudska stranka, da je njena širina tipično opredeljena
                  s tem, da ima socialni program dimenzije tako socialdemokratskega modela kot
                  konzervativnega modela in v tem je tako pomemben položaj te stranke v slovenskem
                  prostoru kot nekega vmesnega prostora v tem času prehoda. Torej, oba modela, in to
                  je - še enkrat bi ponovil - tisto, kar slovenski človek pričakuje in kar bo dalo
                  stabilnost slovenski državi. Torej kombinacija socialdemokratskega in
                  konzervativnega modela, nikakor pa ne kombinacija konzervativnega in liberalnega.
                  To je moje trdno prepričanje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Najbrž tukaj res ni prostor in čas za razvijanje socialnih in
                  ekonomskih teorij, ampak mislim, da je socialno tržno gospodarstvo ravno sinteza
                  konzervativnega in socialdemokratskega in je na evropski celini po drugi svetovni
                  vojni prav ob sodelovanju teh političnih usmeritev tudi nastalo. Malo je
                  pravzaprav nerodno. Pred časom sem videl tu še dva ministra, zdaj ni več nobenega.
                  Zbor ni sklepčen. Očitno Vlada nima nobene skrbi, ali bo proračun sprejet ali ne,
                  in koalicija tudi ne. Se oproščam, ker sem sedaj opazil gospoda Umeka. Ampak
                  seveda edinega predstavnika kabineta.</p>
               <p>Hotel sem tudi replicirati predsedniku Vlade v včerajšnjem nastopu, deloma je to
                  storil že gospod Janez Podobnik. Njegova izjava o izboljšanju položaja kmetov je
                  značilna. So še druge take noter, ampak značilna zaradi tega, ker očitno kaže,
                  tako menim, na popolno nepoznavanje razmer predsednika Vlade. Predsednik Vlade
                  torej lahko sodim, da tudi Vlada, ne pozna razmer v Sloveniji. Najbrž tudi vladna
                  koalicija ne in morda je tudi zato ta vladna koalicija za koalicijske partnerje
                  naporna in nikakor ne toliko za opozicijo, kot, bojim se, za veliko državljanov.
                  Recimo vsaj za tistih 70% državljanov, ki dobiva plačo do 45 tisoč tolarjev in
                  približno tak delež bi jih bilo med upokojenci in brezposelnimi in tako naprej. Za
                  te je prav gotovo naporna in težko je najbrž od njih pričakovati veliko optimizma.
                  Lahko koalicijska stranka 1% rast pripiše sebi, jaz jo zanesljivo ne pripisujem
                  vladni politiki, ampak je prav zares občudovanja vredno slovensko gospodarstvo in
                  zelo potrpežljivi in pridni delavci. Tudi Markovičeva ekonomija in njegovo
                  žongliranje z deviznimi tečaji in konvertabilnim denarjem je preživelo in seveda
                  tudi tako politiko preživlja. Ampak, sedaj govorimo o proračunu, jaz bi še bolj
                  konkretno rad nekaj podatkov, prej sem jih mimogrede omenil.</p>
               <p>Poglejte, imam tukaj primerjavo za tri resorje. Delež proračuna iz leta 1991, 1993
                  in 1994, za kmetijstvo, na primer: leta 1991 3,74% proračuna, leta 1993 3,19 in
                  letos v predlogu 2,6%. Ob tem je bil leta 1991 ves ta delež proračuna namenjen
                  dejansko samo kmetijstvu, med tem pa je kmetijstvo in gozdarstvo tudi prevzelo vse
                  breme gozdarstva, kar pomeni, da se je proračun, realno namenjen kmetijstvu, več
                  kot razpolovil. Ob tem smo sprejeli neko drugo strategijo razvoja kmetijstva, ki
                  bi po oceni strokovnjakov, ki so tudi to pripravljali, zahtevala vsaj potrojitev
                  proračunskih sredstev za kmetijstvo, če hočemo to strategijo dejansko tudi
                  izvajati. Ampak Državni zbor je ocenil, ko je imel na razpolago tri scenarije, da
                  je ta za Slovenijo in za slovensko državo narodnogospodarsko edini sprejemljiv.
                  Tisti, ki bi zahteval trikrat več, ne pa razpoloviti.</p>
               <p>Drugo, okolje: leta 1991 2,57%, leta 1993 1,71% in leta 1994 predlog 1,42% od 2,6
                  na 1,4%. To niso majhne stvari, ob tem ko ves čas deklariramo, da moramo okolje
                  sanirati, ker je bilo preobremenjeno. V njem je nastala velika degradacija.</p>
               <p>Omenjal sem znanost kot enega vitalnih sektorjev, če se hočemo iz tega izkopati:
                  leta 1991 3,7%, leta 1993 3,53% in sedaj 3,26%, to je proračun. To so realna
                  dejstva. Na podlagi takih realnih dejstev ni mogoče trditi, da Vlada ali
                  koalicija, ki to predlaga in to izvaja, da misli na splošni družbeni interes.
                  Dopušča take socialne razlike, da pride do teoretičnih razprav o raznih socialnih
                  modelih. To je tako akutno vprašanje naše družbe, da se samo še z največjimi
                  napori in z denarjem davkoplačevalcev in veliko obremenitvijo gospodarstva
                  vzdržuje socialni mir, namesto, da bi dejansko uvajali socialno tržno
                  gospodarstvo, ki bi se edino pokazalo kot uspešno in stabilno. Nikakor ne
                  liberalno. To iz zgodovine kapitalizma državljani vedo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Besedo ima gospod Marjan Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Najprej izražam obžalovanje, da predsednika Vlade dr. Drnovška ni med
                  nami. Povem to zato, ker je morda kakšna kritična in bi jo rad neposredno
                  predstavil in slišal mnenje. Te možnosti, žal, ne bo. Sam ocenjujem, da ni dobro,
                  da ne glede na oceno koalicije, da je proračun že praktično pod streho, da je
                  Vlada tako šibko zastopana, ker to znižuje težo dokumentu oziroma zmanjšuje
                  možnost, da se stvari v postopku sprejemanja še izboljšajo.</p>
               <p>Predlagani proračun in uvodni nastop predsednika Vlade dr. Drnovška pomenita
                  nadaljevanje tiščanja glave v pesek. Namesto odkrite besede, ki bi jo v tem
                  trenutku o številnih stvareh, ki bremenijo Slovenijo, slovensko gospodarstvo in
                  naše ljudi, zanesljivo potrebovali. Proračun in uvodni nastop dr. Drnovška ne
                  izražata volje, da se v naši državi naredi red.</p>
               <p>Na kratko bom skušal predstaviti, ko smo imeli danes sejo komisije za razpis tuje
                  neodvisne revizijske hiše, kateri</p>
               <p>predsedujem, in so bili predstavniki Agencije za sanacijo bank z gospodom
                  Deželakom na čelu in smo se pogovarjali, kako peljati naprej ta postopek.
                  Nedvoumno je bilo povedano, da seveda vse, kar je bilo računovodsko prikazano v
                  zvezi s firmami, ki so najemale kredite pri bankah, ki so sedaj v sanaciji, je šlo
                  neposredno v odpis in skupno obremenjuje skupni znesek sanacije bank. Za razliko
                  od številnih razlag, da se bo delalo selektivno, glede na to, ali obstajajo
                  objektivni razlogi ali ne. Povedano je bilo, da se sedaj pripravlja poročilo o
                  sanaciji goriške banke, kjer bo predstavljeno nekako do 15. tega meseca, kateri
                  del te črne luknje je nastal kot posledica nezakonitih oziroma postopkov, ki so
                  bili v nasprotju s sprejetimi akti in bomo seveda lahko tudi mi kot komisija in
                  verjamem, tudi Državni zbor, te stvari dobili v pogled. V primeru ljubljanske in
                  mariborske banke se postopek te selekcije sploh še ni začel. Rad bi še enkrat
                  poudaril, kaj to pomeni. Torej ne glede na to, ali je ta črna luknja nastajala kot
                  posledica objektivnih dejstev ali pa povsem subjektivne zlorabe zakonodaje ali
                  delovanja v nasprotju z zakonodajo, se te stvari enakovredno tretirata. Povedano
                  drugače, tudi tisti del obremenitev zneska sanacije bank, ki je nastal kot
                  posledica klasičnega gospodarskega kriminala, je v tem trenutku enakovredno v
                  znesku, ki ga sedanji proračun servisira kot servisiranje javnega dolga oziroma
                  potencialnega javnega dolga tistega dela, kjer seveda te terjatve ne bodo
                  poplačane. Na komisiji je bilo tudi lepo povedano, da v državah, kjer se lotevajo
                  takih sanacij, pomeni poplačevanje terjatev pri tako zavoženih podjetjih povprečno
                  5 do 7 odstotkov realne vrednosti se potem dobi z izterjavo poplačanih. Zakaj to
                  govorim. Predvsem zato, ker v tem proračunu, predvsem pa v nastopnem govoru dr.
                  Drnovška, ni bila izražena pripravljenost, da se z ustrezno zakonodajo,
                  interventno zakonodajo, predvsem za to področje, za ta čas prehoda, zagotovi tudi
                  dejanska odgovornost posameznikov, kazenska in materialna odgovornost posameznikov
                  za to, kar so storili na račun obremenitev vseh slovenskih državljanov. Dejstvo
                  je, da se upravičeno danes sprašujejo firme v Prekmurju, ki so vezane na soboško
                  banko, ali druge, ki niso v sanaciji, se sprašujejo, zakaj za božjo voljo smo mi
                  delali gospodarno, če se bo danes tiste, ki so na negospodaren način, s tem, da so
                  se posamezniki ali skupine okoriščale, <q>"pokrilo"</q> na ta način, da bodo to plačali
                  vsi slovenski državljani, naš del pa bo seveda ostal kot breme nekega področja
                  Slovenije.</p>
               <p>In predvsem je bilo tudi na tej komisiji jasno povedano, da je njihova ocena, da
                  še nimamo zakonodaje, po kateri bi posamezniki, ki so s tem, ko so to premoženje
                  odvajali v tujino na privatne in druge račune, da bi dejansko bila zakonodaja, ki
                  bi bila jasna in bi sankcionirala te posameznike, ki so oškodovali za svoj
                  privatni interes celotno državo in državljane. In dokler seveda tega ni, in iz
                  tega nastopnega govora in seveda tudi sicer proračun sam o tem ne govori, dokler
                  tega ni, je normalno, da ne bo interesa, da se ne bi nepravilnosti, ki pomenijo
                  dolgoročno zanesljivo povečevanje obremenitev, tudi proračunskih, in s tem
                  obremenitev gospodarstva, seveda nadaljevale.</p>
               <p>V nastopnem govoru dr. Drnovška je tako mimogrede kot ena od možnih zadev, ki se
                  opredeljujejo kot sporne, navedeno, da se postavlja tudi vprašanje, ali ne bo
                  potrebno uvesti nekaterih dodatnih nadzornih instrumentov za ločitev resnično
                  brezposelnih, ki ne morejo dobiti zaposlitev od tistih, ki uživajo status
                  brezposelnih z ustreznimi nadomestili, vendar se iz različnih razlogov ne želijo
                  dejansko na novo zaposliti. Torej se postavlja vprašanje, ali ne bo treba uvesti.
                  Če je ocena, da se te stvari zlorablja, ni vprašanje, ali bo treba uvesti. Je to
                  treba nemudoma uvesti in nobenega razloga ni in nobene težave ni, da se to ne bi
                  nemudoma uvedlo.</p>
               <p>In prej, ko je bilo omenjeno s strani Združene liste, kaj so ministri naredili za
                  to, da je ta gospodarska rast, vendarle postavljam vprašanje, da je s tem
                  povezano delo tudi ene od ministric, ki je bila tu in katere je bila predlagana
                  zamenjava med drugim tudi zaradi ugotovitev SDK o nepravilnosti pri porabi
                  sredstev v Ministrstvu za delo.</p>
               <p>In če se nazaj navežem na ta zakon, ki smo ga včeraj sprejemali in ga bomo potem
                  nadaljevali v tretji obravnavi, sem zelo razočaran, da je vladna večina v
                  parlamentu zavrnila amandmaje, ki bi preprečili v prihodnosti stvari, ki so
                  pripeljale konkretno do zadeve <q>"Optimizem"</q>. Kaj pomeni zadeva <q>"Optimizem?"</q> To, da
                  se bo dokazovalo, da so bile formalno-pravno stvari legalne, so bile pa z vidika
                  države, bi rekel, speljane v nasprotju z načeli dobrega gospodarja. S tem, ko se
                  je zavrnilo amandmaje Slovenske ljudske stranke in še nekaterih, torej, da o
                  izdanih poroštvih obvešča Vlada Državni zbor vsake tri mesece, da merila za
                  dajanje poroštev določi Vlada v roku 30 dni in pridobi soglasje Državnega zbora in
                  da se omeji višina teh poroštev, se bo doseglo to, da bomo spet imeli zakon, po
                  katerem bo možno formalno-pravno korektno, dejansko pa za državo škodljivo voditi
                  politiko pri dajanju poroštev in se nam bodo seveda zadeve podobno, kot je bila
                  zadeva <q>"Optimizem"</q>, še ponavljale.</p>
               <p>Na kratko bi rad v zvezi z odnosom mesta in podeželja povedal nekaj misli. Zadnji
                  mesec sem bil nekaj dni na Goričkem in delno v Zgornji Savinjski dolini in na
                  Tolminskem in smo tudi pisno izrazili ob srečanju z ljudmi na Goričkem željo,
                  njihovo željo, žal mislim, da niti ni prišla do pravih naslovov, da bi si vzel
                  predsednik Vlade ali vsaj predstavniki Vlade pred sprejemanjem proračuna pol dneva
                  časa in prišli na Goričko pogledat, kaj je tudi Slovenija. Pogledati področje,
                  kjer so problemi z divjadjo, problemi z infrastrukturo, kjer je dejansko tako
                  stanje, da sem prepričan, da velika večina vseh vas, če bi se tam znašla in ne bi
                  vedeli, kje ste, ne bi verjeli, da je to tudi Slovenija, še posebno, če se to
                  zgodi, recimo, v deževjem obdobju.</p>
               <p>In seveda, normalno je, da so postregli s podatki, da se poseljenost vsako leto
                  zmanjšuje z izrednim indeksom, da ne vidijo nobene perspektive, da jih je ob tem
                  udarilo še to, da njihovi otroci pretežno živijo od kmetijstva, ne morejo dobiti
                  štipendij zaradi nerazumnega odloka, ki še vedno velja in da seveda ta proračun,
                  ki ne omogoča izvajanje določenih politik, ki so bile tu sprejete, ne bo izboljšal
                  tega stanja, ampak bo pomenil nadaljevanje tega stanja.</p>
               <p>Če smo se odločili, da je možna varianta za Slovenijo tudi, da ima Ljubljano in še
                  nekaj centrov in drugo pa kakorkoli lahko preživi, je tudi to možna odločitev,
                  vendar sem prepričan, da je to usodna napaka, ki bi jo naredili, tudi zato, ker
                  bodo posledice udarile tudi na ta mesta in na meščane. Zdajšnja politika gre v tej
                  smeri, morda nehote, morda ne da bi se zavedali, zato, ker se seveda iz vladnih
                  palač v Ljubljani stvari vidijo drugače.</p>
               <p>Mislim, da bi, čeprav povem odkrito ne verjamem, da je pripravljeno, da bodo
                  nekateri amandmaji tudi s tem v zvezi podprti, bi bilo pomembno, da bi te stvari
                  sprejeli življenjsko. Mi smo za to državo in za njene državljane odgovorni in če
                  se nekdo, recimo po moji oceni, verjetno povsem iskreno rad pohvali z
                  uravnoteženim proračunom, ob tem pa se ne zaveda, da bo za ceno uravnoteženega
                  proračuna en del Slovenije namesto z ljudmi poseljen v prihodnosti z divjimi
                  prašiči, je to pač stvar, ki je zaskrbljujoča, predvsem zato, ker je bilo to z
                  dobrim namenom govorjeno. Strinjam se, velik pomen in velik plus je uravnotežen
                  proračun, vendar ne gre predvsem za vprašanje, koliko mi damo, kolikšni so izdatki
                  in kolikšni so prihodki, ampak je vprašanje, kam ta sredstva namenimo. Zato bi za
                  konec rekel samo to še, da sem prepričan, da ima Slovenija kot država velike
                  razvojne možnosti, ki jih niso prinesle niti jih na srečo ne morejo v celoti
                  zapraviti ne stranke ne posamezniki ne taka ali drugačna koalicija in prepričan
                  sem, da ta proračun, žal, ni dokument, ki bi govoril o tem, kako te možnosti
                  optimalno ali pa vsaj ustrezno izkoristiti, zato za ta proračun ne bom glasoval.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Franc Potočink. Replika gospod Janez Kocijančič. Prosim.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Gospod podpredsednik, kolegice in kolegi! Ne nameravam replicirati ali
                  polemizirati z gospodom Podobnikom in njegovim konceptom, ker je pač stvar
                  njegovih pogledov in mislim, da je povsem normalno, da vsaka stranka in vsak
                  posamezni poslanec svoje poglede predoči, ko se razpravlja o temeljnem aktu
                  politike države, to je proračunu.</p>
               <p>Rad bi pa popravil oziroma odgovoril na njegovo trditev, kjer je poskušal okrcati
                  Združeno listo in omenjal razloge za zamenjavo ministrice Puharjeve.</p>
               <p>Prvič, o tem bomo razpravljali in bomo mogoče takrat ocenjevali, vsak iz svojega
                  zornega kota, razloge za zamenjavo, v kolikor bo do tega prišlo. Predsednik Vlade
                  je pa meni napisal pismo, kjer je navajal svoje razloge, zakaj to zamenjavo
                  predlaga in tam ni omenil nepravilnosti, ki bi izhajale iz zapisnika SDK.
                  Formulacija, če jo interpretiram po spominu, je bila približno taka, da iz
                  zapisnika SDK sicer ne izhajajo malverzacije ali zlorabe, da pa ta zapisnik kaže
                  določeno stopnjo neurejenosti v ministrstvu. Ta pripomba bi se pa seveda nanašala
                  na vsa ministrstva in menim, da skoraj na vsako institucijo, ki jo je do sedaj
                  revidirala ali pa nadzorovala SDK. Mislim, da ta pripomba, vsaj po svoji teži, ne
                  stoji in menim, da ni korektno, da bi jo upoštevali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Marjan Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>No seveda, o razlogih za napovedano zamenjavo ministrice gospe Puharjeve smo bili
                  lahko tudi drugi obveščeni, predvsem preko medijev obveščanja. Vendar je moja
                  ocena, da če drži to, da za predsednika Vlade, nepravilnosti, ki izhajajo iz
                  zapisnika SDK, niso razlog za ustrezen poseg, potem seveda to meče dodatno čudno
                  luč na to, kaj si Vlada oziroma njen predsednik predstavljata kot urejeno,
                  dosledno in zakonito delovanje ministrstev, ki delujejo v okviru Vlade. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Franc Potočnik ima besedo.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovane gospe in gospodje! Žal bom moral že tretjič ponoviti stavek iz uvodnega
                  govora predsednika dr. Drnovška, in sicer naslednji: <q>"Kmetijstvo je sicer
                  preživelo dve leti zaporedne suše, vendar menimo, da so sprejeti ukrepi za odpravo
                  posledic suše skupaj z ukrepi tekoče gospodarske politike v kmetijstvu izboljšali
                  položaj kmetov"</q>.</p>
               <p>Rad bi s konkretnimi številkami to trditev ovrgel. Dejstvo je, da večina ljudi v
                  naši državi mogoče misli, da ta trditev drži, zato, ker jo dan na dan poslušajo od
                  predstavnikov Vlade in od nekaterih predstavnikov strank. In take izjave iz
                  najvišjih in najbolj odgovornih mest imajo potem velik vpliv na javno mnenje. To
                  javno mnenje pa vpliva na celoten odnos oziroma na odnos celotne družbe do
                  kmetijstva, ki že dolgo ni več samo sebi namen. Ob ekosocialnem, tržnem modelu
                  kmetovanja, ki smo ga sprejeli v našem Državnem zboru lansko leto z velikim
                  konsenzom, seveda kmetijstvo ne predeluje samo hrane zase in za ostale državljane,
                  pač pa opravlja še veliko drugih pomembnih funkcij za narod in za državo. Zato pa
                  mora država pomagati kmetom, da lahko vse to opravljajo. To je običaj v razviti
                  Evropi. Če ob tem večina ljudi misli pač, da je kmetom že tako dobro oziroma, da
                  jim gre še bolje, jasno, da potem to tudi vpliva na sestavljalce proračuna, ki
                  kmetijstvu namenjajo vedno manj denarja. Pa poglejmo, kako je to lansko leto
                  potekalo in kakšen vpliv ima to na letošnje leto.</p>
               <p>Proračun za kmetijstvo je lani znašal - bil je na začetku leta sprejet oziroma v
                  prvi polovici leta sprejet - 9,3 milijarde tolarjev. Ministrstvo za kmetijstvo je
                  porabilo 8,7 milijarde tolarjev, kar pomeni 94% od predvidenih sredstev za to
                  panogo. Hkrati se je dvignil celotni proračun iz izhodiščnih 292 milijard na 320
                  milijard oziroma na 110% v začetku predvidenih sredstev. To je prav gotovo imelo
                  posledice za začasno financiranje v letošnjem letu do sprejetja proračuna. Recimo,
                  za prve tri mesece 1994, je kmetijstvo dobilo 1,65 milijarde tolarjev ali 18%
                  lanskega proračuna. To je ena šestnajstina, namesto z zakonom predpisana ena
                  dvanajstina sredstev. Hkrati pa je skupna začasna poraba 84,2 milijarde ali 28%
                  lanskega proračuna. Torej kmetijstvo 18%, celoten proračun 28% prve tri
                  mesece.</p>
               <p>Recimo, konkretna posledica tega je, da se je v prvem trimesečju premija za mleko
                  v gorskem predelu in v drugih okoljih, kjer so težje pridelovalne razmere, znižala
                  z 8 na 5 tolarjev po litru. Hkrati so se tudi zaostrile zahteve pravilnika, tako
                  da je tudi že zaradi pravilnika cena mleka padla. To jasno da ne more podpreti
                  trditve, da so sedaj kmetje na boljšem.</p>
               <p>Za leto 1994 znaša proračun za kmetijstvo 10,6 milijarde, kar znaša 114% lanskega
                  proračuna; 114 je indeks za kmetijstvo. Celoten proračun pa znaša letos 403
                  oziroma sedaj 406, kar je okrog 140% lanskega proračuna.</p>
               <p>Poglejmo, kakšne so bile subvencije v kmetijstvu lansko leto. Proračun je
                  predvidel za subvencije od 9,3 milijarde za dejansko pospeševanje proizvodnje
                  hrane v stari terminologiji, 5,6 milijarde. Ostali del je šel za ministrstva, za
                  inšpekcijske službe in tako naprej. Rebalans proračuna - tega za subvencije v
                  kmetijstvu lansko leto - je znašal 5,2 milijarde. To se pravi, s 5,6 je šel na 5,2
                  v rebalansu, pa še to ni bilo porabljeno. Namreč, porabljenih je bilo samo 5
                  milijard tolarjev za direktne subvencije v kmetijstvu.</p>
               <p>Hkrati pa je Vlada povečala dajatve kmetu z indeksom 140. To se pravi, povečala je
                  izračunan katastrski dohodek, ki je osnova za plačilo dohodnine in je osnova za
                  plačilo zdravstvenega in invalidskega zavarovanja. Radi bi šli v Evropo in naj bi
                  prevzemali iz Evrope samo tisti del kmetijske politike, ki govori o zmanjšanju
                  intervencij na trgu s kmetijskimi in živilskimi pridelki. Te intervencije se na
                  evropskem trgu zmanjšujejo, vendar uporabljajo države druge mehanizme, ki
                  podpirajo obstojen razvoj kmetijstva.</p>
               <p>Navedel bom primer v zvezi s tem, ker so danes tudi drugi navajali primere.
                  Poročilo Ministrstva za prehrano, kmetijstvo in gozdarstvo Zvezne Republike
                  Nemčije za mesec marec pravi: <q>"Zaradi zmanjšanja intervencij na trgu z mesom bomo
                  v Nemčiji povečali direktne dajatve tistim, ki redijo govedo, in sicer do leta
                  1995 s sedanjih 93 mark letno po glavi pitanca na 215 mark."</q></p>
               <p>Mislim, da bi ob tem, ko odpiramo trg, ko zmanjšujemo zaščito našega kmetijstva,
                  da bi morali uporabljati tudi takšne mehanizme, da bi bili naši kmetje kljub bolj
                  svobodnemu trgu lahko konkurenčni evropskim kmetom, ki jih država podpira z
                  direktnimi dajatvami.</p>
               <p>Še ena trditev v tem stavku: uspešna sanacija suše. Ali veste, da se s tako
                  trditvijo res dela norca iz kmetov. Tisti, ki poznate, kaj se na tem področju
                  dogaja, mi boste to lahko potrdili. Vsaj za velik del tega programa sanacije
                  lanskoletne suše to velja. Ti ukrepi še niso izpeljani in kaj se dogaja. Iz
                  državnih rezerv pridejo v občinske rezerve sojine tropine, ki stanejo na odvzemnem
                  mestu 49 SIT/kg. Tukaj je 7 SIT regresa, torej, pridejo sojine tropine kot pomoč
                  po suši po 42 SIT. Po taki ceni jo dobiš na prostem trgu. Za 42 ali 43 SIT dobiš
                  sojine tropine na prostem trgu v <q>"infuzi"</q>, kot jo tudi tukaj v <q>"infuzi"</q> dobiš.</p>
               <p>Drugi primer je koruza. Koruza iz državnih rezerv pride do potrošnika ali do kmeta
                  po 30 SIT/kg. Odbijejo zopet 7 SIT, ostane 23 SIT. Na trgu je koruza v večjih
                  količinah od 22 do 24,5 ali 25 SIT. Ob tem je potrebno še povedati, da kmetje na
                  občini čakajo za to potrdilo po tri ali štiri ure. Zapravijo pol dneva, da dobijo
                  za tisoč kg koruze 7000 SIT. Ob tem bi lahko v trgovini kupili koruzno krmilno
                  moko po 23,5 SIT.</p>
               <p>To so dejstva, ne vem, če predsednik Vlade to ve. Nekdo v Vladi bi moral to
                  vedeti. Ne se iz kmetov delati norca. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali je replika gospod Pavlica, prosim.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa. Bom poskušal biti kratek. Verjamem, da vse te številke držijo, ker so
                  konkretno navedene. Vendar te številke imajo tudi na drugi strani druge številke.
                  Poglejte, hočem biti zelo kratek. Dejavnost, ki ustvarja manj kot 5% slovenskega
                  družbenega bruto produkta, ima v proračunu več sredstev, kot jih ima kompletno
                  gospodarstvo, približno enak nivo sredstev, kot jih ima znanost in tehnologija
                  itd. Je pač tako. To je drugi vidik teh podatkov.</p>
               <p>Druga zadeva. Zaradi visoke zaščitne politike slovenskega kmetijstva ne moremo
                  biti sprejeti v GATT.</p>
               <p>Tretja zadeva. Poleg sredstev, ki so opredeljena v proračunu za namene kmetijstva,
                  moramo vedeti, da slovenski delavci, ki imajo take plače - so bile danes že
                  elaborirane, kakšne so - plačujejo velika sredstva za pokojninsko, zdravstveno
                  zavarovanje, za družinske prejemke, štipendije itd. teh kmetov. Ti, lahko rečem,
                  sestradani slovenski delavci. Tako, da je mnogo resnic na vseh teh točkah.
                  Strinjam se, da marsikaj ni v redu, da so težave na podeželju, sam sem bil med
                  prazniki v svoji lastni vasi in moram reči, da sem doživel zelo različne
                  interpretacije. Nekateri kmetje so se smejali tej državi, da ne zna pobirati
                  davkov in da počne neumnosti.</p>
               <p>In ko tudi govorimo o nepravilnostih. Mislim, da moramo biti tukaj korektni, tudi
                  na tej točki, predvsem pričakujem to od Slovenske ljudske stranke. Mene s terena
                  mnogokrat opozarjajo, da so namenska nepovratna sredstva za pospeševanje
                  kmetijstva mnogokrat porabljena zelo slabo, ne v skladu s svojimi nameni itd. To
                  bi mogoče neka preiskovalna komisija lahko ugotovila in tudi nekatere krivce, tudi
                  med javnimi delavci za to ugotovila itd. Mislim, treba je vendar korektno gledati
                  na vse strani. Vem, da so problemi, da je denarja premalo, vendar, če denar
                  primerjamo z drugimi sektorji, so pa seveda tudi druge resnice. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Nisem nič užaljen gospod Pavlica, ker vem, da veliko ljudi misli tako kot vi.
                  Samo, bi pa pričakoval od vas, rekli ste, da verjamete da te trditve, ki sem jih
                  povedal, držijo. To sem prepisal iz Uradnega lista, iz Poročevalca itd. in iz vseh
                  proračunov. Vi ste rekli, recimo, da je visoka zaščita slovenskega kmetijstva
                  razlog, da nismo sprejeti v GATT. Pričakujem od vas, da vi poveste, kaj je to.
                  Namreč, s tem se ne strinjam. Kaj je to visoka zaščita? Primerjalno, en primer,
                  lahko bi jih več navajal, ne bi vas s tem obremenjeval, kako ta kmetijska politika
                  in koliko daje za subvencije. Recimo, avstrijski proračun pred dvema letoma je dal
                  9 milijard šilingov, to je skoraj milijarda tristo milijonov mark za pospeševanje
                  izvoza kmetijskih pridelkov. To je potrebno vse pregledati. Če mi lahko
                  primerjalno odgovorite, kje je ta visoka zaščita.</p>
               <p>Drugo, kar ste rekli, da se ustvarja 5% dohodka in da dobi toliko v proračunu. Če
                  ste me sedaj poslušali in če ste glasovali za strategijo razvoja slovenskega
                  kmetijstva, ste tudi prebrali, kaj je to. Ne bi še enkrat ponavljal, katere so te
                  funkcije. Saj vem, da se bo kmet sam preživel. Tudi s tremi kravami in nekaj litri
                  mleka, če gre samo za biološko preživetje. Nismo v tej fazi, da bi govorili o
                  biološkem preživetju. Imeti moramo kakovostnejše življenje in teh 5% ljudi se
                  ukvarja s panogo kmetijstva in gozdarstva. Poglejte, ti ljudje ohranjajo slovensko
                  pokrajino, kulturno. Teh 5% ljudi propade, ampak propade z njimi celotno
                  podeželje. To pa ni potem država. Tudi tisti, ki živite v mestih, se na takšno
                  zaraščeno - žal se marsikje stvari zaraščajo. Doma sem s Kozjanskega. Gospod
                  Podobnik je govoril o Goričkem, tudi sam sem bil tam in še kje drugje, ko se žal
                  veliko stvari zarašča in to je nepovratni proces. Tisti, ki kmetijo zapusti, ne
                  bo šel več nanjo. Se pa strinjam, da so tudi posamezne kmetije, ki živijo ne samo
                  nadpovprečno med kmeti, kar je normalno, ampak tudi nadpovprečno v primerjavi z
                  nekaterimi drugimi stanovi. Večina kmetov pa ni takšnih. Povprečje 3 ha
                  obdelovalne zemlje ne da dosti in s tem se ne da živeti dobro. Ko se pogovarjamo o
                  povprečju, moramo govoriti o povprečju. Tu se govori o tistih najboljših kmetih,
                  narediti konflikt med delavci in kmeti, pa ni interes Slovenske ljudske stranke,
                  ravno nasprotno.</p>
               <p>Ko se želi ta konflikt ustvariti, se postavi na eno stran najboljšega kmeta, ki
                  živi v ravnini, ima nadpovprečno kmetijo in jasno, da živi dosti solidno in se mu
                  nasproti postavi delavca s 25.000,00 tolarji plače. Če tako postaviš, lahko
                  narediš razdor med kmetom in delavcem. To ni namen, ker kmetje ne morejo brez
                  delavcev, tako kot delavci ne morejo brez kmetov. To sem dal sedaj v povprečje
                  5%.</p>
               <p>Glede teh dajatev pa bi rekel, da se to lahko gremo, da bo vsak sloj delal zase.
                  Torej, da bodo delale medicinske sestre za en sklad, zdravniki za drug sklad,
                  profesorji za tretji sklad itd. Če bi to tako šlo, samo iz socialnega vidika v
                  socialni državi to ni. Tako, da to ni najbolj pošteno mešati. Je pa prav, da se
                  vse te stvari objavijo s konkretnimi podatki in številkami tudi dokažejo. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen, imate vi tudi repliko?</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Rad bi repliciral gospodu Pavlici. Mislim, da bi mi potrebovali
                  zeleno poročilo vsako leto. Predlagam, da Državni zbor tudi sprejme tak sklep in
                  Vladi naloži, da pripravi vsako leto poročilo o stanju kmetijstva in podeželja,
                  tako kot urejene države to predvidevajo. Potem bi morda razpolagali z drugačnimi
                  podatki.</p>
               <p>Mi že dolgo opozarjamo na problem, ki ste ga gospod Pavlica ravno omenili, da
                  tisti z nizkimi plačami prispevajo tudi za štipendije in pokojnine kmetov. Naj
                  povem nekaj o tem. Kmečki otroci, praktično vsi z majhnih polkmetij in velikih
                  kmetij so izključeni iz sistema štipendiranja. To je bilo doseženo enostavno z
                  navodilom iz Ministrstva za delo, družino in socialno varstvo. Naj vam povem
                  primer Zgornje Savinjske doline. Morda velja v Sloveniji za eno bogatejših. Med
                  vsemi občinami je Mozirska v Sloveniji na zadnjem mestu po številu študentov. Pri
                  nas imajo v povprečju najbližjo srednjo šolo 40 ali 50 kilometrov daleč v Velenju
                  ali Celju. Že po osemletki je šolanje bistveno dražje kot kjerkoli drugod blizu
                  centrov itn. Večina prebivalcev v Zgornji Savinjski dolini je izključena iz
                  sistema štipendiranja, ker je delež kmetov velik in veliko delavcev je iz majhnih
                  kmetij. Tisti hektar ali dva sta dovolj, ko se katastrski dohodek pomnoži s
                  faktorjem 22 in tako ugotavlja dohodek družine povsem nerealno, da ne pride več v
                  poštev in ni štipendij.</p>
               <p>Drugo so pokojnine. Dobite si podatke iz Zavoda o pokojninskem zavarovanju, pa
                  boste lahko ugotovili, da se je v dveh letih število kmečkih zavarovancev
                  zmanjšalo s 50 na 20 tisoč. Preprosto teh dajatev več ne zmorejo. Je pa treba
                  upoštevati, zadnjič sem o tem govoril, da vsako spalno naselje uniči nekaj vasi v
                  Sloveniji ali jih razredči. 3000 naselij, polovica od 6000, je dejansko
                  demografsko ogroženih. Število prebivalcev upada in starostna struktura se nevarno
                  nagiba preko tiste meje in poseljenost postaja tako redka, da je kritična. Celo
                  solčavsko lučko področje je po švicarskih kriterijih, po njihovih dolgotrajnih
                  izkušnjah, odpisano in se bo do konca izselilo. Po njihovih izkušnjah tem krajem
                  ni več pomoči, da bi jih ohranili poseljene, kjer je že manj kot 10 ljudi na
                  kvadratni kilometer. Poseljenost v Sloveniji je okrog 100, torej je 10-krat
                  redkejša in bolj potrebujejo včasih sosede kot pa še kak dodatni tolar, če bi jih
                  hoteli tam obdržati. Tako gredo te stvari in to je treba videti. Ne vem, ali res
                  ne greste med ljudi in ne poznate situacije, kakšna je v Sloveniji, da lahko tukaj
                  razpravljamo na tak način.</p>
               <p>Primerjati, kot je rekel gospod Potočnik, tiste kmete, ki vam padejo v oči, ker so
                  dosegli produktivnost dobrega nemškega kmeta, še zdaleč ne njegovega dohodka,
                  ampak so socialno trdni. Ravnina bo ostala obdelana v Sloveniji, ne glede na to,
                  kakšno politiko bomo imeli, ampak primerjati tega s socialno ogroženim delavcem je
                  seveda krivično. Vi veste, da so v istih podjetjih desetkratne razlike v plačah in
                  pri kmetih so tudi desetkratne razlike marsikje. Ob tem so pa praktično vsi
                  diskriminirani skozi to politiko in to še kar naprej poslušamo, da delavci
                  plačujejo za kmečke pokojnine. Od kod pa so prišli ti delavci, ki so zdajle
                  aktivni in živijo v spalnih naseljih? Saj so sinovi teh starih kmetov in kmetic in
                  pokojninsko zavarovanje pri nas deluje na podlagi generacijskega sporazuma, da
                  aktivni plačujejo za tiste, ki več ne morejo. Če pa se je število aktivnih kmetov
                  zreduciralo, kar je seveda tudi normalen razvoj, ampak ponekod je šlo to predaleč,
                  zreduciralo do te mere, da smo nedavno tega pred, recimo, tremi desetletji imeli
                  še četrtino kmečkega prebivalstva, zdaj imamo pa 5%, potem je razumljivo, da
                  aktivni v kmetijstvu ne morejo plačevati za vse upokojene, ker so njihovi sinovi,
                  otroci v drugih poklicih. To je zadeva, ki bi jo končno morali že razčistiti in
                  nehati na tak način obravnavati v tem Državnem zboru, če hočemo tej deželi dobro.
                  Če je samo še 20 tisoč zavarovanih kmetov in kot je lansko leto ugotovil eden
                  naših sodelavcev iz Prekmurja iz statističnih podatkov, da se je v letu 1993
                  rodilo manj kot 500, natančno se ne spomnim podatka, ampak zdi se mi, da navaja
                  celo podatek manj kot 300 otrok v čistih kmečkih družinah, potem najbrž veste,
                  kakšna je perspektiva tega podeželja. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Prosil bi, da to razpravo prekinemo. Ne bom dal besede
                  za replike. Govorimo o predlogu proračuna v celoti, mislim pa, da se oddaljujemo.
                  Že prej sem poudaril, da imamo tukaj tudi predstavnike Vlade, ki poslušajo stvari,
                  ki se ne navezujejo direktno na predlog proračuna. Govorim tudi o ekspozejih
                  predsednika in drugih stvari. Do sedaj sem vse to dopuščal, bi pa prosil vse, ki
                  želite replicirati, replicirajte kratko in jedrnato in da se držimo predloga
                  proračuna v celoti. Ni besed o drugem. Najprej gospod Pavlica - Ali vztrajate pri
                  svoji repliki? <stage>(Miloš Pavlica: Ne.)</stage></p>
               <p>Gospod Protner. Imamo pa še dosti prijavljenih in bomo to splošno razpravo
                  dopoldne končali.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Gospod predsedujoči! Z največjim spoštovanjem bom upošteval vašo sugestijo, vendar
                  ugotavljam, da nekaj replik, ki so bile tu izrečene, vendarle niso samo replike,
                  ampak so bile kar del zelo vsebinske razprave. Ker se bom poskušal držati tega,
                  kar ste pač navedli, bom začel s tem, da bom kar ostal pri tem, kar je bilo
                  izrečeno o izvajanju predsednika Vlade o področju kmetijstva. Rekel bi samo
                  naslednje. To gotovo niso bila osebna stališča predsednika. To so bila vendarle
                  vladna stališča. Se pravi, takšna stališča nastajajo tudi s sodelovanjem vladnih
                  resorjev. Vendar bi sam dopolnil njegovo izvajanje v tistem, ko pravi, da bomo
                  poskušali s pogajanji za vstop v GATT in vključitvijo v Evropsko skupnost
                  zagotoviti našemu kmetijstvu ustrezne možnosti za preživetje in razvoj. Tekst bi
                  se moral glasiti - <q>"bomo zagotovili"</q>. To je temelj pogajanj in mislim, da mimo
                  tega pač ne moremo iti.</p>
               <p>Drugo bi rekel naslednje: Državnemu zboru, niti Odboru za kmetijstvo in gozdarstvo
                  Državnega zbora ni bil predložen program izvajanja kmetijske politike oziroma
                  triletni operativni načrti izvajanja kmetijske politike. Tega nismo videli. Za to
                  obstajajo sklepi Državnega zbora, celo terminsko vezani; tri mesece po sprejetju
                  strategije bi ta dva dokumenta morala priromati v Državni zbor.</p>
               <p>Tudi, gospod Zagožen, sklep o zelenem poročilu je bil sprejet takrat, ko je bila
                  sprejeta strategija. To se pravi, ni ga treba ponovno sprejemati. Treba je
                  pogledati sklepe, ki jih je ta Državni zbor sprejel. Lahko le ugotavljam, da ta
                  dva dokumenta - mislim operacionalizacija - strategije kmetijske in triletni
                  operativni načrt, da ta dva dokumenta ne obstajata. Na drugi strani smo pa
                  napisali že v uvodu, da je strategija dolgoročni projekt. Lahko rečem tudi, težak
                  projekt. Vprašam se lahko o tem, da sedaj v celem letu po sprejetju strategije
                  nismo dobili tistih dokumentov, ki bi pravzaprav zagotavljali izvajanje, ali ni to
                  pretežak dokument, pretežak projekt. Za koga? Za Vlado, za ministrstvo, za koga
                  pretežak? Če je, opredelimo to. Mogoče bo potrebna pomoč tudi Državnega zbora, ki
                  je strategijo sprejel.</p>
               <p>Mogoče je ne samo pretežak projekt, mogoče tudi ni interesa, da tak projekt doživi
                  operacionalizacijo. Pričakujem, da, ko bomo govorili vendarle o teh projektih - če
                  ne drugače, jih bomo poskušali inicirati, da bomo poskušali odgovoriti na ti
                  vprašanji.</p>
               <p>Uvod v strategijo je sestavni del strategije. V tem uvodu smo napisali. Pravim, da
                  smo napisali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Protner, jaz bi vas prosil, da to repliko skrajšate.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Saj bom končal. Je pa vezano na marsikaj, kar je bilo tukaj povedano.</p>
               <p>V uvod, ki je sestavni del strategije, smo zapisali zato, ker leta 1992 v
                  septembru, kot nosi ta dokument datum, ko je šel prvič v javnost, smo zapisali, da
                  je strategija temelj bodoče kmetijske politike, da se zavedamo, da je to začetek
                  težavne in dolgotrajne poti. Vendar, vsa ta razprava, ki jo imamo sedaj tukaj, pa
                  prihaja s strani gospoda Pavlice, ali pa replike, ki prihajajo s strani nekaterih
                  predstavnikov Ljudske stranke, kaže na to, da dokument, ki smo ga v Državnem
                  zboru sprejeli, ni doživel ustrezne operacionalizacije, kar je bila izključna
                  zahteva tega Državnega zbora.</p>
               <p>In sedaj zaključujem, ker me opozarja gospod predsedujoči, zaključujem s to svojo
                  mislijo: Zato je predložitev kmetijskega dela proračuna slaba. Trdim naprej. Vsaka
                  bi bila slaba brez opredeljene operacionalizacije strategije, ki jo je predvidel
                  in za katero je zadolžil Vlado Državni zbor. Ko bomo obravnavali amandmaje, sklepe
                  k kmetijskemu delu proračuna, se želim še oglasiti in to svoje, kar sem sedaj
                  povedal, podkrepiti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Vida Čadonič-Špelič.</p>
            </sp>
            <sp who="SDZ1:ČadoničŠpeličVida">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Spoštovani podpredsednik, spoštovane kolegice in kolegi! Bom res
                  skušala biti kratka, ker že vidim, da imate malo potrpljenja.</p>
               <p>Ko sva se včeraj z državnim sekretarjem gospodom Dvornikom peljala domov v Novo
                  mesto, sva pobrala štoparja in seveda, bil je študent. Ne bi bila Vida, če ga ne
                  bi vprašala, ali ima štipendijo, ali stanuje v študentskem domu in kako se
                  prehranjuje. Povedal je, da ima štipendijo in s ponosom je povedal, da ima Cojzovo
                  štipendijo. Za republiško pač imajo starši previsok cenzus. Povedal je, da ima
                  srečo, da stanuje v študentskem domu in povedal je tudi, da se hrani na študentske
                  bone. To, zadnje, citiram njegove besede, je edino dobro, kar je ta država
                  naredila za mlade. Mislim, da je ta država naredila za mlade, posebno za študente,
                  veliko dobrega. Iz tega mesta bi rada opozorila samo ne nekaj dejstev. Za
                  štipendije je v letošnjem proračunu dovolj denarja samo do konca tega šolskega
                  leta. To me skrbi. Ker študentje in dijaki nimajo zakona, ki bi predpisoval
                  njihovo varstvo, je morda ta država pozabila nanje. Kaj bo z najinim popotnikom, z
                  včerajšnjim, in s tisoč njegovih kolegic in kolegov, ko bodo končali študij, ko
                  bodo diplomirali? Ali bodo dobili zaposlitev? Kaj bodo z njimi, ko si bodo hoteli
                  ustvariti družino, ko si bodo hoteli poiskati stanovanje? Že na začetku svoje
                  kariere bodo postali socialni problemi, tega si verjetno ne želi nihče.</p>
               <p>Sprašujem, ob vsem spoštovanju do upokojencev. Sprašujem sebe, Vlado in Državni
                  zbor. So res upokojenci najbolj ogrožena populacija v današnji državi? Upam, da
                  ne. Trdim, da so mladi, naj si bo dijaki, študentje, delavci ali mladi kmetje ter
                  njihove družine trenutno najbolj potrebni skrbi te države. Trdim tudi, da je v
                  teh ljudeh veliko optimizma. O njem smo že danes govorili. Upam, da boste, drage
                  kolegice in kolegi, podprli tiste amandmaje proračuna, ki na nek način le
                  poizkušajo dvigniti življenjski standard te populacije, o kateri sem govorila.</p>
               <p>Še eno misel za konec. Ne glede na to, da smo letos v letu družine, se je verjetno
                  Ministrstvu za delo, družino in socialo nekaj zapisalo oziroma jim je ponagajal
                  tiskarski škrat. V njihovih postavkah ne najdem besede družina. Ker zelo cenim
                  delo tega ministrstva, poznam strokovnjake, ki delajo tam, poznam, s kakšnimi
                  napori so sestavljali letošnji proračun, zato sem prepričana, da bodo naslednje
                  leto tiskarskega škrata pravočasno odkrili. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Alojzu Metelku.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani podpredsednik, spoštovani zbor! Moj namen je diskutirati v zvezi s
                  proračunom in o zakonu o izvajanju proračuna.</p>
               <p>Žal mi je, da ni bil sprejet amandma gospoda Podobnika na 50. člen tega zakona,
                  ker bi v resorju sredstev za izravnavo občinam dodelil določena sredstva. Mislim
                  tukaj zato, ker bom v zvezi s tem omenil problem, ki se pojavlja pri izvajanju
                  oziroma uresničevanju zakona o izvrševanju kazenskih sankcij. Čeprav zveni tako
                  učeno ta zakon, je iz leta 1978, nanaša se na nepravične kazenske sodbe in sedaj,
                  ko je treba vračati, je to padlo na občine. Primer občine, ki je imela pred enim
                  mesecem zaradi 50 milijonov, kar pomeni 15% proračuna za leto 1994, blokiran en
                  mesec žiro račun in v tem času je prišlo tudi 2 milijona sredstev za odpravo
                  posledic po suši, za pomoč, nabavo volumenozne krme in tudi ta sredstva so bila
                  odvzeta in dana upravičencem.</p>
               <p>Že meseca februarja oziroma januarja sem v zvezi s to problematiko naslovil na
                  Vlado oziroma na Ministrstvo za pravosodje poslansko vprašanje in dal pobudo za
                  spremembo tega zakona oziroma njegovega 145. člena. Ministrstvo za pravosodje je
                  obljubilo in pripravilo spremembo tega zakona s tem, da bi naj prišla ta sprememba
                  v mesecu maju. Minister za pravosodje gospod Kozinc mi je obrazložil, da ne bo
                  tega zakona na tem zasedanju, ker njihova vladna služba za zakonodajo govori, da
                  je ta zakon, ki so ga pripravili, protiustaven in da ne bo sprejet. Kaj to pomeni?
                  Hkrati je omenil, da je teh sredstev za reševanje te problematike milijarda 200
                  milijonov mark ali 100 milijard tolarjev in je sam rekel, da ne ve, kako bomo to
                  stvar rešili.</p>
               <p>Obrnil sem se na Ministrstvo za finance, zato to govorim, ker včeraj pri Odboru za
                  finance, ko sem hotel za opravičilo podpore Podobnikovega amandmaja, mi je
                  predsedujoči dal samo dve minute časa, češ, mi moramo iti nazaj, ura je 17.45 in
                  me sploh niso hoteli poslušati. Bili so predstavniki z gospodom Gasparijem,
                  katerega sem potem vprašal, kako mislite to stvar reševati, mi je zopet skomignil
                  z rameni in odgovoril, ne vem. To je bil odgovor. Danes so vsi predstavniki tega
                  ministrstva tukaj in ker je to v zvezi z izvajanjem oziroma z letošnjim proračunom
                  - ima to izredno povezavo.</p>
               <p>Moram tudi to reči, da so menda štiri občine tudi na tem, da bo jutri prišlo do
                  podobnih problemov, kakor so v občini, iz katere prihajam, da naša občina ni
                  sprejela proračuna, da so ogroženi vitalni interesi občanov in mislim, da je tudi,
                  če bi citirali ustavo, je po ustavi občina tista, ki mora v prvi vrsti zagotoviti
                  tudi izvajanje interesov svojih občanov na tem področju in da je najmanj toliko
                  ustavno kakor izvajanje tega zakona o izvrševanju kazenskih sankcij.</p>
               <p>Prav bi bilo, da bi v okviru tega proračuna našli za te probleme, za te primere
                  rešitev v okviru tega proračuna in v letošnjem letu to stvar rešili. Ne pa, da se
                  pravi, da ste to pač vi porabili. Če se ne ve, kam je to šlo. To je bil primer
                  premoženja nekega advokata - moram biti kritičen - pred vojno, ki je ljudem
                  zaplenil kmetije, ker niso mogli plačati, sedaj pa so njegovi dediči po tolikih
                  letih upravičeni po zakonu za vračanje premoženja, ampak na račun teh občanov.
                  Mislim, da je potrebno in da mora Vlada, da morata ti ministrstvi pripraviti v
                  okviru tega proračuna začasne rešitve, med letom pa tudi rešitve za te
                  probleme.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Metelku. Ne vidim več nobenega razpravljalca. Še želi kdo
                  razpravljati? Gospa Danica Simšič. Ker ni več pisnih razprav, so razprave omejene
                  na pet minut.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala, saj upam, da ne bom daljša. Spoštovane kolegice in kolegi! Pravzaprav sploh
                  nisem hotela razpravljati, pa me je vendarle k besedi spodbudila kolegica Vida.
                  Postavila je nekaj vprašanj, med drugimi tudi tisto, ali so dejansko najbolj
                  ogroženi v tej družbi upokojenci. Glede na to, da vprašanja ni natančno postavila,
                  ne vem, v kakšnem smislu ogroženi. Če sem jo iz konteksta prav razumela, verjetno
                  misli finančno, ne zdravstveno ali življenjsko ali pa kakorkoli drugače.</p>
               <p>Glede na to, da izhaja iz vladne koalicije, iz vrst stranke, ki je ena ključnih v
                  vladni koaliciji, bi rada spomnila, da je pravzaprav umetnost vladanja v tem, da
                  se zagotavlja ravnotežje. In sicer, da se zagotavlja nenehno ravnotežje vsem
                  segmentom v družbi, ne pa da neko leto, nek mesec ali nek dan postavljamo nekoga
                  na nek nivo pa drugega tiščimo pod vodo in obratno. Mislim, da je modrost
                  uravnoteženja ravno v tem, da poskušamo enakopravno zastopati interese posameznih
                  struktur v družbi. Upokojenci so toliko in toliko let delali. Za to dobijo tako in
                  tako pokojnino. Glede na to, da nimajo več tiste osnovne energije, tistega zagona,
                  tistega delovnega potenciala, je treba, da tudi družba dostojno poskrbi zanje, če
                  si sami s svojim delom niso bili sposobni zagotoviti dostojno preživetje. To je na
                  eni strani.</p>
               <p>Po drugi strani pa je potrebno mladim zagotoviti in možnost šolanja in možnost
                  zaposlovanja. Nekaj je ta parlament že storil za možnost šolanja, pa naj spomnim
                  samo na šolski tolar, ki smo ga sprejemali v tem parlamentu s konsenzom. V
                  nadaljevanju je in v parlamentu in amandma Vlade povečal delež za prehrano
                  študentov za 150 milijonov tolarjev. Na te stvari ne smemo pozabiti.</p>
               <p>Ko sem prej govorila o modrosti in umetnosti vladanja, moram reči, da samo tržni
                  pristop, samo liberalni pristop ni dober, ker je popolnoma uničil nekatere
                  kategorije. Samo čisto socialni pristop pa spet ni dober, ker ugonobi v družbi
                  tisto, kar je pogonskega in kar je elementarnega. Zato je potrebna ta
                  kombinacija.</p>
               <p>Kolega Peršak je že pokazal, da je v proračunu beseda družina in to ne samo
                  enkrat, tudi glede na mednarodno leto družine. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina. Ali je replika? Prosim, gospa Špelič. Prosim, da
                  govorimo o predlogu proračuna in da sodelujemo.</p>
            </sp>
            <sp who="SDZ1:ČadoničŠpeličVida">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Spoštovani kolegici Danici Simšič bi rada povedala, da se z njeno
                  razpravo strinjam. Moj kontekst razprave je bil takle, v enem stavku. Upokojenci
                  so imeli to srečo, da so lahko delali. Bojim se, da populacija, o kateri sem jaz
                  govorila, nima ali pa ne bo imela te sreče, da bi sploh lahko delala in s svojimi
                  rokami zaslužila kruh. Upam, da se to v tej državi ne bo zgodilo. Glede
                  upokojencev in njihovega statusa, kar je povedala Danica Simšič, se strinjam. Za
                  vse te ljudi, za vse te generacije mora ta država poskrbeti. Upam, da bo tudi
                  resnično poskrbela. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, predsedujoči. Je še dve minuti časa do kosila in vam jih bom jaz vzel,
                  ker se drug ni prijavil.</p>
               <p>O letošnjem proračunu je bilo govora, da je to uspeh, ker je proračun uravnotežen.
                  Mislim, da dejansko je, čeprav se ne morem strinjati, da je to ne vem kakšen
                  uspeh. To je zelo nizko uravnotežen proračun. Neka nizka egalitarnost, premajhna
                  ambicioznost. Gospod predsednik Vlade je v svojem poročilu napisal, da je leto
                  1993 končano z 1% stopnjo rasti družbenega proizvoda. Danes je bilo že rečeno, da
                  smo krščanski demokrati predlagali, da bi šli na osnovo vsaj 2%, če ne 3%. Nek
                  kompromis med 1 in 3% je 2%. Na osnovi tega bi zgradili ambicioznejši proračun.
                  Kje ni ambiciozen? Ambiciozen, kot je bilo že danes slišati, ni v demografskih
                  vprašanjih, v podjetništvu. O drobnem podjetništvu ni bilo govora. Ali bomo s tem
                  lahko odprli kaj delovnih mest ali ne? Mislim, da ne, s tako mizernim denarjem, s
                  katerim razpolagamo. V občinah pa tudi ne vem, kako bomo to uredili. O tem smo
                  govorili in mislim, da ni posluha. Ko je gospod Lenič govoril o
                  liberalno-konzervativnem, je bilo tukaj prerekanje o socialnem mešanju, gre
                  predvsem v smer liberalno, to pa ni dobro. Rečeno je že bilo, ko bodo vsi
                  pobegnili iz periferije, iz okolice v centre, bodo nastali v centrih veliki
                  problemi, ki jih ne bomo imeli s čim rešiti. Kupovati hrano ne bomo mogli zunaj,
                  ker jo sami ne bomo več pridelovali.</p>
               <p>Ceste, res je, da je sociala velik problem v družbi. Danes smo v evforiji
                  izgradnje avtocest, nekdo je rekel, ti si proti avtocestam. Nisem proti
                  avtocestam. Pred leti sem rekel, ko je bila debata o tem, tisto kar je najnujnejše
                  zlo, moramo narediti. Slovenski avtocestni križ ali H moramo narediti, ker to je
                  hrbtenica slovenskega družbenega življenja, predvsem gospodarskega življenja.</p>
               <p>Letos mislim, da smo pozabili na ceste. Proračun zagotavlja 84,3% investicijski
                  del vzdrževanja magistralnih in regionalnih cest in dobili smo poročilo - že sem
                  tukaj povedal, mogoče vas utruja, ampak moramo ponavljati, da se prime - da vsako
                  leto propade in tudi letošnje leto, ko smo začeli pospešeno graditi avtoceste,
                  propade 200 km več, dodatnih 200 km magistralnih in regionalnih cest, da ne
                  govorimo, ob taki mizerni izravnavi ali pa financiranjem občin, kaj je na tistih
                  lokalnih cestah. Nekatere od teh bodo v kratkem prišle tudi v državno
                  pristojnost.</p>
               <p>Govor je bil o javni porabi. Mogoče bi kdo rad izrabil priložnost in repliciral
                  gospodu Leniču, ko je rekel, da je javno porabo težko znižati. S tem se dejansko
                  strinjam. Imeli smo pa priložnost, tudi povedali smo, primer delniškega proračuna,
                  kjer so vse postavke porabnikov proračuna, do zadnje brisače, lep primer je v
                  proračunu ali v financiranju Ministrstva za obrambo, da je kar dober posnetek
                  tega. Na tak način mislim, da bi morali biti vsi odhodki proračuna fiksirani za
                  naslednje leto in jasni. Ne pa v majhne vrečke dati vse, potem se pa tam malo
                  trese in notri zajema, potem pa pride do prerekanja, ali je eno ministrstvo preveč
                  porabilo, ali je skozi okno z lopato metalo, kot pravijo, ali drugo ministrstvo ni
                  vsega porabilo in tako naprej.</p>
               <p>Se pravi, ta zadeva bi morala biti jasna in mislim, da bi moral ta parlament
                  sprejeti sklep, da Vlada pripravi tak način proračuna, da bo transparenten, kot se
                  reče, da se bo vedelo, za kaj kakšen dinar, do zadnjega dinarja gre. To moramo
                  davkoplačevalcem, ali so bogati ali so revni, omogočiti, da vedo,</p>
               <p>kam je šel njihov denar. Za boljše delo bi pa rekel, ko je gospod Lenič omenil,
                  naj mi ne zameri, da citiram, da je v Domžalah marsikaj dobrega. Res je, tudi sam
                  sem slišal, nisem bil sam tam, ampak sem imel priložnost. Mislim, da bi si
                  Ministrstvo za finance moralo vzeti za vzor inovativnost, ki jo domžalsko
                  gospodarstvo ima, da se tam nauči - ne zameri minister, saj vem da veliko znaš -
                  ampak inovativnost glede širjenja tistih, ki prispevajo v vrečko, v proračun. Še
                  vedno trdim, čeprav je bilo z Ministrstva za finance rečeno, da je to težko in
                  nepopularno, da bi mi samo davke odpirali. Sem proti temu, da se višajo davki.
                  Ampak sem zato, da se<gap n="..."/> <stage>(Podpredsednik Vladimir Topler: Gospod Geržina 5
                     minut je preteklo.)</stage></p>
               <p>Bom končal, sem pa zato, ker to je resna zadeva, da ji lahko minister prisluhne,
                  da se razširi krog davkoplačevalcev in da se davki celo zmanjšajo. In mislim, da
                  si lahko ogleda inovativnost, kot še enkrat rečem, v domžalski občini.</p>
               <p>Ker sem bil pa tukaj glede tega, da ta proračun ni inovativen oziroma je premalo
                  pogumen glede cest, bom dal predlog, čeprav pravijo, da ne morem dati dodatnega
                  sklepa. Mislim, da ga je moč dati k predlogu zakona o proračunu za letošnje leto,
                  in sicer predlagam, da sprejmemo sklep: <q>"Vlada naj pozitivne razlike na strani
                  predvidenih prihodkov proračuna porabi za investicijsko vzdrževanje magistralnih
                  in regionalnih cest do realne višine sredstev, namenjenih za ta namen v proračunu
                  v letu 1993"</q>. Ne zahtevam več, ampak samo toliko, kot je bilo lansko leto. Če se
                  utapljamo, kot sem rekel, pa naj stojimo na prstih, pa naj še lahko dihamo. Toliko
                  bi bilo, hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Geržini. Splošno razpravo zaključujem. Sejo nadaljujemo ob 16.
                  uri, nadaljujemo pa s tretjo obravnavo zakona o izvrševanju proračuna za leto
                  1994.</p>
            </sp>
            <stage type="time">(Seja je bila prekinjena ob 14.07 uri in se je nadaljevala ob 16.15
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Nadaljujemo popoldansko zasedanje.</p>
               <p>Za popoldanski del zasedanja se je opravičil gospod Maks Lavrinc.</p>
               <p>Prosim, da najprej ugotovimo prisotnost v dvorani!</p>
               <p>Ugotavljamo prisotnost v dvorani!</p>
               <p>Prosim, ugotovimo prisotnost v dvorani!</p>
               <p>Ugotavljam, da je navzočih <stage>(57 poslancev.)</stage></p>
               <p>Zbor je sklepčen in lahko nadaljuje delo.</p>
               <p>Prehajamo na <title>TRETJO OBRAVNAVO PREDLOGA ZAKONA O IZVRŠEVANJU PRORAČUNA
                     REPUBLIKE SLOVENIJE ZA LETO 1994</title>.</p>
               <p>Na klop ste prejeli čistopis zakona, ki smo ga sprejeli v drugi obravnavi, prav
                  tako pa ste prejeli tudi amandmaje Vlade in dva amandmaja poslanske skupine
                  Slovenske ljudske stranke.</p>
               <p>Želi še kdo vložiti amandma? <stage>(Ne.)</stage> Zato prehajamo na odločanje o
                  posameznih amandmajih po vrstnem redu, kot smo jih prejeli.</p>
               <p>Najprej prosim, če odprete amandmaje, ki nam jih je poslala v obravnavo in sprejem
                  Vlada.</p>
               <p>Imamo najprej amandma k 1. členu. Besedilo se spremeni, tako da se glasi: "S tem
                  zakonom se ureja način izvrševanja proračuna Republike Slovenije za leto 1994
                     <stage>(v nadaljnjem besedilu proračun)</stage>, upravljanje s prihodki in
                  odhodki proračuna Republike Slovenije ter državnim premoženjem in dolgovi."</p>
               <p>Želi kdo o amandmaju besedo? <stage>(Ne.)</stage> Dajem amandma na glasovanje.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>V razpravo dajem amandma k 5. členu. Doda se nov prvi odstavek, ki se glasi:
                  "Sredstva proračuna se zagotavljajo uporabnikom proračuna, ki so v posebnem delu
                  proračuna določeni kot nosilci postavk <stage>(v nadaljnjem besedilu:
                     uporabniki)</stage>."</p>
               <p>Prosim, gospod Anton Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Vlada predlaga, da se v bistvu vrne tekst, ki je
                  bil v besedilu prej in smo ga včeraj na moj predlog črtali.</p>
               <p>Predlaga ga z argumentom, češ, da mora pač biti povedano, da so v posebnem delu
                  proračuna posebej precizirani uporabniki proračuna kot nosilci postavk, češ, da to
                  v zakonu o financiranju javne porabe ni jasno povedano. Seveda, to moram reči, da
                  ni tema, zaradi katere bi bilo potrebno izgubljati živce.</p>
               <p>Sicer še vedno mislim, da, če bo sprejet ta amandma, bo to v bistvu tavtologija.
                  Delno tudi zaradi tega, ker brez zakona o financiranju javne porabe kljub temu ne
                  bo šlo, kajti ta zakon, ki ga danes obravnavamo, nikjer ne govori, kaj je to
                  posebni del proračuna. O tem govori zadnji odstavek 16. člena zakona o
                  financiranju javne porabe, ki pa pove, da so v posebnem delu proračuna - in pove
                  kaj je to - navedeni porabniki, kot v bistvu tisti, na katere se nanašajo
                  postavke.</p>
               <p>Moj amandma je bil namenjen predvsem temu, da se ne bi iz zakona v zakon
                  ponavljale več ali manj iste stvari, kajti, če vzamete v kontekst potem še 18.,
                  19. in 20. člen zakona o financiranju javne porabe, je več ali manj vse jasno.</p>
               <p>Res pa je, kot rečeno, da zaradi tega ne bo nihče utrpel velike škode, če bo to
                  pisalo v tem zakonu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Lepa hvala pa dober dan. Tudi jaz podpiram to, kar je rekel gospod Peršak in če je
                  Državni zbor črtal ta odstavek včeraj iz besedila, potem ne vem, kako lahko Vlada
                  to, na tak, zelo nonšalanten način vrne nazaj in upa, da danes bodo pa morda
                  poslanci zaspani, neumni in nezbrani ali kaj podobnega in na ta način potrdili
                  tisto, kar so včeraj zavrnili.</p>
               <p>Mislim, da je to tudi klofuta Državnemu zboru s strani Vlade, ki je jaz pač ne
                  sprejemam in bom glasoval proti temu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima Andrej Engelman, svetovalec Vlade v Ministrstvu za
                  finance.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Vlada je navedla, zakaj je predlagala ta amandma. Ne zaradi zaspanosti ali česar
                  koli drugega.</p>
               <p>Predlagamo, da 5. člen ostane zaradi večje jasnosti, ker tudi s tem ne
                  predvidevamo, da bi ukinili zakon o financiranju javne porabe, ampak štejemo 5.
                  člen kot dodelavo, nadgradnjo sistemskega zakona o financiranju javne porabe.</p>
               <p>Zaradi tega bi Vlada želela, da to ostane zaradi večje jasnosti. Samo zaradi tega,
                  kot nadgradnja zakona o financiranju javne porabe in iz tega razloga je potem tudi
                  predlagala ta člen, da se vrne. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim več nikogar in dajem amandma Vlade k 5. členu na glasovanje.
                  Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je amandma k 5. členu sprejet.</p>
               <p>Prehajamo na razpravo k 11. členu. Vlada predlaga: Besedilo se spremeni, tako da
                  se glasi: <q>"Uporabniki smejo prevzemati obveznosti, ki bodo zahtevale odhodek
                  proračuna, če so za izpolnitev takšnih obveznosti na razpolago sredstva, namensko
                  izkazana v posebnem delu proračuna in če je plačevanje obveznosti usklajeno z
                  mesečnim načrtom za izvrševanje proračuna"</q>. Želi kdo besedo? Prosim, gospod Tone
                  Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Gre ponovno za isto. Včeraj smo sprejeli dikcijo s tako ali drugačno
                  utemeljitvijo, danes Vlada predlaga, da se vrne tekst, ki ga je ona predlagala.
                  Zakaj sem jaz predlagal drugačno dikcijo? Predlagal sem prepovedno dikcijo, kajti
                  to kar piše in kar predlaga Vlada, pa tudi se zaradi tega ne bo svet podrl in se
                  ne bo nič hudega zgodilo, je samo po sebi razumljivo. Če spoštujemo zakonitost, je
                  razumljivo, da tisti, ki je uporabnik proračuna, sme uporabljati proračunska
                  sredstva samo za namen, za katerega so določena in kakor so določena. Če že kaj o
                  tem piše, se je meni zdelo smiselno posebej poudariti, da se mimo tega pa ne sme,
                  da ne sme biti izjem. Medtem ko to, kar je prej predlagala Vlada in kar zdaj
                  predlaga, je pa logično. Če proračun sprejemamo in če ga sprejemamo po uporabnikih
                  in če ga sprejemamo, kot piše tudi v prej sprejeti dikciji namenske postavke,
                  namensko določene postavke. Ampak to so bolj ali manj lepotne zadeve. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Ne bom kaj zelo na široko pojasnjeval, ker je gospod Peršak že povedal, vendar je
                  res to, da če to sprejmemo, se verjetno ne bo nič podrlo. Ampak, nič se ne bo
                  podrlo tudi, če bo ta zadeva kompletno sprejeta. Nič se pa ne bi podrlo, če bi ta
                  Vlada ne bila več na teh mestih, kjer je. Mislim pa, da tukaj še enkrat ponavljam
                  tisto, kar sem že rekel: parlament je včeraj z argumentirano razpravo sprejel
                  nekaj drugega. Danes hočemo pa navkljub včerajšnjim argumentom na hitro sprejeti
                  ponovni popravek na staro stanje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi kdo besedo? Ne vidim nikogar in dajem amandma na glasovanje.
                  Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je amandma k 11. členu sprejet.</p>
               <p>Smo pri amandmaju k 40. členu, ki ga predlaga Vlada: v prvem odstavku se za
                  besedami <q>"Državni zbor"</q> črtajo besede <q>"in njegove službe"</q>. Amandma je redakcijske
                  narave. Ne vidim nikogar in dajem amandma k 40. členu na glasovanje. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Imamo amandma k 50. členu: Črtajo se tretji, četrti in peti odstavek. Predlagatelj
                  je prav tako Vlada.</p>
               <p>Želi kdo besedo? Gospod Moge, prosim.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! V Uradnem listu številka 22
                  z dne 30.4.1993 je v zakonu 40. člen, jaz tega včeraj nisem citiral, zato danes
                  lahko povem: <q>"Pri ugotavljanju proračunske porabe občin za naloge na področju
                  družbenih dejavnosti in gospodarske infrastrukture ter za druge odhodke na
                  področju javne porabe se uporabljajo merila, ki jih določajo pristojna ministrstva
                  v sodelovanju z upravnimi organi občin. Pristojna ministrstva določijo merila iz
                  prejšnjega odstavka v 30 dneh po sprejetju proračuna."</q></p>
               <p>Potem je treba povedati, kot drugič, da je komisija Vlade Republike Slovenije za
                  javno porabo tole preučevala in se je s tako porazdelitvijo sredstev strinjala.
                  Tretjič, da so se predsedniki izvršnih svetov občin v Sloveniji dne 18.11.1993 tudi strinjali s tem. Četrtič, da je Vlada na svoji 57. seji 25.11.1993, to tudi
                  potrdila. Govorili pa smo sedaj o bontonu do parlamenta. Namreč, če ljudje, ki so
                  bili odgovorni za izvedbo zakona in teh sklepov, nimajo bontona, bi morali vsaj
                  zaradi dolžnosti temu Državnemu zboru povedati, zakaj tega niso naredili, ker gre
                  za ogromna sredstva. Letos gre za 17 milijard tolarjev. Počasi bomo morali priti
                  tudi do tega, da bo potrebno tudi kakšen Avgijev hlev včasih počistiti. Zato bom
                  glasoval proti temu amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Engelman, prosim.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Vlada je obrazložila, zakaj je vložila ta amandma. Tega ne bi ponavljal. Opozoril
                  pa bi rad na nekaj drugega.</p>
               <p>Včeraj je bil poleg tega amandmaja vložen še amandma gospoda Podobnika in Odbor za
                  finance je oba amandmaja zavrnil. Predlagal pa je sklep, ki je bil z odobravanjem
                  sprejet z vseh strani, tudi s predlagateljeve. Vlada tistega sklepa ne bo mogla
                  podpreti oziroma ga ne bo mogla izvršiti, če ta amandma Vlade ne bo sprejet. To
                  pomeni, da ne bomo dali novega izračuna dovoljene porabe občinam do konca meseca
                  maja, ampak bo to stalo dva do tri mesece in šele potem se bo eventualno kaj
                  uredilo na podlagi tega amandmaja. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sušek ima besedo.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala za besedo. Kljub temu, da moj poslanski kolega drugače meni kot jaz,
                  podpiram ta amandma Vlade. Predvsem zaradi tega, ker verjamem v utemeljitev Vlade.
                  Tudi osebno se zelo intenzivno ukvarjam ravno s temi problemi financiranja lokalne
                  samouprave. V bistvu gre za koncept, in sicer za osnovni koncept, ki bi dejansko
                  zagotovil to avtonomijo. Če gremo v takšne parcialne rešitve, začnemo rušiti
                  načelo avtonomije lokalne samouprave. Ne negiram tega problema. Problem začenjamo
                  kvalitativno lahko reševati z novim zakonom o financiranju javne porabe oziroma
                  financiranju občin. Takrat moramo biti bolj kreativni, da bomo našli prava merila
                  za boljšo in pravičnejšo porazdelitev virov javne porabe. Ravno zaradi tega, ker
                  sem pristaš avtonomije lokalne samouprave, moram glasovati za amandma Vlade.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Primožičeva. Prosim predstavnike Vlade in poslance,
                  da zasedejo svoja mesta in da se ne sprehajajo po dvorani.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo, gospod podpredsednik. Drage poslanke in poslanci! Moram
                  podpreti amandma Vlade iz naslednjega razloga:</p>
               <p>Ta amandma pomeni, kot je bilo že omenjeno, da se počaka z dodelitvijo povečanih
                  sredstev vsem občinam, in sicer v bistvu za vso finančno izravnavo, kajti po
                  izkušnjah prejšnjega leta, ko se je vse zavleklo za celo leto, lahko ugotovimo, da
                  bodo ti kriteriji do konca leta zelo težko sprejeti.</p>
               <p>In drugič, ta amandma pomeni, da se občinam vzamejo vsa investicijska sredstva,
                  vsa investicijska, če še ne kakšna druga, kar pa pomeni 15-20% sredstev. In ne
                  vem, kako bodo reagirale občine, če jim sedaj odvzamemo 15-20% sredstev ali še
                  več, lahko tudi vse. Občine morajo počakati, da mi izdelamo kriterije in da se
                  občine potem po teh kriterijih financirajo. Mislim, da je to grob poseg v
                  avtonomnost lokalne samouprave oziroma teh starih občin in bi vprašala samo, ali
                  se občine s tem strinjajo. Mislim, da se ne, čeprav se strinjam, da je potrebno
                  investicije, tako v osnovnošolski prostor kot v vrtce, v kulturo, ceste, gasilske
                  domove in podobno, regulirati tudi na državnem nivoju. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Janez Podobnik in potem gospod Zmago Jelinčič.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Najprej bi rekel, da ne drži trditev, ki jo je povedala gospa Primožičeva, da bi
                  amandma oziroma vsebina amandmaja, ki ga je včeraj predlagal gospod Moge,
                  pomenila, da se občinam vzamejo vsa investicijska sredstva. Mislim, da to ne
                  drži.</p>
               <p>Drugič: ta člen govori samo o tistih občinah, v katerih javna poraba na prebivalca
                  ne dosega najmanj povprečne javne porabe na prebivalca v občinah v Republiki
                  Sloveniji.</p>
               <p>Tretjič: dodaten sklep, o katerem smo včeraj govorili in katerega vsebina me je
                  tudi prepričala, da nisem danes ponovno vložil podobnega amandmaja kot včeraj, je
                  kljub vsemu samo sklep. Nobenega zagotovila ni, da bo izvršen. Toda, če sem
                  pravilno razumel vsebino dodatnega sklepa, samo pomeni, da bo ustrezna služba
                  Vlade, resor za finance, na podlagi novih dotokov dohodnine občinam povedal,
                  kakšen je dovoljen obseg javne porabe. To je nekaj normalnega. To je nekaj povsem
                  logičnega. Zato sprašujem predstavnika Vlade, zakaj bi bila tako postavljena
                  rešitev, kot jo je predlagal gospod Moge, v direktnem nasprotju z dodatnim
                  sklepom, ki naj bi ga danes na koncu tega zakona tudi sprejeli.</p>
               <p>Poudaril bi še enkrat. Tretji člen govori o tistih občinah, v katerih javna poraba
                  ne dosega najmanj povprečne javne porabe.</p>
               <p>Moja ocena je, da sedanja dikcija, ki jo je predlagal gospod Moge, ne pomeni, da
                  se občini vzamejo vsa investicijska sredstva - ne pomeni, seveda je pa obvezujoča
                  norma, da pristojna ministrstva v 30-60 dneh pripravijo vse te kriterije. Je pa
                  neka zanimivost, da so bili očitno nekateri resorji bolj pridni od drugih.
                  Nekateri so te kriterije naredili, drugi pa ne. Smo sedaj v tem obdobju prehoda na
                  nove občine oziroma v tem obdobju, ko so očitno nekatera ministrstva počakala do
                  novega sistema, zato bi se lahko odločil še na podlagi odgovora predstavnika
                  Vlade, zakaj bi bil dodaten sklep v nasprotju s to vsebino, ki je bila včeraj
                  izglasovana. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Podobniku. Gospod Jelinčič se je odpovedal razpravi. Želi še
                  kdo besedo? Gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči! Mislim, da je že bilo povedano glede 50. člena. Moram
                  reči, da ni mogoče, če je že treba črtati četrti in peti odstavek glede
                  investicij, mislim, da ni mogoče pristati, da se tretji odstavek 50. člena črta,
                  kajti ta člen točno pravi: "Pri ugotavljanju proračunske porabe občin
                     <stage>(mislim, da je gospa Primožičeva o tem govorila)</stage>, ki se
                  financira iz občinskega proračuna, se uporabljajo merila, ki jih določijo
                  pristojna ministrstva." Tu se bom ustavil. Mislim, da pristojno ministrstvo,
                  Ministrstvo za obrambo in Republiška uprava za zaščito in reševanje pripravljata
                  merila, tudi za leto 1994, na podlagi katerih se tudi iz proračuna države in iz
                  proračuna občin financirajo gasilske dejavnosti, gasilska društva, poklicne
                  gasilske enote in gasilske zveze. In če črtamo tretji odstavek 50. člena, smo
                  popolnoma, kar se tiče požarnega varstva, gasilstva v Sloveniji na tleh. In moram
                  povedati, da zakon, ki smo ga s srcem sprejeli poslanci tega parlamenta o požarni
                  varnosti in zakon o gasilstvu, ne pomeni prav ničesar za parlament in ne za Vlado
                  in ne za to državo, ker ga ni mogoče, uresničevati, zato ni mogoče dragi
                  prijatelji poslanci, malo razuma moramo imeti, ni mogoče črtati tretjega odstavka,
                  ker ta merila obstajajo, ta merila morajo biti prisotna, ker če tega ni, potem
                  pravzaprav proračuna, kar se občin tiče, sploh nimamo.</p>
               <p>Glasoval bom odločno proti temu amandmaju in vas prosim, da tudi vi tako ravnate.
                  Če bomo to naredili, potem seveda lahko en del zakonodaje kar prepustimo, ker je
                  ni mogoče uresničevati. Sem za to, da tretji odstavek v 50. členu ostane.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLAR:</speaker>
               <p>Hvala lepa. Gospod Engelman ima besedo.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Kar je bilo občinam že posredovano, je bil razrez finančne izravnave. Če se
                  sprejme sedaj 50. člen zakona v sedanji dikciji, to pomeni, da bo potrebno v roku
                  približno 60-dni ponovno posredovati nov razrez. To pa pomeni, da mi ne moremo
                  financirati občin v sedanjem obsegu. Občine ne bodo še približno dva meseca do dva
                  meseca in pol vedele, kaj je sploh njihov obseg in bodo približno nekje v mesecu
                  avgustu ugotovile, kaj je njihov obseg. Zakaj to? Kriterij, na primer za šolstvo,
                  bo zahteval, da se odvzame 35-im ali 40-im občinam in da 20-im občinam. Te
                  prerazporeditve bomo naredili na koncu leta in bomo potem v avgustu začeli delati
                  javne razpise, začeli noreti z raznimi gradnjami in ne vem kaj še vse. Jaz tudi ne
                  bi mogel sprejeti teze, da je to klofuta Državnemu zboru, ampak bi rekel, da je
                  mogoče Vlada spoštovala voljo Državnega zbora. Spomnil bi vas na 52. člen zakona o
                  lokalni samoupravi, mislim, da ga ni treba brati. To je preslikava tega člena. Če
                  se z njim strinjamo ali ne, to je druga zadeva. Ampak ni pa to klofuta.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLAR:</speaker>
               <p>Hvala lepa. Gospa Primožičeva.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Samo odgovor gospodu Podobniku. V tretjem odstavku piše: <q>"Ta
                  merila ne vključuje v proračunske porabe za plače, prispevke delodajalca in druge
                  osebne prejemke zaposlenih v upravnih organih"</q>. To pomeni cca 10 do 20, v
                  najslabšem primeru odstotkov sredstev.</p>
               <p>Obrnila bi se še na obrazložitev Vlade. Z dopolnitvijo tega člena bi posegli v
                  obstoječe pristojnosti občin, po katerih občine samostojno razpolagajo s
                  proračunskimi sredstvi, hkrati pa bi se odobrena sredstva investicij, in ne samo
                  investicij, znižala globalna rast javne porabe občin. Recimo, na primeru, ki ga
                  gospod Moge navaja v sklepu, in sicer je predlog, da se za investicije v
                  osnovnošolski prostor za leto 1994 iz dopolnilnih sredstev občinam zagotovijo
                  sredstva v višini najmanj 800 milijonov tolarjev, vendar se moramo vprašati, od
                  kod. In ta odgovor je tak, da se za cca 1,4% zmanjšajo proračunska sredstva vsem
                  občinam in se dajo v obliki investicij v osnovnošolski prostor tem 23 občinam
                  oziroma osnovnim šolam. Ne vem, ali je pošteno do ostalih občin, ki recimo ne
                  dobijo teh investicijskih sredstev, da tako v bistvu grobo posežemo v njihova
                  sredstva. Zato bom podprla sklep Vlade. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Moge.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa za besedo. Ti izračunani procenti, gospa Primožič, ne da bi zbor
                  gnjavil, so gotovo narobe. Gre za to, da je rezervirano v tej masi sredstev za
                  izravnavo občinam okoli 520 ali 300 milijonov za osnovne šole in če bi ta program
                  šel skozi, je treba dodati samo še 200 milijonov. To je ta reč. Zdi se mi, da je
                  Ministrstvo za šolstvo in šport bilo zgledno, drage kolegice in kolegi, da je vse
                  te reči spoštovalo. Tu imate vse šole navedene. Od pomurske regije, mariborske
                  regije, celjske regije, ljubljanske, kako naj bi dolgoročno rešili ta koncept
                  šol. V šestih letih bi lahko vse osnovne šole prišle na enoizmenski pouk, če bi
                  sredstva ministrstva - torej dodatna, ki jih daje občinam, tudi tako kanalizirala,
                  da bi imeli program tudi na tem področju. Ker pa sedaj nekatera niso naredila in
                  ker volja - človek bi rekel, kot sem že povedal iz občin, ki so jih predstavljali
                  predsedniki izvršnih svetov - volja tega Državnega zbora pač zaradi nemarnosti
                  nekoga ni bila izpolnjena, niti nihče s tega mesta ni povedal, zakaj tega niso
                  naredili, niti ni povedal, katera ministrstva tega niso naredila. Zaradi tega bomo
                  glasovali tako, da bomo sedaj vzeli vsako občino in določili global po naslednjem
                  receptu, kar delamo že štiri leta zapored. Vzamemo povprečno porabo na prebivalca,
                  pomnožimo s številom prebivalcev, povečamo za inflacijo - to se pravi za tistih 15
                  in še nekaj procentov, kolikor je, in dobimo globale občin. In nekatere občine
                  <q>"crkujejo"</q>, imajo odlične programe, imajo določene potrebe in tukaj je tudi zaradi
                  tega, ker je premalo denarja namenjenega občinam, da boste vedeli. Mi občine vedno
                  nekoliko stiskamo za vrat in pustimo, naj vse probleme kar lepo same rešijo. Naj
                  s svojimi problemi živijo, mi pa zaradi tega tukaj, da ne bi posegali v njihove
                  pristojnosti, ne napravimo s temi sredstvi, ki znesejo v tem proračunu za 17
                  milijard, prav ničesar. Zato se mi ta reč ne zdi poštena.</p>
               <p>Poglejte, ko so na področju Ministrstva za šolstvo in šport, oprostite, da ga še
                  enkrat izpostavljam, uredili šolski tolar, se je letos prvič zgodilo, da so bili
                  vloženi samo štirje amandmaji in od tega je celo odbor vložil sam dva amandmaja in
                  je reč urejena. Vsako leto poprej, je bilo več amandmajev, kot jih je bilo na
                  področju cest. Vi pa veste, koliko amandmajev je bilo na področju cest. Nekoč bi
                  se morali prisiliti, da bi te reči uredili.</p>
               <p>Še nekaj velja tukajle kot pripomba, namreč to. Lani smo Vlado obvezali, pa Vlada
                  nič ni naredila v zakonu. Kaj je bilo iz tega, nič. Tudi, če jo letos obvežemo, pa
                  nič ne naredi, je nič, ampak vsaj ne bom imel slabega občutka. Tisti, ki boste
                  imeli, pa zato imejte slab občutek. Če niste eno leto nič delali, naj v enem
                  mesecu nekatera ministrstva napravijo red. In če bi določeno ministrstvo, mislim
                  tisto, ki se ukvarja z infrastrukturo in okoljem, imelo to urejeno, mi ne bi imeli
                  letos tukajle 30 do 40, ali pa 50 amandmajev s tega področja. Nekoč moramo tudi na
                  tem področju napraviti red in ne tratiti čas za take nemogoče razprave, ki
                  izvirajo samo iz neurejenosti sistema.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Mogetu.</p>
               <p>Prehajamo na glasovanje o amandmaju k 50. členu. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma k 50. členu ni sprejet.</p>
               <p>Imamo amandma, ki je redakcijske narave in ga predlaga Vlada k 71. členu: besedo
                  <q>"proračunu"</q> se nadomesti z besedo <q>"zakona"</q>. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma k 71. členu sprejeli.</p>
               <p>Imamo amandma k 87. členu: besedilo <q>"do uveljavitve zakona"</q> se nadomesti z
                  besedilom <q>"do uveljavitve izplačil po zakonu"</q>. Amandma je redakcijske narave in
                  upošteva mnenje Sekretariata za zakonodajo in pravne zadeve Državnega zbora.
                  Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 94. členu imamo dva amandmaja, ki ju predlaga Slovenska ljudska stranka, njena
                  poslanska skupina.</p>
               <p>Prvi amandma: črta se besedilo drugega odstavka, nadomesti pa se z novim, ki se
                  glasi: <q>"Merila za dajanje poroštva določi Vlada v roku 30 dni in pridobi soglasje
                  Državnega zbora"</q>.</p>
               <p>Drugi amandma iste skupine: doda se nov tretji odstavek, ki se glasi: <q>"O izdanih
                  poroštvih obvešča Vlada Državni zbor vsake tri mesece"</q>.</p>
               <p>Imamo amandma Vlade: v prvi alinei prvega odstavka se znesek 8 tisoč milijonov
                  tolarjev nadomesti z zneskom 7 tisoč milijonov tolarjev. Želi kdo o teh amandmajih
                  besedo?</p>
               <p>Gospa Metka Karner-Lukač, prosim.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! Amandmaja, ki smo ju vložili v poslanski skupini Slovenske
                  ljudske stranke, imata samo en namen: omogočiti vzpostavitev parlamentarnega
                  nadzora nad danimi poroštvi, ki jih izda Vlada in nič drugega.</p>
               <p>Pa se bom najprej dotaknila drugega amandmaja. Ta govori o tem, da o izdanih
                  poroštvih Vlada obvešča Državni zbor vsake tri mesece. Menimo, da bi bilo prav, da
                  bi bilo zagotovljeno tekoče trimesečno obveščanje o vseh danih poroštvih.</p>
               <p>Prvi amandma pa govori o tem, da merila za dajanje poroštev, ki jih sicer določi
                  Vlada, in sicer v roku 30 dni, si naj pridobi tudi k tem merilom soglasje
                  Državnega zbora. Če imamo na eni strani merila, h katerim damo tudi mi svoje
                  soglasje, na drugi strani pa redno obveščanje, je omogočen tudi parlamentarni
                  nadzor nad celotnim danim paketom poroštev in bi lahko tudi parlamentarni odbor v
                  tem smislu ukrepal, če bi bilo potrebno.</p>
               <p>Zato predlagam, da ta amandmaja podprete.</p>
               <p>Drugi amandma je bil tudi v izvirniku, ki ga je sama Vlada predložila in smo ga z
                  ne dovolj pozornosti vrgli iz teksta.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za malo več tišine v dvorani. Besedo pa dajem gospodu
                  Jelinčiču.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Tako jaz kot naši poslanci bomo absolutno podprli oba amandmaja
                  Slovenske ljudske stranke, ker menimo, da resnično hočeta uvesti tisto, kar bi
                  morali na marsikakšnem področju že zdavnaj uvesti: kontrolo vladnega delovanja.
                  Predvsem pa kontrolo vladnega delovanja pri tako pomembnih zadevah, kot so
                  poroštva in merila za poroštva. Zato pa pravim, da bomo to podprli.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Naprej gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovani poslanke in poslanci! podpiram
                  drugi amandma brez rezerve. Mislim, da je prav, kot se predlaga z amandmajem, da
                  se poroča vsake tri mesece. Imam pa pomislek pri prvem amandmaju, in sicer se
                  bojim tega, da bomo prizadeli podjetja. Ni problem, če bi ta merila sprejemali
                  enkrat ali dvakrat letno. Ampak, verjetno se bo dogajalo to, da bo potrebno merila
                  tudi med letom spreminjati zaradi razmer in sprememb okoliščin, ki vplivajo na ta
                  merila in v tem primeru se bo zgodilo to, da bo lahko procedura tukaj - ker če bo
                  Državni zbor moral o tem odločati oziroma dati soglasje, lahko trajala tudi dva
                  meseca. Dokler Vlada da, pa gre na matično delovno telo, pa dokler pride na dnevni
                  red na zbor in dokler se potem obravnava in sprejme in to bo lahko zelo
                  nepraktično in bo tudi podjetjem povzročalo škodo. Tako, da kaže razmisliti o tem,
                  ali ne bi bilo dovolj, da bi enkrat letno sprejemali ta osnovna merila, da jih
                  potrjuje Državni zbor, da bi pa za eventualne spremembe lahko matično delovno telo
                  dalo soglasje, da bi s tem pridobili na času.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim. Prosim kolegice in kolege za malo več miru v
                  dvorani!</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Samo na kratko pojasnilo gospodu Horvatu. Tudi če kakšna razprava traja dva
                  meseca, je škode bistveno manj, kot če se kakšen denar na pamet dodeli kakšnemu
                  podjetju in se čez čas ugotovi, da je ta denar zginil v neskončne luknje, ki jih
                  kar nekaj poznamo. Zato mislim, da je smiselno, da se podpre tudi prvi del
                  amandmaja Slovenske ljudske stranke.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč, prosim.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Tudi mi lahko podpremo oba amandmaja Slovenske ljudske stranke. Morda
                  bo nastopil manjši problem zaradi prvega amandmaja, ker je določen rok, v katerem
                  Vlada pripravi ta merila, ni pa določen rok in pa čas, v katerem pridobi soglasje
                  Državnega zbora. Kljub vsemu pa so ti instrumenti potrebni in se v vsem strinjam s
                  predgovorniki. Glasoval bom za.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač, prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Mislim, da sta amandmaja dobra. Rad bi pa samo opozoril na to. V tem
                  trenutku merila že obstajajo, kajti Vlada jih je sprejela že po sprejetju lanskega
                  proračuna in ta so v veljavi do nadaljnjega. Saj gospa Lukačeva, ko sva se prej
                  pogovarjala o tem amandmaju, je to tudi vzela na znanje. Pri tem amandmaju je
                  mišljeno, da se ta nova merila, ali bo kakšna bistvena sprememba glede na
                  obstoječa ali ne, je drugo vprašanje, naredijo v tem enem mesecu, do takrat pa
                  seveda veljajo obstoječa. To je seveda tudi spodbuda Državnemu zboru, da jih bo
                  čim prej uvrstil na dnevni red. Sem sem prišel to povedat samo zato, da kasneje ne
                  bi bilo kakšnih nejasnosti. Če bo zakon o proračunu sedaj sprejet, se bo seveda ta
                  politika izdajanja poroštev nadaljevala po še obstoječih merilih. V roku meseca,
                  dveh, ko bo Državni zbor to dal skozi, pa seveda po eventualno bistveno drugačnih,
                  ali pa morda malenkost drugačnih, ali pa morda tudi kar enakih. Vsekakor pa jih bo
                  po novem v skladu s tem amandmajem sprejemal Državni zbor. Podpiram tudi to, samo
                  želel sem povedati to opozorilo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Baškovič, predstojnik Sekretariata za zakonodajo in pravne
                  zadeve, ima besedo.</p>
            </sp>
            <sp who="SDZ1:BaškovičMilan">
               <speaker> MILAN BAŠKOVIČ:</speaker>
               <p>Hvala lepa. Jaz bi rad samo iz pravne</p>
               <p>ga, strokovnega vidika na nekaj opozoril. Prvič. Formulacija je nekoliko nerodna,
                  ker res <q>"naj bi določila Vlada in pridobi soglasje"</q>, včasih se reče v soglasju ali
                  pa potem, ko dobi soglasje ali kakor koli že, vendar ni to bistveno. To je čisto
                  redakcijska težava, ampak mislim, da je večja težava v sistemski naravi te
                  zakonske odločitve. Ni običaj in tudi ne vem, da bi kdaj tako ravnali, da bi Vlada
                  z nekim svojim pravnim aktom, to bo verjetno uredba, določila ta merila in bi
                  potem uredba Vlade ali pa njena odločitev šla v potrditev parlamentu. Namreč, to
                  sta dve veji oblasti. Vlada je za svoje delo kot celoto odgovorna in vemo za to
                  razmerje do Državnega zbora. Tukaj gre pa za deljeno odločanje v isti stvari. En
                  akt se sprejema v Vladi in v Državnem zboru. Mislim, da do Vlade takega odnosa pa
                  res ne gre uzakonjati. To bi bil težek prejudic in ne vem za take situacije
                  doslej.</p>
               <p>Drugo je soglasje do nekih <q>"iks"</q> organizacij zunaj razmerja Vlada - parlament.
                  Prosim, o tem premislite, jaz imam pomisleke iz tega prav pravnega in siceršnjega
                  vidika k prvemu amandmaju. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču. Gospod Marjan Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Seveda bom podprl oba amandmaja. V zvezi s prvim bi rad gospodu
                  Horvatu rekel glede procedure in možnega daljšega časa, da se stvar sprejme, da
                  sem prepričan, da ni nobenega tukaj v Državnem zboru, ki ne bi bil pripravljen
                  potrditi maksimalno pospešitev postopka procedure za soglasje Državnega zbora v
                  zvezi s poroštvi. In tudi zasedanja so taka in na ta način, da tukaj ne vidim
                  nobene posebne ovire.</p>
               <p>V zvezi s pomisleki gospoda Baškoviča pa tole. Morda bi bilo res potrebno, da bi
                  zakon opredeljeval osnovna merila, po katerih se dajejo poroštva. Vendar, v tem
                  trenutku seveda takega zakona nimamo. Nimamo potrjevanja s strani Državnega zbora.
                  Kaj pa imamo? Konkretni primer <q>"Optimizma"</q>, da se še enkrat vrnem. In kaj je
                  sporno pri tem primeru? Prav to. Mi imamo merila, ki so omogočila, da se je primer
                  <q>"Optimizem"</q> zgodil, s tem, da je bilo dano poroštvo, v tem, ko en dan podjetje ni
                  bilo blokirano, čeprav je bilo prej stalno blokirano, čeprav je bilo poročilo
                  Službe družbenega knjigovodstva, da so stvari zelo sporne, na trhlih nogah, pa
                  kljub temu je bilo formalno očitno merilom zadoščeno, poroštvo dano, tveganje pa
                  seveda preloženo na državo in ne na posameznika in ne na podjetje. Zato mislim, da
                  dokler nimamo ustreznega zakona, je taka dikcija ustrezna, torej da: <q>"merila za
                  izdajanje poroštev določi Vlada v roku 30 dni in da se po hitrem postopku pridobi
                  tudi soglasje Državnega zbora"</q>. Če pa Vlada ocenjuje, da se ta stvar uredi z
                  ustreznim zakonom, pa ima možnost, da to predloži in v tem primeru tekoče
                  potrjevanje soglasja Državnega zbora ne bi bilo več potrebno. Podpiram oba
                  amandmaja.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod dr. Bučar ima besedo.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Spoštovani zbor! Jaz sem precej v zadregi, ali naj glasujem za ta dva amandmaja
                  ali ne. Ne zato, ker bi bil proti intenci teh amandmajev, ampak ker sem bolj
                  rigorozen, kar se tega tiče. Po mojem mnenju je ta člen kot celota sporen, kajti
                  149. člen ustave pravi, da se lahko najemajo krediti in dajejo poroštva v breme
                  države samo na podlagi zakona. Vidite, zdaj nastane tu vprašanje. Tu imamo zakon,
                  se pravi, da je stvar pokrita, formalno. Zame nastaja veliko vprašanje, kajti s
                  poroštvi in najemanji kreditov itn. se neposredno posega v pravice in dolžnosti
                  državljanov. In če smo mi pravna država, potem je popolnoma jasno, da sleherna
                  proračunska postavka, ki dejansko pomeni poseganje v pravice oziroma nalaganje
                  novih dolžnosti, pomeni poseganje v sfero tistega, na kar slovesno prisegamo, v
                  zaščito človekovih pravic. Vidite, zdaj je absolutno sporno, da lahko mi,
                  parlament enostavno pooblasti Vlado, da dela nekaj, kar je pravzaprav pristojnost
                  Državnega zbora. Če izvzamem dikcijo <q>"na podlagi zakona"</q>, se pravi izdamo nek
                  generalni zakon in mi pravzaprav lahko prenesemo vse pravice, ki jih ima ta zbor,
                  na Vlado. Mislim, da je to, če milo rečem, vsaj sporno. Sem pa odločno prepričan,
                  da je tudi napačno. Mislim, da je to prevelika elastičnost. Če nadalje
                  ugotavljamo, da bi to zahtevalo predolgotrajen postopek in za mnoga podjetja bi to
                  pomenilo dodatne težave - to je lahko res. Samo, pri denarju je treba biti malo
                  bolj previden in se nič hudo ne mudi, dokler moraš obremenjevati nekoga. Tu bi
                  hkrati zahtevali tudi določen red in razmislek za naprej. Jaz bi najraje sploh
                  glasoval proti temu členu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Vika Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Tudi sama sem v podobni dilemi, kot jo je izrazil
                  gospod Bučar, ker zakon je jasen. Ta država, ki je v nekih spremembah, ta država,
                  ki je pod raznimi ali drugačnimi preizkušnjami, potrebuje tudi več kontrole in
                  tudi več samozaupanja. Ker zaupam v to Vlado, ampak vseeno ne toliko, kot so tako
                  imenovani Demosovi Vladi in ker ne bi rada, da bi se podobno zgodilo, kot se je
                  zgodilo z Elanom in Slovinom, sem tudi za več kontrole danes in bom podprla
                  amandmaje, ki jih predlaga Ljudska stranka. Ampak, na žalost jih ni predlagala
                  takrat, ko je bila sama na oblasti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Vidim, da imamo še razpravo in da je še nismo zaključili. Še gospod
                  Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Mimogrede bi rad samo malenkost repliciral. Dajanje poroštev v breme
                  države - gre za dolgoročna poroštva ali pa za poroštva, ki presegajo proračunsko
                  leto, seveda mora iti obvezno na podlagi zakona. Člen, o katerem se sedaj
                  pogovarjamo, govori o poroštvih za kratkoročne kredite, ki so znotraj
                  proračunskega leta - to je eno.</p>
               <p>Drugo. Nobena merila ne zagotavljajo, da bi stvar bila stoodstotna gotova. To je
                  instrument ekonomske politike, ki ima v sebi vedno košček rizika. Seveda, ne sme
                  prihajati do zlorab tega, ampak košček rizika je pa zmeraj. Tudi, če bi Državni
                  zbor vsako poroštvo posebej izglasoval, bi se še vedno lahko zgodil kakšen
                  <q>"Optimizem"</q> ali pa kakšno drugo podjetje. Ali pa bi morda sploh nobenega poroštva
                  več ne bilo. Samo potem se je pa treba odločiti o tem, ali sploh uporabljati ta
                  instrument ekonomske politike ali ne. Mislim, da je dober. Predvsem je mnogo
                  cenejši od subvencij, zato mislim, da ga je treba podpreti. Ampak opozorilo
                  gospoda Baškoviča se mi zdi pa resno in v tem trenutku si jaz ne znam pomagati.
                  Zdi se mi pa, da to, kar on pravi o tem nevarnem prejudicu, je pa res. Mislim, da
                  bi ostalo vse skupaj koensistentno, bi bilo prav, da rečemo, ali da ostane tako,
                  kot je, kot je v osnovnem tekstu ali pa, da merila določi Državni zbor, seveda z
                  zakonom, vendar to seveda pomeni, da potem iz tega še lep čas ne bi nič bilo. Če
                  bi se odločili za to varianto, bi lahko bil to poseben zakon, čeprav mislim, da je
                  to stvar enega člena ali pa sprememba zakona financiranje javne porabe ali karkoli
                  že ali sprememba tega zakona. Ampak, to bi pa pomenilo, da je pa do takrat, torej
                  za neko prehodno obdobje, treba najti drugo rešitev. Seveda bi predlagal, da se
                  uporabljajo obstoječa merila naprej. Da bi pa vso to dilemo razrešili, bi bilo pa
                  treba vložiti nov amandma, ki bi tega gospe Lukačeve, katerega intenco sicer
                  podpiram, popravil v tem smislu, zato v tem nevidenju v tem trenutku, kaj natančno
                  storiti, ne ostane nič drugega, ali ta amandma zavrniti ali imeti neko pavzo in se
                  dogovoriti za neko konsistentno rešitev. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Repliko gospe Viki. Namreč, Elan je
                  dobil v bistvu en milijon mark njega dni. Elan je še vedno živ, če pa mislite, da
                  je napačen dokaz, se pa obrnite na sodišče, ker so ga oni prodali, to je prvič.</p>
               <p>Drugič: Demosova Vlada je bila najbolj racionalna Vlada doslej. 41,2% domačega
                  proizvoda je veljal proračun, pa še 3,7 milijarde je bilo viška. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše, prosim.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod Rejc, zdaj pa umira Slovin.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim več nobenega prijavljenega k besedi. Gospod Poljšak ima
                  besedo in potem gospod Engelman.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Glede na pomisleke, ki jih je izrazil gospod Bučar, menim, da bi bilo dobro, če bi
                  to komentiral predstavnik Sekretariata za zakonodajo - gospod Baškovič. Mislim, da
                  je to potrebno.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Baškovič je že prej. Gospod Poljšak. Gospod Engelman ima besedo.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Glede na dilemo, ki jo je povedal gospod Bučar, Vlada meni, da je določilo 149.
                  člena Ustave zadovoljeno s 74. in 94. členom zakona o izvrševanju proračuna za
                  leto 1994. Obstaja pa dilema, kako priti do meril. Ali je tudi te potrebno
                  opredeliti z zakonom ali ne?</p>
               <p>Verjetno imamo sedaj tu dve možnosti. Prva je, da ostaja osnovna dikcija sedanjega
                  drugega odstavka 94. člena, skratka, da Vlada sprejme merila in o njih takoj
                  obvesti Državni zbor, Državni zbor pa lahko potem odreagira. Taka je bila tudi
                  intenca razprave na Odboru za finance. Če ne, pa je potrebno spremeniti 74. člen
                  sedanjega zakona, kjer piše v prvem odstavku, da država lahko daje poroštva v
                  skladu s tekočo ekonomsko politiko in bi morali napisati: <q>"V skladu z merili,
                  določenimi s posebnim zakonom."</q> V kolikor bi bila ta dikcija sprejeta.</p>
               <p>Vlada ne nasprotuje večjemu nadzoru. Dikcija, kakršna je sedaj v predlogu
                  proračuna, je bila v bistvu izbrana oziroma je bil to amandma Odbora za finance,
                  ki jo je bila Vlada samo povzela v svojem predlogu.</p>
               <p>Vlada tudi podpira drugi amandma te skupine, ker je bilo to tako ali tako v
                  osnovnem tekstu. Toliko za razumevanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Replika. Izvolite gospod Bučar. Kolegice in kolegi, ne da se delati, ker ste
                  preglasni v zboru. Prosim, da zasedete svoja mesta in če se pogovarjate med seboj,
                  prosim, da se malo tiše.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Najprej samo kratko opazko glede na 74. člen, ki pravi, da država lahko itd.
                  Država ni isto kot Vlada. To je ena stvar.</p>
               <p>Popolnoma delim mnenje, da je opora za njegova stališča v 74. členu. 74. člen pa
                  je ravno tako močno vprašljiv.</p>
               <p>Če smo ravno pri tem, bi si dovolil povedati še naslednje. Predsednik Vlade je v
                  svojem nastopnem pojasnilu k državnem proračunu predlagal, da čimprej poenostavimo
                  postopek glede sprejemanja proračuna itd. To misel globoko podpiram. Rekel bi samo
                  to, da moramo hitro nekaj narediti. Tu smo se izmislili neki memorandum, če še
                  sami ne vemo, kaj to pomeni in od kod je prišel, od kod se je znašel, imamo ga
                  sicer sedaj v poslovniku. To je popolnoma brez potrebe, nekaj nesmiselnega. Ne
                  vem, čemu naj to služi.</p>
               <p>Upira se mi vsa ta razprava, kajti razprava o proračunu je v normalnih parlamentih
                  dokaj rutinska zadeva, kajti proračun je samo finančni izraz neke politike. Če pa
                  politike ni, potem je tudi proračun v zraku. Pri nas pa je obratno, da preko
                  proračuna določamo politiko. Mi bi v nekaj proračunskih razpravah naredili tisto,
                  kar morata Vlada in parlament delati celo leto. To je popolnoma nemogoče.</p>
               <p>Še enkrat podpiram prizadevanje predsednika Vlade. Mi smo z Ustavo določili
                  popolnoma nov soliden sistem financiranja, ki mora dobiti podporo v potrebni
                  zakonodaji. Popolnoma nič nismo naredili do sedaj. Ta zakon, o katerem sedaj
                  razpravljamo, je <q>"skrpucalo"</q>, katerega bi se moral sramovati vsak, ki je naredil
                  pravno fakulteto. Mi moramo položiti neke temelje za poslovanje. Ta zakon bi lahko
                  imel nekaj členov, ki odstopajo mogoče od tistega, kar bi bilo določeno z zakonom
                  o proračunu ali javni porabi ali kakorkoli hočemo že temu reči.</p>
               <p>Še enkrat poudarjam, dokler nimamo urejene zakonodaje na področju proračuna,
                  toliko časa tudi nismo zreli, da bi podpisali - še enkrat se ponavljam -
                  konvencijo o človekovih pravicah. Takole poslovati z državnim denarjem, kot mi
                  delamo, se pravi tako poslovati s pravicami državljanov, to po moje presega vse
                  mere. Marsikaj je iz te nove verzije zakona sedaj izpadlo, vsaj najhujše cvetke so
                  že šle ven, ki so bile izrazito protiustavne. Ampak vendarle, tudi tak zakon je še
                  vedno nepotreben in nemogoč.</p>
               <p>Poglejte, tudi do zakona o računskem sodišču ne pridemo. Skratka, na tem področju
                  je treba nekaj narediti. Saj pravim, vendarle se lotimo te zadeve in prenehajmo
                  vsako leto s temi dolgočasnimi natezami, ki nikamor ne peljejo, ki samo vsemu
                  svetu izraža, da nimamo nobene politike. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen ima besedo.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! V naši poslanski skupini smo imeli pomisleke tudi glede 74.
                  člena. Nikjer ni definirana tekoča ekonomska politika. Vlada jo najbrž sproti
                  določa, ob vsakokratnih predlogih, morda za dajanje takih poroštev. Vendar, glede
                  na to, kako je ta zakon postavljen, pač nismo znali predlagati nič drugega. Naše
                  mnenje je bilo podobno kot mnenje dr.Bučarja, da bi moral biti pravzaprav za vsako
                  poroštvo, tudi če bi jih bilo več v paketu, zakon, ki ga sprejema Državni zbor.
                  Tako tudi mi razumemo ustavo.</p>
               <p>Strinjam se, da morda tukaj prvi amandma zadeve ne rešuje v celoti. Ampak mislim,
                  da stvar popravlja in da ga kaže sprejeti. Strinjal bi se pa morda s takim
                  redakcijskim popravkom, da merila za dajanje poroštev sprejema Državni zbor na
                  predlog Vlade. Vlada je dolžna predložiti predlog meril v roku 30 dni. Če bi bilo
                  to morda pravno bolj konsistentno in ne bi bil nek prejudic v tem smislu, o
                  katerem je govoril gospod Baškovič, bi pravzaprav začasno, dokler ne bodo stvari
                  urejene tako, kot je ravnokar predlagal dr. Bučar, ta merila sprejeta v Državnem
                  zboru nadomeščala tisto zakonsko dikcijo, ki manjka.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister za finance, izvolite, se opravičujem.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod predsedujoči! Glede na zanimivo diskusijo gospoda Bučarja in potem gospoda
                  Zagožna, bi rad kljub vsemu odgovoril, mislim, da sem dolžan.</p>
               <p>Prvič, glede vsebine zakona in nepotrebnosti, ne bi komentiral kvaliteto. To je
                  drugo vprašanje. Slovenija drugačnega zakona ta trenutek ne more imeti, žal.
                  Kakšna je bila situacija leta 1990, 1991, 1992 do leta 1993? Imeli smo zakon o
                  financiranju javne porabe in zelo kratek, 7 ali 8 členov dolg zakon o proračunu,
                  leta 1992 zakon z nekaj več členi, pa še vedno zelo kratek in proračun. Pokazalo
                  se je, da zakon o financiranju javne porabe veliko področij proračunske porabe ni
                  uredil. Ni jih uredil zaradi tega, ker ni bil mišljen na tak način, ko je bil
                  pisan. Zakon sam po sebi ni slab. Je kratek, ampak relativno zelo jasen, vendar ne
                  pokriva področij, ki so nujna za ureditev področja proračunske porabe države. Da
                  ne omenjam občin, da ne omenjam drugih porabnikov javnih sredstev. Samo osnovna
                  načela je uredil. Seveda lahko obstajata dve temeljni načeli, da se v neki državi
                  urejajo problemi s kratkim zakonom in z množico podzakonskih aktov. To je en
                  princip, ki ga Slovenija očitno ne sprejema, ker sprejema množico zakonov za
                  urejanje zelo specifičnih področij.</p>
               <p>Drugo je, da je zakon obsežen in ureja čim več stvari in daje čim manj pooblastil
                  Vladi oziroma izvršnemu organu za urejanje s podzakonskim aktom. Temu načelu je
                  sledila Vlada, ko je pripravljala zakon o izvrševanju proračuna in o proračunu.
                  Zakaj skupaj? Ker ni bila jasna bodoča usoda lokalne samouprave oziroma občine in
                  ni bilo mogoče pripraviti obsežnega zakona o financiranju javne porabe, ki bo
                  narejen do konca leta, ko bo tudi jasna usoda lokalne samouprave. To bo zakon, ki
                  ga gospod Bučar tudi upravičeno zahteva. Tudi mi bi ga radi že danes imeli, pa ga
                  nimamo. To je ena stvar.</p>
               <p>Druga stvar, glede poroštev, jamstev oziroma garancij. Dal bom primer sosednje
                  države, po kateri se radi zgledujemo in ki nam je lahko za vzgled. V tej državi se
                  ureja področje jamstev, garancij, kot instrumenta ekonomske politike, in to so
                  običajno kratkoročne garancije, ki pomenijo instrument konjukturne ekonomske
                  politike v okviru njihovega zakona o proračunu. Kdor ne verjame, naj si ogleda
                  zakon o proračunu Republike Avstrije. Ta trenutek ima Republika Avstrija svojih
                  garancijskih obveznosti približno toliko, kot je obseg njenega proračuna, kar
                  pomeni, da se je zavedala, zakaj je to obliko, ta instrument uveljavila. Seveda je
                  z zakonom določila osnovna pravila, tako kot pri nas, potem pa vlada seveda v
                  okviru pooblastil, ki jih ima od parlamenta v okviru ekonomske politike, določi
                  pogoje.</p>
               <p>Mi ne nasprotujemo v tem primeru tudi, da se merila in ostali postopki določijo s
                  posebnim zakonom, vendar, če boste zahtevali, da se kratkoročna jamstva določajo
                  oziroma potrjujejo v parlamentu, boste lahko zasedali permanentno. Za vsako
                  dolgoročno jamstvo je pa absolutno potreben že sedaj, bom rekel, po zdajšnji
                  ureditvi zakon, posebni zakon parlamenta, ki ga parlament vedno tudi sprejme, kot
                  veste, za Svetovno banko, za Evropsko banko, za železnice, za ceste in tako
                  naprej, za savske elektrarne, za Golico in tako naprej. Nekaj takih garancij ste v
                  času tega parlamenta oziroma tega sklica in prejšnjih sklicev že sprejeli. Za
                  kratkoročna jamstva, če menite, da ne obstaja dovolj veliko zaupanje, jih je potem
                  boljše ukiniti kot napraviti iz tega v bistvu neoperativni instrument, ki bo delal
                  težave tako Vladi kot parlamentu, škodo pa gospodarstvu, ki od tega ne bo imelo
                  nič. To se pravi, da je opcija, ki smo jo mi ocenili kot dober kompromis, da
                  parlament sprejme zakon o merilih. S tem ta merila seveda morajo trajati najmanj
                  eno leto, sicer bomo zakonsko proceduro vsakih nekaj mesecev obnavljali v
                  parlamentu in seveda s tem popolnoma zavrli kakršno koli razumno ukrepanje na tem
                  področju.</p>
               <p>Zakaj pa sploh jamstvo in garancija? Morda bo kdo to vprašal. Zaradi tega, ker je
                  v fazi tranzicije te ekonomije politika na področju obrestnih mer in drugih
                  finančnih zadev takšna, da pogoji za financiranje v gospodarstvu niso tako ugodni,
                  da za državno intervencijo ne bi bilo potrebno izboljševati teh pogojev za končne
                  uporabnike teh kreditov - to je podjetij. Konec koncev tako politiko izvaja
                  izvozna družba na določenem segmentu. To je tistega izvoznega gospodarstva, ki se
                  predvsem ukvarja s takimi proizvodi, ki gredo na tujih trgih brez take asistence
                  težko v prodajo. Ne samo pri nas, ampak v vsaki evropski državi enako. Zato
                  podpiramo oziroma predlagamo, da se sprejme tak amandma, ki določa, da se merila
                  za izdajo kratkoročnih poroštev oziroma jamstev Republike Slovenije, v tem primeru
                  gre kljub vsemu za Republiko Slovenijo, ki je konec koncev potencialni obveznik v
                  tem naslovu, da se ta merila določijo z zakonom v parlamentu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Dobili smo tudi amandma Vlade in še redakcijski
                  popravek amandmaja gospoda Franca Zagožna. Amandma Vlade smo dobili k 74. členu,
                  kjer bi se v prvem odstavku besede <q>"s tekočo ekonomsko politiko"</q> zamenjale z
                  besedami <q>"z merili, določenimi s posebnim zakonom"</q> in bi se črtal drugi odstavek
                  94. člena. Mislim, da je to vsebinsko enako, kot predlaga gospod Zagožen: <q>"Merila
                  za dajanje poroštev sprejema Državni zbor na predlog Vlade. Vlada je dolžna
                  predložiti predlog meril v roku 30 dni"</q>.</p>
               <p>Predlagam, da gremo najprej na odločanje k 74. členu, ki je bil v drugi obravnavi
                  tudi spremenjen in sprejmemo amandma, ki ga predlaga Vlada in potem naprej. Ali
                  kdo temu oporeka? <stage>(Ne.)</stage> Zato predlagam, da gremo najprej k
                  amandmaju Vlade k 74. členu. Še enkrat bom prebral amandma. Amandma k 74. členu: v
                  prvem odstavku se besedilo <q>"s tekočo ekonomsko politiko"</q> nadomesti z besedilom <q>"z
                  merili, določenimi s posebnim zakonom"</q>. In amandma k 94. členu: črta se drugi
                  odstavek.</p>
               <p>Najprej dajem na glasovanje oziroma v razpravo amandma Vlade k 74. členu. Ne vidim
                  nobenega in ga dajem na glasovanje.</p>
               <p>Obrazložitev glasu. Gospod Kopač, prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala. Mislim, da je pomembno povedati, da bom glasoval za, ampak mislim, da je
                  pomembno ob tem povedati, da smo ravnokar skupaj soustvarili, jaz pa sem podpisal
                  amandma za nov 95.a člen, ki pravi, da: "Do uveljavitve teh meril <stage>(in
                     verjetno jih bomo imeli že na majski seji v obliki zakona, upam pa, da se
                     razprava o njih ne bo dolgo zavlekla)</stage> se pa uporabljajo obstoječa
                  merila, sprejeta v obliki sklepa Vlade, objavljena v Uradnem listu lansko leto, ki
                  so bila sprejeta na podlagi zakona o izvrševanju proračuna za leto 1993". Torej,
                  ta sklop amandmajev, da se merila uzakonijo, da se črta odstavek v 94. členu, da
                  jih določi Vlada in amandma k 95.a členu, ki pove, da dokler se ne uzakonijo, se
                  pač uporabljajo obstoječa, predstavljajo celoto in seveda glasovati za amandma k
                  74. členu bi pomenilo, ali pa upam, da vsak predpostavlja, pomeni tudi enako
                  glasovanje pri naslednjih dveh amandmajih. Jaz bom glasoval za tega in seveda tudi
                  za tista dva naslednja. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz še enkrat opozarjam, gospe in gospodje. Sedaj je obrazložitev
                  glasu k amandmaju k 74. členu. K 94 in 99. členu bomo prišli, boste imeli še
                  možnost razpravljati.</p>
               <p>Obrazložitev glasu, gospod Lenič, prosim. Obrazložitev glasu k amandmaju Vlade k
                  74. členu in prosim, da se tega držite.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, hvala lepa. Spoštovane dame in gospodje! Jaz bom seveda
                  glasoval proti temu. Mislim, da je gospod mag. Gaspari povedal vse bistvo. Če ne
                  zaupamo, da s tem zakonom pač damo Vladi toliko kompetence, da ta kratkoročna
                  poroštva pač spelje in o tem obvešča Državni zbor, potem je ta ukrep popolnoma
                  nepotreben. Ta merila z zakonom narediti še bolj rigidna, kot so, o čemer je
                  gospod Feri Horvat govoril, je popolnoma neoperativno in popolnoma nemogoče
                  izvajati. Podpiram osnovno dikcijo iz osnovnega zakona, ker merila določa Vlada in
                  ne Državni zbor. Glasoval bom proti temu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Lenič, jaz moram povedati, da sem dobil amandma, ki ga je podpisal gospod
                  mag. Gaspari. Govorimo o amandmaju k 74. členu.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod mag. Gaspari ni podpisal tega amandmaja, verjetno. Ali ga je? Da, ga
                  je.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Da, ga je.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Nisem ga videl, se opravičujem. Jaz sem proti temu, da se z zakonom določajo
                  pravila za izdajanje kratkoročnih poroštev.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ugotovimo sklepčnost! <stage>(73 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Prehajamo ponovno na 94. člen. Imamo nov amandma, ki ga prav tako predlaga Vlada,
                  da se črta drugi odstavek. Najprej bomo glasovali o amandmaju k prvemu odstavku,
                  ki ga imamo v pregledu, ki ga predlaga Vlada: v prvi alinei prvega odstavka se
                  znesek 8 tisoč milijonov tolarjev, nadomesti s 7 tisoč milijonov tolarjev.</p>
               <p>Želi še kdo obrazložiti glas pri tem amandmaju? <stage>(Ne.)</stage> Dajem ga na
                  glasovanje. To je amandma Vlade. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(65 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Predlagam, da sedaj glasujemo o amandmaju Vlade, ki se nanaša na drugi odstavek in
                  predlaga: črta se drugi odstavek k 94. členu. Če je ta amandma sprejet, je
                  brezpredmeten amandma Slovenske ljudske stranke pod številko 1. Ugotovimo
                  prisotnost. Obrazložitev glasu, prosim, gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Glasoval bom proti temu amandmaju. Sedaj je bila tudi obrazložitev, da
                  je v tem primeru brezpredmeten naslednji amandma Slovenske ljudske stranke<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ne, ne gospod Podobnik, dovolite, da prej še enkrat razložim. Amandma, ki ga je
                  poslal gospod Zagožen, ki je redakcijski, in amandma pod številko 1, ker bomo
                  črtali drugi odstavek amandma pod številko 2 Slovenske ljudske stranke, o njem pa
                  bomo glasovali. Amandma k 74. členu je vsebinsko povezan z vašim členom, samo da
                  pojasnim. Sedaj glasujemo o amandmaju Vlade, da črtamo drugi odstavek 94. člena,
                  ker smo ta merila prenesli v 74. člen in so z zakonom določeni.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Glasoval bom proti temu, ker za ta čas, če sem prav razumel obrazložitev, seveda
                  veljajo dosedanja merila. Torej za čas, dokler ne bo sprejet zakon, veljajo
                  sedanja merila. Merila, po katerih je bilo dano poroštvo za <q>"Optimizem"</q> na sporen
                  način.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Podobnik to bomo z novim 99.a členom sedaj pa ne razpravljamo o tem,
                  razpravljamo<gap n="..."/></p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>To seveda ne drži, gospod predsedujoči. V dosedanjih razpravah je bilo izrecno
                  rečeno, da se predlaga zakonska ureditev tega področja, torej za dajanje poroštev,
                  da do takrat, dokler stvari niso urejene z zakonom, veljalo dosedanja merila. Jaz
                  predlagam seveda, da do takrat velja dikcija, da morajo biti merila potrjena v
                  Državnem zboru. Od takrat naprej pa seveda velja zakon, če ga bomo v Državnem
                  zboru sprejeli.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ker smo pri obrazložitvi glasu in želi imeti besedo gospod minister, sprašujem,
                  ali kdo nasprotuje, da mu dam besedo. Nasprotujete, zato dam na glasovanje, da
                  damo ministru besedo. Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je moj sklep sprejet.</p>
               <p>Besedo dajem gospodu ministru. Izvolite.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Zgolj v pomoč gospodu Podobniku, da bi bilo bolj jasno, kar je tudi sam postavil.
                  Ne more biti podaljšanih meril v času do sprejetja zakona o merilih zato, ker je
                  poslovno leto oziroma fiskalno do 1994 novo fiskalno leto. Merila, ki so veljala v
                  fiskalnem letu 1993, se ne morejo avtomatično podaljševati v leto 1994. Najmanj,
                  kar Vlada mora storiti je, da sprejme nova merila do sprejetja zakona. Če to
                  parlamentu ne ustreza, potem je enostavna rešitev, da se do sprejetja zakona ne
                  izdajajo poroštva.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.</p>
               <p>Želi še kdo besedo? <stage>(Ne.)</stage> Dajem na glasovanje amandma Vlade: črta
                  se drugi odstavek 94. člena. Ugotovimo sklepčnost! <stage>(73
                  prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sprejeli amandma in smo črtali drugi odstavek 94. člena.</p>
               <p>S tem je amandma Slovenske ljudske stranke pod številko ena brezpredmeten. Mislim,
                  da tudi amandma, ki ga je dal gospod Podobnik. Mislim, da ni potrebno, da o njem
                  glasujemo.</p>
               <p>Dajem na glasovanje amandma Slovenske ljudske stranke pod točko dva: <q>"O izdanih
                  poroštvih obvešča Vlada Državni zbor vsake tri mesece."</q> Ugotovimo sklepčnost!
                     <stage>(74 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo amandma k 94. členu sprejeli.</p>
               <p>Imamo še amandma, ki ga predlaga gospod Janez Kopač, novi 99.a člen. To je člen,
                  ki je povezan s 74. členom: "Do uveljavitve posebnega zakona 74. člena tega
                  zakona se za dajanje poroštev iz 94. člena tega zakona uporabljajo merila o
                  dajanju poroštev. Uradni list Republike Slovenije, <stage>(številka ni znana)</stage>."</p>
               <p>Želi kdo o tem amandmaju razpravljati? <stage>(Ne.)</stage> Dajem ga na
                  glasovanje.</p>
               <p>Gospod Janez Podobnik, obrazložitev glasu.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala za besedo. Na podlagi razprave gospoda Gasparija ocenjujem, da je ta dodatni
                  člen v nasprotju z razpravo gospoda Gasparija. Zato bi prosil, če bi gospod
                  Gaspari komentiral ta amandma. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ne more, ker je podobno kot je prej, razen, če bi zbor mogel ponovno
                  glasovati.</p>
               <p>Obrazložitev glasu je, gospod Podobnik.</p>
               <p><stage>(Vmes JANEZ PODOBNIK: Zato seveda ne morem podpreti tega
                     amandmaja.)</stage></p>
               <p>Hvala lepa. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je novi 99.a člen sprejet.</p>
               <p>S tem smo končali glasovanje o amandmajih in prehajamo na odločanje o zakonu v
                  celoti.</p>
               <p>Dajem zakon v celoti na glasovanje. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog zakona o izvrševanju proračuna Republike Slovenije za
                  leto 1994 sprejet.</p>
               <p>Imamo še nekaj sklepov k temu zakonu. Sklep, ki ga predlaga Odbor za finance in
                  kreditno-monetarno politiko: Ministrstvo za finance naj pripravi nov izračun
                  obsega javne porabe občin za leto 1994 na osnovi nove ocene virov za leto 1994 ter
                  ga pošlje občinam najkasneje do konca meseca maja 1994". Gospod Pucko pa predlaga
                  amandma na ta sklep, in sicer, da se datum spremeni do 15. maja 1994.</p>
               <p>Besedo dajem gospodu Engelmanu. Prosim.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Rad bi ponovil, kar sem prej povedal.</p>
               <p>Ministrstvo za finance glede na izglasovane člene zakona o izvrševanju proračuna
                  za leto 1994 tega sklepa ne more izvršiti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali ni več nobenega prijavljenega? Gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala za besedo. Na podlagi včerajšnje razprave na Odboru za finance bom ta
                  dodatni sklep podprl, ker sem prepričan, da je vsebina dodatnega sklepa nekako v
                  korektni povezavi tudi v dogovoru, ko potem nismo ponovno vložili amandmaja, da bi
                  vztrajali, da se višina izravnave denarnih sredstev nameni v višini 21%, torej
                  realno. Na podlagi izjave gospoda Engelmana, da to ni uresničljivo, ne vem, s
                  kakšnimi argumenti to ni uresničljivo. Ocenjujem, da bi bili, če ne izglasujemo
                  tega dodatnega sklepa, grobo prevarani, da je to tipična manipulacija glede na
                  včerajšnji dogovor v Odboru za finance. Prepričan sem, da bo ta sklep sprejet.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Gospoda Janeza Podobnika takrat, mislim, da ni bilo v dvorani, ko sem ravno to
                  obrazlagal, kako je prišlo do predloga sklepa na Odboru za finance in da, če bo
                  izglasovan, ne bo izglasovan amandma Vlade in Ministrstvo za finance tega sklepa
                  ne more izvršiti. Zaradi tega ne bi rekel, da</p>
               <p>je to manipulacija, ampak lahko vzamete magnetogram, kaj sem povedal pred eno
                  uro.</p>
               <p>Kot vem, se sami precej ukvarjate s finančnimi zadevami občin in gotovo veste, kaj
                  je finančna izravnava oziroma kaj so izračuni dovoljene limitirane porabe. Tu
                  notri je tudi finančna izravnava občin. Ravnokar pa smo sprejeli, da se bo to
                  lahko izračunalo 60 dni po uveljavitvi zakona o izvrševanju proračuna. Samo
                  spoštujemo zakon in nič drugega.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Jana Primožič. Prosim.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Ne razumem gospoda Podobnika. Včeraj smo bili na dobri poti
                  oziroma danes pred glasovanjem o 40. členu, da zvišamo finančno izravnavo občinam
                  na indeks 122 v primerjavi z indeksom 115,9, za celih 2,9 milijard iz dohodnine,
                  torej proračun države ne bi trpel nobene izgube. Po glasovanju 28 proti 22 smo
                  prišli v stanje, da se občinam ne dodajo nobena sredstva, ampak ne samo to.
                  Občinam smo vzeli skoraj vso finančno izravnavo, dokler se ne izgradijo ti
                  kriteriji, se pravi 60 dni in podobne stvari. Tako, da žalovanje za tem
                  glasovanjem bo, samo upam, da bo pamet vsaj v bodoče zmagala. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Gospod predsedujoči! Imam samo proceduralno pripombo. Tega sklepa vi ne morete
                  dati na glasovanje, če predstavnik ministrstva oziroma v tem svojstvu predstavnik
                  Vlade v naprej izjavi, da nekega sklepa ne bodo izvrševali. Vzemimo primer, da
                  zbor izglasuje ta sklep, pridemo do take situacije, da mora odstopiti, ali
                  ministrstvo, če samo ne odstopi, mora potem odstopiti Vlada. Poslušajte, to je
                  nemogoče. O takem sklepu ne moremo glasovati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospa Vika Potočnik, prosim.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Popolnoma se danes strinjam z gospodom Bučarjem.
                  Mi smo danes z zakonom sprejeli nekaj, kar je v popolnem nasprotju, kar bi sedaj
                  sprejeli s sklepom. Zato predlagam, da ne daste, gospod predsedujoči, tega na
                  glasovanje. Hvala.</p>
               <p>V kolikor pa boste, ker vi ste tisti, ki lahko odločate, pa odločno nasprotujem
                  temu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo. Gospod Tone Partljič, prosim.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Sem eden izmed tistih, ki je podpiral Mogetov amandma. Toda takrat, ko sem ga
                  podprl, sem bil obveščen, da ta sklep sploh ni sprejemljiv in je absurden. In vsaj
                  tisti, ki smo takrat to podprli in preobrnili celo stvar, sedaj ne moremo
                  glasovati drugače, kot da glasujemo proti. To se mi pa zdi tako logično, saj smo
                  bili pred eno uro opozorjeni na stvar. Dveh obrazov pa preprosto ni mogoče
                  imeti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosil bi gospoda Kopača, ali odbor morda umika ta amandma, čeprav
                  vem, da ga sam ne more. Tudi sam ga ne morem sedaj dati čisto iz procedure zato,
                  ker smo o takih sklepih do sedaj že glasovali.</p>
               <p>Dajem ta sklep na glasovanje. Ugotovimo sklepčnost! <stage>(61
                  prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(41
                     poslancev.)</stage></p>
               <p>Ugotavljam, da sklep ni sprejet.</p>
               <p>Imamo sklep gospe Danice Simšič: <q>"Državni zbor nalaga Vladi Republike Slovenije,
                  da do septembra Državnemu zboru oziroma Odboru za zdravstvo, delo, družino in
                  socialno politiko predloži predpise, s katerimi bo uredila problematiko pokojnin
                  in prejemkov po zakonu o družbenem varstvu duševno in telesno prizadetih oseb ter
                  seveda tudi o načinu usklajevanja teh prejemkov."</q></p>
               <p>Dajem ta sklep na glasovanje. Prosim, gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala. Saj ta sklep sem že včeraj v bistvu napovedala in ga utemeljila, ampak rada
                  bi vas še enkrat spomnila. Glede na to, da smo sedaj v 37., prejšnjem 38. členu,
                  sprejeli dopolnilo Vlade, kjer se Vlada že obvezuje, da bo</p>
               <p>sprejela nove predpise, zapisano je pa samo <q>"do sprejema novih predpisov"</q> in da ta
                  <q>"do sprejema"</q> ne bi trajal v nedogled, je potreben ta dodatni sklep, ki
                  opredeljuje čas do septembra. Zato pa vas prosim za podporo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na naslednjo <title>PODTOČKO DNEVNEGA REDA</title> - h kateri smo
                  splošno razpravo zaključili že dopoldne - <title>NA PREDLOG PRORAčUNA REPUBLIKE
                     SLOVENIJE</title>.</p>
               <p>Predlagal bi, da najprej sprejmemo sklep, da Državni zbor razpravlja in glasuje
                  skupaj o vseh delih proračuna, h katerim niso bili vloženi amandmaji. Takšen
                  proceduralen sklep dajem na glasovanje. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo proceduralni sklep sprejeli.</p>
               <p>Pregled vloženih amandmajev k predlogu proračuna je sestavni del skupnega poročila
                  o proračunu, ki ga je pripravil Odbor za finance in kreditno-monetarno politiko
                  dne 22.4.1994 in se začenja na 9. strani z naslovom Posebni del proračuna. Kot
                  amandma k predlogu proračuna pa je treba šteti tudi amandma Vlade, ki ga imate na
                  5. in 6. strani skupnega poročila k predlogu proračuna Republike Slovenije za leto
                  1994.</p>
               <p>V razpravo dajem najprej ta amandma. Amandma na 5. strani: besedilo in tabele z
                  naslovom <q>"Predlog proračuna Republike Slovenije za leto 1994"</q> se obravnavajo kot
                  predlog državnega proračuna za leto 1994. To je pojasnilo. In sedaj amandma: pred
                  besedilom <q>"bilanca prihodkov in odhodkov"</q> se doda naslednje besedilo, ki se glasi:
                  <q>"Proračun Republike Slovenije za leto 1994 se določa v naslednjih tolarjih,"</q>
                  dovolite, da ne berem teh številk. <q>"Prihodki in odhodki v bilanci prihodkov in
                  odhodkov ter v račun financiranja so določeni v posebnem delu tega proračuna. Ta
                  proračun začne veljati naslednji dan po objavi v Uradnem listu Republike
                  Slovenije, izvrševati pa se začne z dnem uveljavitve zakona o izvrševanju
                  proračuna Republike Slovenije za leto 1994."</q> Predlagatelj je Vlada Republike
                  Slovenije. Odbor podpira. Želi kdo besedo? Ne, zato dajem amandma na glasovanje.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Prehajamo na 9. stran našega poročila k posebnemu delu proračuna <q>"Bilanca
                  prihodkov in odhodkov"</q> - prvo poglavje. Imamo pri prihodkih proračuna: <q>"Pri davku
                  od dobička pravnih oseb se znesek 9 milijonov 500 tisoč poveča na 15 milijonov
                  tisoč. Pri dohodnini se znesek 67 milijonov 500 tisoč tisoč poveča na 69 milijonov
                  500 tisoč"</q>. Dovolite, da ne berem teh številk, ker mislim, da s tem nič ne
                  razjasnim, temveč stvari še bolj zapletam. Amandma predlaga Vlada Republike
                  Slovenije in je dopolnjen predlog proračuna. Odbor amandma podpira. Želi kdo
                  besedo? <stage>(Ne.)</stage> Dajem ta amandma na glasovanje. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>S tem smo končali glasovanje pri prvem poglavju. Predlagam, da o vseh poglavjih
                  skupaj glasujemo na koncu, to smo tudi nekako sprejeli, da se ne bi zapletali pri
                  odločanju o proračunu.</p>
               <p>Prehajamo na drugo poglavje - <q>"Odhodki in odplačila kreditov za leto 1994 po
                  uporabnikih"</q>. Imamo precej dolg amandma, ki ga predlaga gospod Janez Kopač. Odbor
                  ga ne podpira in predlaga svoj amandma.</p>
               <p>Na 11. strani imate amandma Odbora za finance in kreditno-monetarno politiko. Pod
                  številko dva Vlada delno povzema amandma v svojem amandmaju.</p>
               <p>Želi ob drugem poglavju in o teh dveh amandmajih k drugemu poglavju - rimska dva -
                  kdo razpravljati?</p>
               <p>Najprej dajem na glasovanje amandma gospoda Janeza Kopača. Odbor amandmaja ne
                  podpira in predlaga svoj amandma, ki je pod točko dva.</p>
               <p>Ugotovimo sklepčnost! Je umik Kopačevega amandmaja? Je to dogovorjeno z gospodom
                  Kopačem, ki ga ni tukaj? Je, hvala.</p>
               <p>Dajem na glasovanje amandma pod točko dva, ki ga predlaga Odbor za finance in
                  kreditno-monetarno politiko. Vlada delno povzema amandma v svojem amandmaju.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma odbora ni sprejet.</p>
               <p>Prehajamo na naslednje poglavje, na poglavje o predsedniku republike. Imamo
                  amandma na strani enajst, pod točko ena, ki ga predlaga gospod Alojz Metelko na
                  strani dvanajst. Samo en amandma je, ki ga odbor ne podpira. Odbor za
                  infrastrukturo in okolje ga podpira. Vlada amandmaja ne podpira.</p>
               <p>Gospod Metelko pa ima besedo.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Ta amandma<gap n=".."/> <stage>(Vmes skoči v besedo PODPREDSEDNIK VLADIMIR
                     TOPLER: Samo malo, gospod Metelko. Jaz bi prosil vse vas, kolegice in kolegi,
                     za malo več miru. Mislim, da se nič ne sliši in gospod Metelko ima besedo.
                     Prosim, da upoštevate to. Izvolite, gospod Metelko.)</stage></p>
               <p>Odbor za infrastrukturo ta amandma podpira. Gre samo za višino - tri milijone.
                  Predračun, ki je bil narejen za te zapornice, stane tri milijone in pol.
                  Železniško transportno podjetje je že večkrat izjavilo, da nima sredstev za
                  napravo zapornic. Na tem prehodu so vsako leto dve do tri smrtne nesreče, ker je
                  izredna nevidljivost in z zmanjšanjem sredstev, ker se pa v tej postavki
                  povečujejo materialni stroški za 65%, bi s prerazporeditvijo teh treh milijonov, v
                  bistvu se malo zmanjšalo, tukaj pa bi se mogoče rešilo kakšno življenje tudi v
                  letu 1994. Zato predlagam, da podprete ta amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Mislim, da je naloga, da se uredijo razne zapornice na raznih
                  prehodih, da bi to morala početi Železnica. In to, da nima denarja, ne bo držalo,
                  saj namerava sedaj v kratkem kupiti nogometni klub, v katerem bodo igrali v
                  glavnem Neslovenci in mislim, da naj raje dajo ta denar za zapornice. Sem proti
                  temu amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jagodnik ima besedo.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Hvala za besedo. Zelo kratek bom. Na tem odboru je bilo pojasnjeno. Te zapornice
                  veljajo 12 milijonov tolarjev in amandma s 3 milijoni tolarjev seveda ničesar ne
                  rešuje, zato bom glasoval proti amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Metelko, prosim.</p>
               <p>Razprava je še, ni obrazložitev glasu in je replika. Gospod Metelko izvolite.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Jaz sem svoje povedal, da imam tam predračune. Predračuni so iz druge polovice
                  leta 1992. Trije predračuni so, ki je 3,5 milijone. Naj bo to čisto zavajanje
                  predstavnikov, če je rekel 12 milijonov. S 3 milijoni, ki jih dobimo, razliko bo
                  pa prispevala občina.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Dajem amandma gospoda Metelka
                  na glasovanje. Prosim za mir v dvorani. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma gospoda Metelka ni sprejet.</p>
               <p>Smo pri novem poglavju, pri Državnem svetu.</p>
               <p>Proceduralno imate, gospa Pečanova. Prosim.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa, gospod predsedujoči. Jaz bi vas prosila, da uporabite ali pa, če nimam
                  prav, poveste, da nimam prav, razlago 221. člena poslovnika, kjer piše: <q>"O
                  amandmajih k predlogu državnega proračuna odloča Državni zbor na koncu razprave o
                  delu proračuna, h kateremu je bil predložen amandma"</q>. Za mene to pomeni, da imamo
                  o poglavju proračuna razpravo in razpravo o vseh amandmajih, ko pa se glasuje o
                  posameznem amandmaju, se lahko dovoli samo še obrazložitev glasu. Zaradi tega sem
                  hotela, da bi proceduralno najprej ugotovili, ali ravnamo prav ali ne. Mislim, da
                  do sedaj nismo ravnali prav, če smo dovolili razpravo o posameznem amandmaju.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Pečanova, ampak je bil samo en amandma k posameznemu poglavju,
                  zato smo tako tudi ravnali. Že na začetku sem to povedal. To je poglavje, ki se
                  nanaša na del, kjer je bil vložen samo en amandma. Nihče ni obrazlagal glasu, zato
                  sem to naredil. Ko bomo prišli do posameznih ministrstev in amandmajev, bomo
                  najprej razpravljali o amandmajih. Ali temu nasprotujete? Prosim, da podate
                  proceduralni predlog.</p>
               <p>Gospa Pečanova, mislim, da sem to razložil.</p>
               <p>Imamo vladni amandma k Državnemu svetu, ki ga odbor podpira. Želi kdo razpravljati
                  o njem? To je tudi del proračuna. Če ni nobenega razpravljalca, dajem na odločanje
                  in na glasovanje amandma Vlade, k Državnemu svetu, ki ga odbor podpira. To je na
                  12. strani, amandma pod številko 12, pod točko 1. Ugotovimo sklepčnost! <stage>(
                     56 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da smo ta sklep sprejeli.</p>
               <p>Prehajamo k novemu delu našega proračuna postavka 1214 <q>"Varuh človekovih pravic"</q>.
                  Imamo en amandma. Vlagatelj je Vlada Republike Slovenije. Dopolnjen predlog
                  proračuna. Odbor amandma podpira.</p>
               <p>Kdo želi besedo? <stage>(Nihče.)</stage> Dajem amandma na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo amandma k delu <q>"Varuh človekovih pravic"</q> sprejeli.</p>
               <p>Smo pri delu <q>"Vladne službe"</q>. Imamo amandma, ki ga predlaga gospod Brane Eržen. Ta
                  amandma odbor podpira, Vlada ga ne podpira. Ta amandma je na 12. in 13.
                  strani.</p>
               <p>Imamo amandma h kadrovskim službam Vlade, ki ga predlaga KVIAZ. Odbor ne podpira,
                  Vlada ne podpira.</p>
               <p>Zavod Republike Slovenije za statistiko, predlagatelj Vlada Republike Slovenije,
                  odbor amandma podpira.</p>
               <p>Imamo Urad Vlade za verske skupnosti, vlagatelj gospod Bojan Korošec in Jože
                  Lenič. To je umik. Hvala lepa.</p>
               <p>Te amandmaje, ki sem jih sedaj navedel na 12. strani in ta del proračuna na 12. in
                  13. strani dajem v razpravo. Želi kdo besedo?</p>
               <p>Gospod Jelinčič, prosim!</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Pripombe bi imel v glavnem samo na amandma gospoda Eržena, ki bi,
                  kaže, rad na vsak način uvedel v Slovenijo novo narodnost, tako da bi imeli poleg
                  dveh avtohtonih manjšin italijanske in madžarske, še romsko v Sloveniji. Mislim,
                  da potem lahko pričakujemo v najkrajšem času, če ne prej pa ob naslednjem
                  proračunu, še kakšno sofinanciranje radijskega progama za bosansko skupnost, za
                  srbsko skupnost, za hrvaško skupnost in podobno.</p>
               <p>Mislim, da absolutno ne smemo podpreti tega amandmaja in tudi jaz tega amandmaja
                  nikakor ne podpiram.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo o teh amandmajih? Razpravo zaključujem in prehajamo
                  na odločanje. Najprej dajem na glasovanje amandma k delu proračuna vladnih služb,
                  ki ga predlaga gospod Brane Eržen. Odbor to podpira, Vlada pa ne podpira tega
                  amandmaja. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma KVIAZ, ki se nanaša na kadrovske službe Vlade: odbor ne podpira,
                  Vlada ne podpira. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(5 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo še amandma k Zavodu Republike Slovenije za statistiko. Predlagatelj je Vlada
                  Republike Slovenije. Odbor amandma podpira. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslancev.)</stage></p>
               <p>Ugotavljam, da smo amandma sprejeli.</p>
               <p>Zadnji amandma na 13. in 14. strani je bil umaknjen.</p>
               <p>Prehajamo k novemu delu proračuna in dajem v razpravo amandmaje, ki se nanašajo na
                  16. del proračuna, to je Ministrstvo za finance. Amandma pod številko 1 predlaga
                  Vlada Republike Slovenije. Odbor amandma podpira. Opomba: Vlada smiselno povzema
                  nekatere že vložene amandmaje skupine poslancev, prvo podpisanega gospoda Jožefa
                  Kopšeta in predlog sklepa Odbora za infrastrukturo in okolje.</p>
               <p>Pod 2 predlaga amandma Vlada Republike Slovenije. Odbor podpira.</p>
               <p>Pod 3. točko imamo amandma Vlade Republike Slovenije. Odbor podpira.</p>
               <p>Na 15. strani skupnega poročila imamo amandma Vlade Republike Slovenije. Odbor
                  podpira.</p>
               <p>Pod 5 točko imamo amandma, ki ga predlaga Komisija za spremljanje in nadzor
                  lastninskega preoblikovanja družbene lastnine. Odbor ne podpira. Vlada ne podpira.
                  V opombi imate napisano vsebinsko enak amandma; z navedbo drugačnega vira je
                  predlagal tudi poslanec Izidor Rejc, vendar je kasneje amandma umaknil.</p>
               <p>Pod 6 imamo amandma, ki ga predlaga Brane Eržen. Odbor ne podpira, Odbor za
                  infrastrukturo in okolje ne podpira, vendar pa je amandma po namenu vključen v
                  amandma odbora, ki opredeljuje vse dodatne postavke pri uporabniku Ministrstva za
                  promet in zveze. Vlada amandmaja ne podpira.</p>
               <p>Na 16. strani skupnega poročila, pod 7. točko imamo amandma Odbora za obrambo.
                  Vlada ne podpira, odbor ne podpira.</p>
               <p>Pod 8. točko predlaga amandma gospod Maks Lavrinc, odbor ne podpira, Vlada ne
                  podpira.</p>
               <p>Pod 9. točko skupina poslancev, prvi podpisani gospod Rudi Moge. Odbor ne podpira,
                  Vlada ne podpira.</p>
               <p>Pod 10. točko imamo amandma gospodov Jožeta Leniča in Bojana Korošca. Odbor ne
                  podpira, je umik. Hvala lepa.</p>
               <p>Amandma pod 10. točko je umaknjen in dajem vse te amandmaje in celoten del
                  proračuna v razpravo.</p>
               <p>Kdo želi besedo? Gospod Rudi Moge, prosim.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! Ne bom dolg. Vi ste ta
                  amandma sprejeli. Jaz sem brez vsakega upanja, da bo ta amandma izglasovan, ker
                  povečuje sredstva za milijardo in je nerealen. Amandma je vložen zaradi tega, da
                  pokaže na absurdnost financiranja občin v zadnjih štirih letih.</p>
               <p>Poglejte: prihodki občine so v glavnem od dohodnine, od dopolnilnih sredstev, ki
                  jih da Državni zbor in zelo malo od lastnih prihodkov. Mislim, da se lahko Maribor
                  primerja z Ljubljano, nikakor pa ne s Šentjurjem pri Celju, kajti zdaj je znesek,
                  ki pride na glavo prebivalca za Maribor, enak, znesku, ki ga imajo prebivalci
                  Šentjurja pri Celju.</p>
               <p>Sedaj pa samo nekaj podatkov. Maribor je za leto 1993 z dohodnino zbral 2
                  milijarde 948 milijonov, Ljubljana 9 milijard 621 milijonov. Dopolnilna sredstva
                  iz države je dobil Maribor v znesku 977 milijonov, Ljubljana 2 milijardi 343
                  milijonov. To pomeni, da je v dohodnini Ljubljana zbrala trikrat več in je to
                  prav, glede na socialno stanje, ki je v Mariboru in glede na profil kadra, ki je v
                  Ljubljani, je jasno, da se iz dohodnine potem zbere neprimerno več denarja in je
                  te dohodnine, glede na Maribor, skoraj za 50%, bi človek rekel, več, medtem, ko
                  dopolnilna sredstva, so pa tudi za 139% večja, kot v Mariboru, čeprav je
                  prebivalcev samo za 112% večji. Se pravi, tukaj je ta <q>"defekt"</q>. In če bi potem
                  izračunali global sredstev za leto 1994, kot so se vsa leta računala, potem imamo
                  v Mariboru po glavi prebivalca, glede na lansko porabo, 26 tisoč 581. Maribor ima
                  155 tisoč 318 prebivalcev krat tistih 15,9% za inflacije, ima global Maribora v
                  letu 1994 znesek 4 milijarde 786 milijonov. Isti izračun za Ljubljano pokaže, da
                  je imela Ljubljana lanskoletno porabo 38 tisoč 67, število prebivalcev v Ljubljani
                  je 329 tisoč 591 krat 15,9%, ima global Ljubljana za leto 1994, 14 milijard 541
                  tisoč. In če sedaj pogledamo v leto 1993, je prišlo v Ljubljani na glavo
                  prebivalca 38 tisoč, v Mariboru 36 tisoč, v letošnjem letu po tem, kar je pač bilo
                  ponujeno, ima Ljubljana 44 tisoč, Maribor pa 30 tisoč po glavi prebivalca. Indeks
                  za leto 1993 se pravi, dobi na glavo prebivalca Ljubljana 43% več. Ta znesek se
                  popolnoma enako prenaša s tem financiranjem v leto 1994. Se pravi, dobijo zopet za
                  43% več.</p>
               <p>Ob tem se je pa treba vprašati, ali so v vzgojno-varstvenih zavodih res tudi za
                  43% manjši stroški, ali so v osnovnih šolah res tudi za 43% manjši stroški, ali so
                  v kulturi tudi za 43% manjši, ali so v okviru raziskovalne dejavnosti tudi za 43%
                  manjši stroški, ali so za pospeševanja zaposlovanja v podjetništvu tudi taki in
                  tudi na področju infrastrukture oziroma nekaj podobnega. Jaz mislim, torej na oko
                  pogledam, da mora dobiti Maribor na glavo prebivalca manj kot Ljubljana. Naše
                  glavno mesto je dosti bolj razvejano, ampak razlika za 40%, ki se vleče že četrto
                  leto, je nesprejemljiva. Mislim, da z amandmajem, ki smo ga prej sprejeli, se
                  namesto indeksiranja, da se bo ta poraba po občinah oziroma globali, ki jih
                  določamo, da se bodo nekako bolj porazdelili, bolj pravično in bolj po tem, kar se
                  dela, ne pa takole približno, toliko dobiš, pa potem toliko porabi. Torej, brez
                  vsakega upanja na zmago, sem vas poskušal opozoriti, da tak problem v Sloveniji
                  obstaja in da imate tudi neko majhno mesto ob severu te naše domovine in tudi na
                  tega je treba gledati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Gospod Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Pod točko šest imamo predlog amandmaja, da se dopolnilna sredstva
                  občinam znižajo za sto milijonov tolarjev in se jih prenese na postavko za
                  izgradnjo ceste: Osilnica - Čačič - Borovec - Kočevska Reka.</p>
               <p>Mislim, da je amandma zelo smiseln, ne glede na to, da ga odbor ni podprl.
                  Osilniška dolina izumira. Osilniška dolina je odrezana od Slovenije in edina
                  povezava s centralno Slovenijo gre na obeh straneh preko hrvaškega ozemlja. Zaradi
                  tega se je že začelo izseljevanje Osilničanov in dejansko dolina izumira.</p>
               <p>Ti ljudje so bili v naši poslanski skupini in so prosili, da naj vendar nekaj
                  naredimo za nekatere dele Slovenije in naj jih vendar ne prodamo Hrvatom. Točno
                  tako so rekli. In jaz upam, mislim, čudim se, da odbor ni podprl tega amandmaja.
                  Morda mu to ni bilo prezentirano, morda komu ni bilo to jasno, vendar dejstvo je,
                  da na ta način Slovenija izgublja počasi, a vztrajno svoje ljudi.</p>
               <p>Vsi vemo, kako je pomembno in kako se moramo truditi, da bomo ljudi spravili nazaj
                  na obrobja, na podeželje, da bo Slovenija zaživela. In če ne bomo uredili
                  infrastrukture, če jim ne bomo zgradili cest, po katerih bodo lahko povezani s
                  svojim glavnim mestom, lahko na vse drugo kar pozabimo.</p>
               <p>Zato apeliram na vas, da tudi vi podprete amandma pod točko šest. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati o teh amandmajih? Gospa Mihaela Logar,
                  prosim.</p>
            </sp>
            <sp who="SDZ1:LogarMihaela">
               <speaker>MIHAELA LOGAR:</speaker>
               <p>Samo replika na izvajanje gospoda Jelinčiča. Popolnoma se strinjam z njegovim
                  izvajanjem, opozarjam pa samo na to, da je tudi Odbor za infrastrukturo v bistvu
                  podprl ta sredstva. Vendar vas opozarjam, da je bil problem samo, od kod ta denar
                  vzeti in da je bil pri tem problem, ker naj bi ta denar v tem trenutku šel iz
                  dopolnilnih sredstev občinam in je amandma Odbora za infrastrukturo enak,
                  popolnoma enak na strani triintrideset, s tem, da gre postavka iz denarja iz
                  Ministrstva za ceste. Zato prosim, če bi podprli ta amandma na strani
                  triintrideset, ne pa na strani petnajst pod številko šest.</p>
               <p>Izvajanje gospoda Jelinčiča pa prosim, če si kar pri tisti številki zraven<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Mihaeli Logar. Želi še kdo? Gospod Engelman, prosim.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Rad bi samo opozoril, da po našem mnenju ni pravne podlage za izvršitev amandmaja
                  gospoda Mogeta glede Maribora. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Razpravljal bom o točki sedem, kjer
                  se je Odbor za obrambo srečal ob razpravi o tem proračunu s tistim delom zakona o
                  gasilstvu in o požarni varnosti, kjer smo v tem parlamentu sprejeli obveznosti in
                  naložili naloge, ki jih morajo opravljati gasilske organizacije, gasilska društva
                  in poklicne enote na področju požarnega varstva, zaščite in reševanja v
                  državi.</p>
               <p>Mi smo takrat pri obeh zakonih govorili tudi o virih financiranja in takrat
                  razpravljali o tem, da poznamo dva vira sofinanciranja. Ne govorim o financiranju
                  prostovoljnega gasilstva, kjer govorimo samo o sofinanciranju. In mi smo govorili
                  v zakonu in z zakonom tudi predpisali, da poznamo sofinanciranje preko državnega
                  proračuna in preko proračunov lokalnih skupnosti <stage>(pravimo
                     dobesedno)</stage> oziroma občin. Občine seveda s svojimi proračuni same povedo
                  in sprejmejo, kakšna sredstva namenjajo za požarno varnost v svoji občini in
                  država je prav tako dolžna povedati, s kakšnimi sredstvi sodeluje pri
                  sofinanciranju gasilstva, na področju požarnega varstva, zaščite in reševanja. In
                  ko smo se srečali na Odboru za obrambo s proračunom države Slovenije, dejansko
                  nimamo poglavja, kamor bi to sodilo. Odgovornost za področje požarnega varstva,
                  zaščite in reševanja je seveda prenesena na obrambno ministrstvo oziroma znotraj
                  njega na Republiško upravo za zaščito in reševanje, ki je dolžna izvajati vse te
                  naloge skupaj z Gasilsko zvezo Slovenije, z vsemi gasilskimi enotami, ki jih imamo
                  in z vsemi 1400 gasilskimi društvi in 63 občinskimi gasilskimi zvezami, ki
                  delujejo na področju požarnega varstva.</p>
               <p>Na odboru za obrambo smo ugotovili, da ni mogoče sprejeti državnega proračuna, če
                  niti ne povemo, koliko sredstev nameni država iz svojega proračuna za
                  sofinanciranje za požarno varnost, zaščito in reševanje. Zato je odbor sprejel
                  amandma, ki ga imate pod 7. točko. Če je že odgovornost pri Ministrstvu za obrambo
                  in pri Republiški upravi za zaščito in reševanje za področje požarnega varstva,
                  zaščite in reševanja, smo v odboru tudi ocenili, da je nujno, da se poleg
                  odgovornosti prenesejo tudi sredstva na dve novi postavki, kar odbor tu tudi
                  predlaga. Tu je prva postavka predvidena za sofinanciranje požarnega varstva,
                  kamor so vključene vse poklicne gasilske enote in poklicni gasilski zavodi in vsa
                  gasilska društva, ki delujejo na področju požarnega varstva več ali manj svojem
                  okolju in v svojih občinah.</p>
               <p>Druga postavka je sofinanciranje zaščite in reševanja v občinah. Tu gre za
                  postavko 878 milijonov za to področje. Odbor za obrambo si ni izmislil niti prve
                  finančne številke, 2 milijardi 243 milijonov niti ne druge številke za zaščito in
                  reševanje, 878 milijonov, ampak so bila znotraj Ministrstva za obrambo izdelana
                  merila in kriteriji. Zato sem tudi že prej povedal, da mora 50. člen ostati, kot
                  je bil. Republiška uprava za zaščito in reševanje je zadnje leto, ko so bile
                  odpravljene SIS materialne proizvodnje, izdelala kriterije. Niso izdelana nova
                  merila in kriteriji. Edini kriterij je na prebivalca v občinah, za katerega se
                  tudi gasilskim občinskim zvezam in enotam, poklicnim in nepoklicnim, namenjajo
                  minimalna sredstva. V Sloveniji dajemo za 1400 gasilskih društev komaj 2,40 SIT na
                  državljana in to predstavlja ti 2 milijardi 243. Še manj, 1,20 tolarja, dajemo za
                  zaščito in reševanje. To je izračun, ki je bil opravljen znotraj Ministrstva za
                  obrambo v Republiški upravi za zaščito in reševanje.</p>
               <p>Zato vas seveda prosim, da podprete amandma Odbora za obrambo in da vendarle
                  zagotovimo vsaj del sofinanciranja za področje gasilstva, požarnega varstva v
                  občinah. V kolikor ne bomo tega storili - bil sem na plenumu Gasilske zveze
                  Slovenije, kjer so predsedniki občinskih gasilskih zvez poročali, da imamo v
                  državi velike težave zaradi neusposobljene gasilske tehnike, in bomo prišli v
                  situacijo, ko ne bomo mogli opravljati gasilskih nalog.</p>
               <p>Za podkrepitev bom povedal tri podatke. Samo v letu 1993 je bilo več kot 1.500
                  požarov, v katerih je sodelovalo nekaj 10 tisoč gasilcev in kjer je bilo
                  uporabljenih preko 100 tisoč ur gašenja. Ne govorim o tem, kakšna je bila škoda in
                  kakšno škodo so gasilci preprečili. To Vlada lahko dobi pri požarnem inšpektoratu.
                  Želim le povedati to, da sta država in parlament dolžna, če smo zakone sprejeli,
                  tudi povedati, da delno sofinanciranje tudi opravljamo na področju požarnega
                  varstva, po edinem kriteriju, to je sredstva na občana. Prosim vas, da podprete
                  amandma Odbora za obrambo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Gospa Vika Potočnik ima besedo. Prosil bi vse, da
                  so razprave čim krajše in da ne bi presegale 5 minut. Splošno razpravo smo že
                  končali.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Z vso simpatijo do diskusije, ki jo je imel
                  gospod Sisinger in tudi do problematike, ki jo on vsako leto v tem parlamentu
                  zagovarja, se z vsemi silami tudi bori in tudi dobi zadostno število poslancev,
                  moram povedati, da ga bom tokrat razočarala. Ne bom podprla njegovega amandmaja
                  in tudi ne Odbora za obrambo zaradi tega, ker ne, da se ne bi strinjala s
                  sredstvi, ki so potrebna za to, ampak, od kod jemlje. Predlagam pa, ker še nismo
                  sprejeli takšne specifike in ker še nismo šli podrobneje in najverjetneje,
                  poslanke in poslanci, ste dobili v zadnjih dneh kar debelo in zajetno kuverto,
                  kjer smo dobili specifikacijo posameznih in podrobnih nabav v posameznih
                  ministrstvih, predvsem za obrambo in za notranje zadeve, da bo obrambno
                  ministrstvo imelo posluh za to vprašanje, ki je še danes pod njegovim okriljem in
                  da se bo odpovedalo nekaterim investicijam, za katere mislim tudi sama, da niso
                  potrebne, niso pa stvar današnje diskusije in namenilo potrebna sredstva
                  vprašanju, ki je tako res zahtevno in specifično za Slovenijo, kot sta gasilstvo
                  in požarna varnost. Ta dejavnost je prostovoljna. Še enkrat poudarjam, specifika
                  je taka, da potrebuje ta sredstva, ki jih je predlagal Odbor za obrambo in za
                  katera se posebno zavzema gospod Sisinger. Z virom, iz katerega sta Odbor za
                  obrambo in gospod Sisinger vzela ta sredstva, pa se ne morem strinjati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Res je nerodno govoriti o takih
                  stvareh kot je predlog amandmaja Odbora za obrambo, o katerem je govoril gospod
                  Sisinger. Mislim, da je potrebno razmisliti o nekaj stvareh. Tu gre za to, kakor
                  sem razumel iz nekaj informacij, da nekatere občine nočejo ali ne dajejo denarja
                  za organiziranje požarne zaščite in tudi zaščite reševanja. Moramo pa pomisliti
                  kaj bo s tistimi, ki imajo sedaj to organizirano, ki plačujejo, ki imajo
                  profesionalno požarno varnost in se vprašati, ali bodo ti ljudje še tam, ali so
                  potrebni ali ne. Gospoda Sisingerja moram spomniti, da smo ravno pred kratkim
                  govorili o Mogetovem amandmaju, ki zahteva od ministrstev, da uredijo te zadeve.
                  Ena takih zadev, ki jih obravnava omenjeni amandma, je tudi požarna varnost in
                  zaščita in reševanje. Mislim, da gre denar vsekakor v občine. Tiste občine, ki
                  uspešno in normalno že delujejo po tej smeri, bodo tudi vzorec ministrstvu, ki je
                  pristojno za to, da bo skupaj z občinami to uredilo in pripravilo predlog, kako bo
                  to financiranje in sofinanciranje urejeno in da to čimprej naredijo, čeprav je
                  predstavnik Ministrstva za finance rekel, da to ni mogoče oziroma, da bo težko.
                  Mislim, da se lahko potrudijo in to čimprej uredijo in da pustimo zaenkrat tako,
                  kot je, ker smo sprejeli amandma, da to morajo narediti. To pa prenašamo na to, da
                  si gasilci lahko sami s sporazumi to urejajo, čez dva meseca pa bomo to spet
                  spreminjali, da se bo to urejalo drugače. Denar je že, da se v precejšnjem delu
                  občin to tudi uporablja v ta namen, zato moram biti proti temu amandmaju. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Černelič, prosim. Gospod Sisinger ali imate repliko? Repliko
                  ima gospod Sisinger. Ni replika, potem pa gospod Černelič. Razpravo ste že imeli,
                  gospod Sisinger.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Podprl bom ta amandma, tako kot ga je oblikoval
                  Odbor za obrambo. Treba pa je natančno vedeti, da gre za sredstva, ki gredo tako
                  ali tako nazaj v krajevne skupnosti in vkraje. Torej, čeprav je vzeto, je vendarle
                  dano istemu okolju nazaj, vendar po kriterijih strokovne presoje uporabnosti.
                  Verjamem, da je to z vidika pristojnosti občin nekoliko sporno, to tudi mene malo
                  ovira pri zadevi, vendar ta trenutek je na tem področju dokaj velika zmeda. Če
                  hočemo dejansko zagotoviti kontinuiteto varovanja na tem področju, bi bila podpora
                  temu amandmaju za to leto koristna zadeva in zato bom podprl. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika gospoda Sisingerja, prosim, in potem ima besedo gospod
                  Engelman.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Seveda. Ali je replika ali ni za gospoda Geržino. Hotel bi povedati samo to,
                  poslanke in poslanci, jaz ne govorim zdaj za druga ministrstva. Jaz lahko govorim
                  samo za Ministrstvo za obrambo, kjer zadeve poznam. Ta merila so že izdelana in
                  jih že imam tukaj. V ministrstvu so izdelana že od konca decembra za leto 1994,
                  tako da je to že vse pripravljeno.</p>
               <p>Povedati bi pa moral še nekaj: ta sredstva so bila iz te postavke sofinanciranje
                  občinskih nalog in tako dalje, v letu 1993 delno dana tudi za požarno varnost,
                  vendar tako malo, da ni mogoče več zadostiti potrebam na področju gasilstva. Ne
                  govorim o uniformah, govorim o vozilih, o tehniki, ki nam je za gašenje potrebna.</p>
               <p>Še bi lahko povedal, koliko kubikov so gasilci zvozili, koliko živine so rešili,
                  koliko ljudi so rešili in tako naprej. Samo ni časa za takšno razpravo, zato
                  mislim, da moramo imeti razum. Če ne bomo povedali, da gre vsaj del sofinanciranja
                  iz proračuna, potem teh sredstev gasilci - na občana, dva cela tolarja - ne bodo v
                  mnogih občinah ne videli in ne dobili.</p>
               <p>To hočem povedati. Zato prosim, da je treba, kot je tudi povedal gospod Černelič,
                  podpreti ta amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Engelman ima besedo.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Rad bi opozoril, da ta amandma pomeni dve stvari: prvič, pomeni centralizacijo,
                  tukaj je pa že kar nekaj razpravljavcev ob zakonu nasprotovalo takim trendom.</p>
               <p>Drugič pomeni, da bomo sicer problem požarnega varstva in zaščite in reševanja
                  zelo ustrezno in dobro rešili, bo pa zelo veliko problemov verjetno na področju
                  otroških vrtcev, cest in drugih zadev. Zaradi tega, ker smo pač sprejeli tudi
                  dopolnilo k 50. členu, kar je tudi že gospod Geržina povedal, menimo, da je ta
                  amandma neustrezen. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predsedujoči, kolegice in kolegi! Mi smo več kot uro in pol, kar je za naš odbor
                  dosti, razpravljali z vseh vidikov o tem amandmaju. Moram reči, da sem popolnoma
                  prepričan, da je bila ta podpora na odboru skoraj soglasna iz teh razlogov, ker
                  centralizacija, kot je rekel gospod Engelman, je v nekaterih stvareh, ki so nujne,
                  vendarle potrebna. Mi ne moremo dovoliti rizika samoupravnega upravljanja z
                  denarjem, pa nam med tem zgori premoženje ali pa reševanje ljudi, iz tega
                  razloga.</p>
               <p>In ker sta zaščita in reševanje v okviru obrambnega ministrstva, je normalno, da
                  je ta del denarja v tem okviru. Dobro premislimo, ko pridemo do tega glasovanja.
                  Upam, da bomo premislili in bomo poskušali upoštevati ta amandma Odbora za
                  obrambo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sašo Lap. Repliko ima najprej gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Moram popraviti predsednika odbora, ker ta sklep ni bil sprejet
                  soglasno, ampak zelo tesno. Popolnoma podpiram stališče gospe Vike Potočnik, da se
                  v okviru Ministrstva za obrambo najde neka prerazporeditev. Nikakor pa se ne sme
                  jemati ta sredstva iz že tako namenjenih sredstev občinam in sem proti temu
                  amandmaju. Na odboru je bilo to mnenje tudi deljeno.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To razpravo prekinjam in dajem besedo gospodu Sašu Lapu, zato ker je
                  razprava o tem, kaj je bilo na odboru, mi pa govorimo tu o proračunu. Gospod Lap
                  ima besedo.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Absolutno podpiram gospoda Sisingerja iz preprostega razloga, ker
                  vem, kaj je ogenj. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem in prehajamo na odločanje o
                  posameznih amandmajih.</p>
               <p>Najprej dajem na glasovanje amandma Vlade Republike Slovenije pod 1. točko k
                  Ministrstvu za finance k delu proračuna. Odbor amandma podpira. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo točko 1 sprejeli.</p>
               <p>Na glasovanje dajem drugi amandma pod 2. točko, ki ga prav tako predlaga Vlada in
                  odbor podpira. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na 14. strani pod 3. točko amandma Vlade. Odbor podpira. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Gremo na 15. stran našega skupnega poročila. Pod 4. točko amandma Vlade Republike
                  Slovenije. Odbor podpira. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Pod 5. točko imamo amandma Komisije za spremljanje in nadzor lastninskega
                  preoblikovanja. Odbor tega amandmaja ne podpira in Vlada tudi ne. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod 6. točko imamo amandma gospoda Braneta Eržena. Odbor tega amandmaja ne
                  podpira, Odbor za okolje in infrastrukturo tudi ne podpira, vendar je amandma po
                  namenu vključen na odbore, ki opredeljujejo vse dodatne postavke, ki jih uporablja
                  Ministrstvo za promet in zveze. Vlada amandmaja gospoda Eržena ne podpira.
                  Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(46
                     poslancev.)</stage></p>
               <p>Ugotavljam, da amandma gospoda Eržena ni sprejet.</p>
               <p>Na 16. strani imamo pod 7. točko amandma Odbora za obrambo. Odbor ga ne podpira,
                  ravno tako ne Vlada. Obrazložitev bo podal gospod Kopše. Izvolite!</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Poslanci Slovenske nacionalne stranke bomo glasovali za, ker menimo, da je
                  pomembno vprašanje to financiranje. Naj bo financiranje kompletno za gasilstvo iz
                  enega vira in to je iz obrambnega ministrstva. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod 8. točko imamo amandma gospoda Maksa Lavrinca. Odbor ga ne podpira, Vlada ne
                  podpira. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma gospoda Maksa Lavrinca ni sprejet.</p>
               <p>Pod 9. točko imamo amandma skupine poslancev. Prvi podpisani je gospod Rudi Moge.
                  Odbor ga ne podpira in Vlada ga ne podpira.</p>
               <p>Gospod Kopše, izvolite. Obrazložitev glasu.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Poslanci Slovenske nacionalne stranke bomo glasovali za Mogetov amandma, ker ne
                  morejo biti take diference med posameznimi občinami. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(52 prisotnih.)</stage></p>
               <p>Kdo je za amandma? <stage>(19 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Kolegice in kolegi, s tem smo končali glasovanje o tem delu proračuna. Smo na 18.
                  strani pri Ministrstvu za notranje zadeve. Prvi amandma predlagata gospod Bojan
                  Korošec in Jože Lenič. Odbor ga ne podpira prav tako tudi ne Odbor za
                  infrastrukturo in okolje in ga vključuje v svoj amandma odbora, Odbor za šolstvo
                  ne podpira, Odbor za notranjo politiko in pravosodje ne podpira, Vlada ne
                  podpira.</p>
               <p>Pod 2. točko imamo amandma istih predlagateljev. Odbor ne podpira, Odbor za
                  notranjo politiko in pravosodje ne podpira, Odbor za infrastrukturo in okolje ne
                  podpira in vključuje v svoj amandma, Vlada ne podpira.</p>
               <p>Na 18. strani pod 3. točko so isti predlagatelji. Odbor ne podpira, Odbor za
                  notranjo politiko in pravosodje podpira, Odbor za infrastrukturo in okolje ne
                  podpira, vendar amandma po namenu vključuje v amandma odbora, Vlada ne
                  podpira.</p>
               <p>Pod 4. točko imamo iste predlagatelje. Odbor ne podpira. Odbor za notranjo
                  politiko in pravosodje ne podpira, Odbor za infrastrukturo in okolje vključuje v
                  svoj amandma, Vlada ne podpira.</p>
               <p>Pod 5. točko so isti predlagatelji. Odbor ne podpira, Odbor za notranjo politiko
                  in pravosodje ne podpira, Odbor za infrastrukturo in okolje ne podpira, Vlada ne
                  podpira.</p>
               <p>Ali je mogoče kakšen amandma umaknjen? Prosim, gospod Lenič, če poveste, kateri.
                  Mogoče so vsi.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Spoštovani! Z gospodom Korošcem umikava amandmaje, ki sva jih vložila, razen pod
                  številko 1.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Vse ostale umikata. Hvala lepa. Torej dajem amandma pod številko 1 v razpravo.
                  Želi kdo besedo. <stage>(Ne.)</stage> Dajem amandma pod številko 1 na glasovanje.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da smo amandma sprejeli.</p>
               <p>Smo pri novem delu proračuna, pri 18. delu. Proceduralno, gospod Nace Polajnar.
                  Prosim.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Spoštovane poslanke in poslanci, prosim za 15 minut za posvetovanje poslanske
                  skupine. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovani kolegice in kolegi dovolite, da še jaz izrečem proceduralni predlog.
                  Ali je možno, da bi danes delali nekoliko dlje, morda do 8. ure? Ali kdo temu
                  nasprotuje? Jaz bi dal najprej na glasovanje moj predlog. Vidim, da je precejšnje
                  nasprotovanje. Dajem na glasovanje, da danes delamo do 8. ure in dajem najprej ta
                  predlog na glasovanje, zaradi tega da bomo lahko jutri sejo prej končali.
                  Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da predlog ni sprejet.</p>
               <p>S tem za danes zaključujem sejo. Sejo nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 5. MAJA 1994 OB 18.39 URI IN</stage>
         </div>
      </body>
   </text>
</TEI>