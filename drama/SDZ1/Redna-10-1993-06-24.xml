<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-10-1993-06-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8E2E20801508EF88C1257832004838EB</idno>
               <idno type="URI">8E2E20801508EF88C1257832004838EB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-10-1993-06-24.DZ" n="10">
               <name>Redna</name>
               <date when="1993-06-24"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-10-1993-06-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 24. JUNIJA 1993 OB 9.08 URI)</stage>
            <sp xml:id="SDZ1-Redna-10-1993-06-24.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane poslanke, spoštovani kolegi poslanci prosim vas, da zasedete svoja
                  mesta, da bomo lahko pričeli z današnjo sejo z nadaljevanjem 10. seje Državnega
                  zbora. Zaenkrat nas je še premalo v dvorani, tako da če lahko poskrbijo vodje
                  poslanskih skupin, da se nas bo nabralo dovolj, bi bilo tudi zelo ugodno.</p>
               <p>Po moji oceni nas je dovolj, da lahko začnemo. Prosim, da vsi zasedete svoja
                  mesta, ostalih bomo veseli takrat, ko pridejo.</p>
               <p>Spoštovane kolegice poslanke in kolegi poslanci, gospe in gospodje, pričenjam
                  nadaljevanje 10. seje Državnega zbora Republike Slovenije, ki smo jo pričeli v
                  ponedeljek, dne 21. in nadaljevali 22. in 23. junija 1993. Na sejo so bili
                  povabljeni predstavniki Vlade Republike Slovenije in jih lepo pozdravljam.</p>
               <p>Za današnjo sejo zbora so se vodjem poslanskih skupin opravičili poslanke in
                  poslanci: Dušan Bavdek, dr. Ludvik Toplak, Jože Jagodnik, Marija Pozsonec za prvi
                  dve uri, Drago Šiftar, Alojz Metelko, Bojan Korošec in Mateja Kožuh-Novak.</p>
               <p>Prosim, da ugotovimo prisotnost v dvorani! Prosim, da vsi pritisnete na gumb.
                     <stage>(55 prisotnih.)</stage></p>
               <p>Ugotavljam, da je navzočih 55 poslancev. Tako je zbor sklepčen in lahko
                  odloča.</p>
               <p>Obveščam vas, da bo nadaljevanje 10. seje dne 5. in 6. julija, in če bo potrebno,
                  tudi 7. julija 1993. Današnje nadaljevanje seje pa bi zaključili predvidoma ob 13.
                  uri, tako da se boste lahko pripravili za našo svečano sejo na predvečer praznika,
                  ki se bo začela ob 18.00 uri. Od vseh nas se pričakuje, da smo tu v dvorani ob
                  17.45 uri, najkasneje ob 17.50 zaradi televizijskega prenosa in celotne procedure
                  v zvezi s protokolarno zasedbo mest v dvorani. Torej vas prosim, da ste popoldan
                  ob 17.45 v dvorani Državnega zbora zaradi naše slavnostne seje.</p>
               <p>Današnjo sejo zbora bomo najprej nadaljevali z včeraj prekinjeno razpravo o
                  predlogu za izdajo poslovnika o parlamentarni preiskavi z osnutkom poslovnika. Ko
                  bomo prejeli gradivo, pregled amandmajev na poslovnik Državnega zbora s stališči
                  naše komisije, bomo seveda prešli k tej točki dnevnega reda, ki je tudi tista, ki
                  naj bi jo danes zaključili.</p>
               <p>Prijave, ki jih še imam za začeto točko dnevnega reda, <title>PREDLOG ZA IZDAJO
                     POSLOVNIKA O PARLAMENTARNI PREISKAVI Z OSNUTKOM</title>, so gospodje Marjan
                  Podobnik, Ignac Polajnar in Ivo Hvalica. Gospod Marjan Podobnik ima besedo. Če
                  želi še kdo drug sodelovati pri tej točki dnevnega reda, ga prosim, da se
                  pravočasno prijavi. Prosim.</p>
            </sp>
            <sp xml:id="SDZ1-Redna-10-1993-06-24.sp2">
               <speaker>MARJAN PODOBNIK:</speaker>
               <p>Spoštovani! V zvezi s poslovnikom o delu parlamentarne preiskovalne komisije,
                  mislim, da je na zelo detajlno na temeljne probleme tega poslovnika opozoril
                  včeraj gospod Šešerko in moram reči, da se z veliko večino, praktično z vsemi
                  temeljnimi pripombami gospoda Šešerka strinjam in bom v tem smislu samo nekako
                  podal svojo oceno in mnenje na tiste postavke v tem osnutku poslovnika, ki so
                  vezane na predloge parlamentarne preiskovalne komisije, ki pa jih, žal,
                  poslovniška komisija ni sprejela.</p>
               <p>Najprej načelno vprašanje. Če je ta poslovnik, tako kot je bil predstavljen,
                  dejansko mišljen kot neke vrste pomoč za učinkovito in kvalitetno delo
                  parlamentarne preiskovalne komisije, potem čudi dejstvo, da nobene od temeljnih
                  pripomb, ki jih je preiskovalna komisija dala na osnutek poslovnika, poslovniška
                  komisija ni sprejela.</p>
               <p>Namreč, edina skupina, ki ima v tem parlamentu kakršno koli neposredno izkušnjo o
                  parlamentarni preiskavi, je v tem trenutku v tem parlamentu parlamentarna
                  preiskovalna komisija s svojimi pozitivnimi in negativnimi izkušnjami. In
                  pripombe, ki so bile dane na ta poslovnik, so bile vse večinsko izglasovane.
                  Torej, ne glede na dejstvo, da imamo v tej parlamentarni preiskovalni komisiji
                  izrazito različne poglede in očitno tudi zelo različne interese v zvezi s
                  parlamentarno preiskavo, je dejstvo, da smo se uspeli večinsko opredeliti do
                  nekaterih pomembnih točk tega poslovnika, in drugo dejstvo, da poslovniška
                  komisija teh naših pripomb ni upoštevala.</p>
               <p>Zato seveda povem kar na začetku, da ne morem več verjeti, da je mišljen ta
                  poslovnik kot kakršna koli pomoč pri delu parlamentarne preiskovalne komisije,
                  ampak je zelo odkrit in jasen poskus, da se v stvareh, kjer naj bi poslanci kot
                  člani parlamentarne preiskovalne komisije imeli možnost neke samostojne
                  iniciative, da se še to na nek način poslovniško ukine in dejansko postavi
                  parlamentarno preiskovalno komisijo v situacijo, da nima nobene možnosti
                  učinkovitega delovanja.</p>
               <p>Zdaj bom šel po nekaterih členih in povem tudi, da če je predvideno, naj bi,
                  izhajajoč iz večinske opredelitve poslovniške komisije, podoben poslovnik prišel
                  tudi v fazo predloga in v sprejemanje, bom seveda z vsemi sredstvi, ki so
                  parlamentarno možni, nasprotoval sprejetju takega poslovnika, ker potem, če je tak
                  sprejet, mislim, da je prav, da se hkrati opredelimo tudi o ukinitvi te in
                  morebitnih drugih parlamentarnih preiskovalnih komisij in ne  nalagamo odgovornost
                  poslancem za nekaj, za kar objektivno ne bodo imeli možnosti, da naredijo.</p>
               <p>V 7. členu tega poslovnika - nekaj členov bom preletel - je eno od spornih
                  vprašanj, vprašanje sestave parlamentarne preiskovalne komisije.</p>
               <p>Kar se tiče ocene, sedanje izkušnje naše preiskovalne komisije v zvezi s
                  predsednico, gospodično Dobrajčevo, moram reči, da sprejemam oceno gospoda
                  Šešerka. Žal, tudi sam sem verjel, da bomo poskušali v nekaterih zadevah, da bo ta
                  komisija vendarle skušala delovati vsaj v smislu normalne parlamentarne komisije,
                  dejstvo pa, da niti sklepi, ki so sprejeti na komisiji - in to se je sedaj že
                  dvakrat ponovilo - niso takoj posredovani naprej, to dejstvo postavlja eno od
                  dilem, namreč, ali je smiselno, da je predsednik parlamentarne preiskovalne
                  komisije nekdo, ki se do ustanovitve parlamentarne komisije ni z ničemer opredelil
                  pozitivno do parlamentarne preiskave, v trenutku ustanovitve komisije in začetka
                  dela pa nedvoumno deluje proti parlamentarni preiskavi in sami komisiji.</p>
               <p>Menim tudi, da je prav, da bi se v tem smislu upoštevala ta varianta v drugem delu
                  - če je parlamentarna preiskava uvedena na zahtevo tretjine poslancev - da imajo
                  vse poslanske skupine enako število članov, kajti kakršnakoli druga rešitev v tem
                  smislu - vprašanje sorazmerne zastopanosti v preiskovalni komisiji glede na
                  število članov poslanske skupine v parlamentu - pomeni, da bi v vsakem primeru
                  parlamentarna večina imela večino tudi v komisiji, kar seveda v primeru
                  manjšinskega predloga ne bi bilo korektno.</p>
               <p>Glede 9. člena je preiskovalna komisija dala predloge, da ima vsak član
                  preiskovalne komisije svojega strokovnega sodelavca. Namreč, predlog, ki ga je
                  dala poslovniška komisija, predpostavlja skupen interes parlamentarne preiskovalne
                  komisije. Dejstvo pa je, da tega skupnega interesa ni. In če tega skupnega
                  interesa ni in npr. če jaz kot član preiskovalne komisije nimam nobenega vpliva na
                  to, kdo bo sekretar, kdo bo strokovni sodelavec itn., ne morem prevzeti potem
                  tega, da enostavno ti strokovni sodelavci, ki jih nekdo, ki ima povsem drugačen
                  interes v tej komisiji, najame, dobi, zaposli ali kakorkoli, da so to tudi moji
                  svetovalci. Kajti, osnovno vprašanje tu je vprašanje zaupanja. Nekomu, če mu ne
                  zaupam, mu seveda tudi ne morem postavljati vprašanj, ki so že sama po sebi
                  kočljiva. Mi vemo, da se soočamo z dilemami, o katerih zadevah iz zaupnih gradiv
                  se sploh lahko posvetujemo s pravnimi svetovalci itn. In če ni vzpostavljeno neko
                  osnovno zaupanje s pravnim ali drugim svetovalcem, potem pomeni to isto, kot da
                  takega svetovalca nimaš.</p>
               <p>Zato menim, da je prav, da ima vsak član preiskovalne komisije lahko svojega
                  strokovnega svetovalca.</p>
               <p>Druga opomba iz 9. člena pa je pravica, da neodvisna revizijska hiša, tudi tuja,
                  opravi revizijo za potrebe parlamentarne preiskave. Prepričan sem, da se bo v
                  nadaljevanju dela te preiskovalne komisije, pa tudi morebitnih drugih, to
                  vprašanje postavilo kot eno temeljnih vprašanj. Za zagotovitev potrebnih podatkov
                  za delo preiskovalne komisije je seveda potrebno dobiti podatke neodvisne
                  revizijske hiše oziroma revizijske hiše, za katero parlamentarna preiskovalna
                  komisija večinsko verjame, ji zaupa, da je v tem smislu neodvisna. In ta možnost -
                  po moji oceni - mora biti dana. Ali bo sploh kdaj koli uporabljena, je drugo
                  vprašanje, mislim pa, da v osnovi mora biti dana.</p>
               <p>V zvezi s 13. členom <q>"pravice članov preiskovalne komisije"</q>. Že na seji
                  preiskovalne komisije sem povedal, da dikcija, kakršna je navedena v tem osnutku,
                  enostavno članom preiskovalne komisije jemlje pravice in jih ne daje. In če naj bi
                  ostala ta dikcija, potem sem za to, da se 13. člen v celoti črta, kajti te pravice
                  so tako omejevalne, da ima praktično vsak parlamentarec v bistvu večje. Samo
                  primer: alinejsko je navedeno: člani preiskovalne komisije imajo pravico
                  predlagati dokaze. Mi smo dodali predlog, da ima preiskovalna komisija pravico
                  tudi pridobiti te dokaze. Kako naj jaz kot član preiskovalne komisije predlagam
                  dokaz, če ga pa nimam pravice pridobiti? In če to ni eksplicitno navedeno, se
                  seveda vedno lahko postavlja vprašanje, ki se je na preiskovalni komisiji že
                  postavilo, kako si dobil ta dokaz. Ali ga imaš pravico pridobiti? Torej je brez
                  smisla dati pravico, da ga predlagaš, če ga nimaš pravico pridobiti. Če pa nimaš
                  pravice pridobiti dokaza, potem seveda tega dokaza tudi ne bo; ker tisti, ki nima
                  interesa, da bi se preiskava izvajala, ne bo dokazov niti pridobival niti
                  predložil. Zato mislim, da je to pač potrebno dopolniti in dati pravico članom
                  preiskovalne komisije, da lahko tudi pridobivajo dokaze.</p>
               <p>Drug predlog preiskovalne komisije je, da ima vsak član pravico postaviti
                  vprašanje državnim in pravosodnim organom v zvezi s parlamentarno preiskavo in da
                  mora poslati preko predsednika Državnega zbora to vprašanje; in pravico, da mora
                  odgovor prejeti v treh dneh in z njim seznaniti ostale člane. Pravica vseh
                  poslancev Državnega zbora je, da postavijo vprašanje in da seveda dobijo odgovor.
                  Mi iz prakse vemo, da to pravico izkoriščamo, da postavljamo vprašanja; odgovor pa
                  včasih dobimo po dolgem času, včasih ga sploh ne dobimo. V smislu učinkovitega
                  dela komisije je vprašanje, ki ga postavim danes in čakam na ta odgovor npr. mesec
                  ali dva, je potem ta odgovor lahko za samo komisijo povsem neuporaben, če je vezan
                  na delo komisije, ki praviloma dela dvakrat tedensko in se tekoče tudi pojavljajo
                  nova vprašanja, zato morajo imeti člani možnost, da o teh vprašanjih dobivajo tudi
                  ustrezne odgovore. In spet je vprašanje, ali ima pravico samo komisija postaviti
                  to vprašanje. Ne, pravico ima postaviti tudi član, glede na to, da ima itak vsak
                  poslanec pravico postaviti vprašanje; gre samo za hitrost, s katero je dolžna
                  Vlada odgovoriti na tako postavljena vprašanja.</p>
               <p>Glede javnosti delovanja. Moja ocena je, da je poslovnik nekako v celoti usmerjen
                  v to - čeprav moram reči, da z zelo previdnimi in tudi prefinjenimi dikcijami - da
                  se delo parlamentarne preiskovalne komisije čim bolj zapre za javnost. O tem
                  govorijo kar številni členi, med drugim tudi 17. člen, prvi, ki govori o tem, da
                  pripravljalna preiskovalna dejanja niso javna. Preiskovalna komisija lahko sklene,
                  da se o opravljenih preiskovalnih dejanjih obvesti javnost. Ocena preiskovalne
                  komisije je bila, da ta vsebina velja, če se za to odloči preiskovalna komisija.
                  Namreč, pripravljalna dejanja zajemajo zelo širok spekter dejanj delovanja
                  parlamentarne preiskovalne komisije. In če to vzamemo kot a-priori zadevo, da so
                  vsa ta dejanja zaprta za javnost, pomeni, da lahko za celo vrsto zadev, za katere
                  bi bilo ne le neškodljivo, ampak celo potrebno, da je javnost seznanjena, s tem
                  avtomatsko poslovniško zaprli za javnost.</p>
               <p>O tej zadevi ponovno govori tudi 20. člen, da se o izključitvi javnosti odloča
                  preiskovalna komisija na nejavni seji. Mislim, da je to eden od viškov, ki so v
                  tem poslovniku v tem smislu navedeni, čeprav sprejemam argument, da so določeni
                  razlogi o tem, zakaj naj bi bila seja zaprta za javnost, taki, o katerih se ne sme
                  govoriti na javni seji. In če so ti razlogi, ima komisija vedno možnost, da reče
                  oziroma da član komisije pove: sedaj bom govoril o teh zadevah, ki kot take ne
                  smejo biti javne. In je v tistem trenutku zadeva zaprta za javnost. Vendar pa je
                  nesprejemljivo, da je celo ta razprava, ali naj bo seja komisije zaprta za
                  javnost, zaprta; da se torej ne omogoča javnosti, da bi pravzaprav tudi vedela,
                  zakaj nekdo želi onemogočiti javnosti tudi to, da bi se vedelo, kdo in na kakšen
                  način želi preprečiti vpogled javnosti sploh v samo delovanje komisije. Če bi te
                  dikcije ostale, mislim, da to praktično pomeni, da so seje parlamentarne
                  preiskovalne komisije zaprte za javnost, razen v posebnih primerih in v posebnih
                  delih.</p>
               <p>V zvezi s 25. členom bi povedal to: tu je spet navedeno: <q>"pred koncem posvetovanja
                  o ugotovitvah preiskave preiskovalna komisija in njeni člani ne smejo javno
                  presojati dokazov v obravnavani zadevi oziroma dajati ocen o odgovornosti
                  preiskovancev"</q>. Ta dikcija bi pomenila, da smejo vsi - od najvišjih predstavnikov
                  slovenske države, do vseh drugih poslancev - govoriti praktično kar koli o
                  preiskovalni komisiji, o njihovih članih in o vsebini, samo člani preiskovalne
                  komisije morajo molčati. Namreč, tudi sedaj se nekaj podobnega dogaja. Mislim, da
                  je nesprejemljivo, da se na tak način skuša zapreti usta članom preiskovalne
                  komisije. Mislim, da nam je jasno, da to lahko pomeni v konkretnih primerih, da
                  leto ali dve član preiskovalne komisije ne bi smel izraziti nobene ocene o zadevi,
                  ki jo obravnava ta preiskovalna komisija. Mi smo tudi navedli oziroma dali kot
                  preiskovalna komisija predlog, da se člani preiskovalne komisije ne smejo v javnih
                  izjavah o obravnavani zadevi žaljivo izražati, ogrožati nacionalne varnosti in
                  posegati v osebno sfero preiskovancev in prič. To seveda drži. Ni pa dopustno, da
                  se članom preiskovalne komisije na tak način zapre usta.</p>
               <p>In samo še v zvezi s 26. členom. V zadnjem odstavku je navedeno, da če je
                  predlagatelj zahteve za uvedbo parlamentarne preiskave tretjina poslancev, se
                  šteje, da predlagatelj zahteve nasprotuje prekinitvi oziroma ustavitvi
                  parlamentarne preiskave, če temu nasprotuje večina vseh podpisnikov zahteve za
                  uvedbo parlamentarne preiskave. To je zgled zelo demokratičnega postopka, v bistvu
                  pa je zadeva izrazito nevarna in problematična in na nek način se je, recimo,
                  problematično pokazala v drugi sferi - morda povsem slučajno, v zvezi z zahtevo po
                  interpelaciji. Namreč, lahko je podpisnik zavestno, ali so podpisniki tudi tisti,
                  ki nimajo interesa za parlamentarno preiskavo in špekulativno podpišejo zato, da
                  potem z večino glasov to parlamentarno preiskavo lahko tudi ustavijo. Primer:
                  sedaj se npr. tu pojavlja to: 30 podpisnikov je dovolj za to, da se parlamentarna
                  preiskava začne. Če bi bile sprejete take in podobne dikcije, pomeni, da bi se ob
                  zahtevi za parlamentarno preiskavo ob 30-tih podpisnikih - ker se ima vsak pravico
                  podpisati - podpisalo npr. še 30 drugih. In ob dikciji, če polovica predlagateljev
                  umakne svoj podpis, se parlamentarna preiskava lahko ustavi, bi tisti, ki so
                  špekulativno dali svoj podpis in ga potem tudi špekulativno umaknili in s tem
                  blokirali, ustavili parlamentarno preiskavo; v naslednjem členu pa pove, da v
                  istem sklicu ni več možna in s tem zadevo ustavi. Mislim, da mora biti glede tega
                  zadeva jasno, eksplicitno napisana, da niso možne v teh stvareh take ali podobne
                  špekulacije.</p>
               <p>Tako je moje stališče o posameznih členih. In še enkrat bi ponovil, da ocenjujem -
                  žal, z obžalovanjem, čeprav verjamem, da je bilo vloženega veliko dela v ta
                  poslovnik - da ne sledi cilju, kako olajšati oziroma omogočiti boljše delo
                  parlamentarni preiskovalni komisiji. In še mnenje, glede na to, da je bilo precej
                  govora o svetovalcih iz tujine, ki pridejo svetovat ali razlagati svoje izkušnje.
                  Strinjam se z oceno, da se je treba spoštljivo do vseh teh ljudi obnašati. Mislim,
                  da je bil nespoštljiv odnos s tem, ko se je brez soglasja, mnenja in tako naprej
                  preiskovalne komisije povabilo predstavnike točno določenega sistema parlamentarne
                  preiskave, ki v tej konkretni državi sploh ni sprejeta, z jasnim ciljem, da se
                  vpliva na sprejetje tega poslovnika. Mislim, da je to nekorektno do tistega, ki se
                  ga je povabilo in da je prav v prihodnje,ko se bo vabilo svetovalce iz tujine, da
                  se povabi predstavnike različnih sistemov in da se s tem, ko se bodo s tem
                  strinjali tudi člani preiskovalnih komisij in drugi, zagotovi, da ti ljudje ne
                  bodo predavali pred praznimi dvoranami. Če se bo na tak način vabilo kot se je
                  zdaj, se pa lahko ta zadeva ponovi.</p>
               <p>Namreč, jaz povem povsem odkrito, to je lahko čista manipulacija in v tem primeru
                  je bila. Poskušalo se je ustvariti vtis, da parlamentarna preiskava, za kakršno se
                  zavzema večina članov sedanje parlamentarne preiskovalne komisije in večina
                  podpisnikov te prve konkretne zahteve za prvo konkretno preiskavo, da je to nekaj,
                  kar ni v skladu z evropskimi principi in tako naprej in je zato treba te stvari
                  ustrezno popraviti. Če se je na ta način povabilo človeka, bi bilo prav, da bi
                  glede na razpravo tudi na preiskovalni komisiji se povabilo tudi predstavnika
                  ameriškega sistema, o katerem je bilo večkrat govora in bi se izmed teh različnih
                  pogledov potem dobila tista optimalna rešitev za parlamentarno preiskavo v
                  Državnem zboru. Hvala.</p>
            </sp>
            <sp xml:id="SDZ1-Redna-10-1993-06-24.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič ima repliko. Prosim.  </p>
            </sp>
            <sp xml:id="SDZ1-Redna-10-1993-06-24.sp4">
               <speaker>ZMAGO JELINČIČ:</speaker>
               <p>Hvala lepa. Dober dan vsem skupaj. Povedati moram, da je SNS kompletna podpisala,
                  da se uvede parlamentarna komisija, s tem seveda, da je naša stranka bila za to,
                  da se uvede parlamentarna preiskovalna komisija in preiskava, ne pa da se naredi,
                  da bi izgledalo, da se hoče narediti preiskava, obenem bi se pa vložilo na tak
                  način, da to ne bi bilo narejeno. Hvala bogu, slovenski parlament je pokazal svojo
                  zrelost in je potrdil in je vendarle speljal to, da se preiskovalna komisija
                  začela.</p>
               <p>Vendar pa, kaj je bistveno. Mojemu predgovorniku moram očitati, da so mu načela,
                  temeljna načela demokracije, evropske demokracije zahodnega tipa tuje. Ne pozna
                  osnovnih izhodišč, da je vsakdo nedolžen, dokler ni dokazano, da je kriv, ne pozna
                  stališč, da ima vsakdo pravico do svoje obrambe in da mu mora biti obramba
                  zagotovljena. Konec koncev bi si predgovornik lahko prebral kakšno od listin
                  Združenih narodov, tam notri je to zelo ekzaktno, točno in decidirano napisano.
                  Imam močan občutek, da se predgovornik in nekateri z njim zavzemajo za ustanovitev
                  Jakobinskih sodišč, kjer bi določili nekoga, ki bi bil kriv vsega, ga pribili na
                  križ, potem še zažgali in stvar bi bila pozabljena. Vse tisto, kar pa mora odkriti
                  prava parlamentarna komisija, bi ostalo nekje zadaj in ne bi prišlo nikoli na
                  plan.</p>
               <p>Vem, da marsikoga boli, ker obenem s tem prihajajo na dan stvari, za katere bi v
                  glavnem želeli, da so skrite, vendar to pač tako je.</p>
               <p>Predgovornik je govoril o ameriškem sistemu. Izgleda, da nima osnovnega pojma o
                  ustroju ameriškega pravnega sistema. To je nekaj popolnoma različnega od
                  evropskega pravnega sistema. Izhodišča so drugačna in vse ostalo tudi. Ne bom se
                  spuščal, ker ne bi rad spoštovanega zbora moril tukaj.</p>
               <p>Spoznanje, ki predgovorniku manjka, je prav gotovo tudi pravno poznavanje legalne
                  in pozitivne slovenske zakonodaje. Res je, da ta zakonodaja še ni dodelana, čeprav
                  bi že morala biti, in res je, da v mnogo primerih še vedno uporabljamo, seveda s
                  popravki bivše zakone bivše Jugoslavije, vendar pač zakonodaja je zakonodaja in
                  tudi tisti zakoni niso bili vsi slabi. In še nekaj, boljši je slab zakon, kot
                  noben zakon. Držati se ga pa moramo, to je najbolj smiselno in delo nekaterih me
                  najbolj spominja na tiste najbolj zagnane skojevce leta 1945 in 1946, ki so s tako
                  imenovanimi majskimi vstopi v partizane in potem s silnim zagnanjem v delo hoteli
                  dokazati pravovernost svojih stališč.</p>
               <p>Še nekaj bi predgovorniku omenil, da preiskovalna komisija ni kmetijsko
                  pospeševanje, to je pravno delo. Hvala lepa.</p>
            </sp>
            <sp xml:id="SDZ1-Redna-10-1993-06-24.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Marjan Podobnik, potem pa še gospod Ciril Pucko.
                  Ali je še kdo za repliko prosil? Ja sem že omenil, še gospod Marijan Poljšak.
                  Prosim.</p>
            </sp>
            <sp xml:id="SDZ1-Redna-10-1993-06-24.sp6">
               <speaker>MARJAN PODOBNIK:</speaker>
               <p>Želel bi replicirati gospodu Jelinčiču, čeprav povem takoj, da ne mislim vračati z
                  žalitvami, čeprav o vsebini dela življenja in delovanja gospoda Jelinčiča bi se
                  dalo marsikaj reči, povedati, pa mislim, da ni to cilj, ker bi se  s tem lahko
                  zameglilo vprašanje vsebine tega poslovnika. Moj cilj pa je, da sprejmemo
                  poslovnik, če ga že sprejmemo, takega, da bomo lahko kot parlamentarna komisija
                  dobro in uspešno delali.</p>
               <p>Če so določene zadeve zbodle gospoda Jelinčiča tudi v zvezi z vodenjem te
                  komisije, potem moram še enkrat povedati svoje mnenje, da bi bilo morda prav, da
                  ta zbor ob še nedokončani točki v zvezi z parlamentarno preiskovalno komisijo
                  detajlno analizira dosedanje delovanje komisije, ugotavlja, do kakšne stopnje pač
                  ima pravico predsednik pozabiti posredovati sklepe komisije naprej in te zadeve,
                  ki se nam na parlamentarni preiskovalni komisiji pojavljajo in v tem smislu tudi
                  ugotovi, ali je s tem delo komisije lahko ogroženo ali ne. Osebno povem čisto
                  direktno tukaj, se ne zavzemam za kakršne koli spremembe tudi v zvezi z vodenjem
                  komisije, pripravljen sem delovati v taki komisiji naprej pod pogojem, da bo
                  delala komisija lahko vsaj v osnovi kot druge komisije sedanjega zbora.</p>
               <p>S sedanjim načinom in tudi z argumentiranjem določenih hudih spodrsljajev s strani
                  predsednice gospe Dobrajčeve pa bo to šlo težko. Zato jaz mislim, da je prav, ker
                  je to v našem skupnem interesu, če pravimo, da je v skupnem interesu ta
                  parlamentarna preiskovalna komisija, da ugotovimo, kako stvari tečejo, ugotovimo
                  tudi odgovornost vseh članov komisije za tak potek in potem damo naprej možnost in
                  mandat tej komisiji, da opravi delo na teh petih primerih, za kar je bila tudi
                  pooblaščena. Hvala.</p>
            </sp>
            <sp xml:id="SDZ1-Redna-10-1993-06-24.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednji,ki je zaprosil za repliko, je gospod Ciril Pucko, potem pa
                  še gospod Marjan Poljšak in gospod Leo Šešerko.</p>
            </sp>
            <sp xml:id="SDZ1-Redna-10-1993-06-24.sp8">
               <speaker>CIRIL PUCKO:</speaker>
               <p>Hvala lepa gospod predsedujoči. Repliciral bi na tisti del razprave gospoda
                  Podobnika, ko je govoril o različnih interesih članov komisije. Prepričan sem, da
                  sta moj in njegov interes o razčiščevanju afer enaka. Razlika je le v načinu te
                  razrešitve. Njegov je horuk sistem, moj pa dokazi.</p>
               <p>In še nekaj. Če bi komisija oziroma bistveni premik v delu komisije se je zgodil
                  šele na zadnji seji, ko je komisija začela delovati kot komisija, ne pa kot
                  skupina individualistov željnih slave, ki je hitro dosegljiva, pa še hitreje
                  minljiva. Hvala lepa.</p>
            </sp>
            <sp xml:id="SDZ1-Redna-10-1993-06-24.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Poljšak, prosim replika. Za njim pa še replika dr. Lea
                  Šešerka. Je še kdo razpoložen za repliko?</p>
            </sp>
            <sp xml:id="SDZ1-Redna-10-1993-06-24.sp10">
               <speaker>MARIJAN POLJŠAK:</speaker>
               <p>Jaz imam repliko na gospoda Jelinčiča, in sicer, ker govori o tem in se sklicuje
                  na načela zahodnoevropske demokracije, torej češ, da je vsak nedolžen, kar se z
                  njim strinjam in kar vsak pride in ponavlja. V bistvu, on je s svojim nastopom
                  branil delo gospe Polonce Dobrajc, in sicer češ stalno, kot da je komisija za to,
                  da se bori in da dokazuje, da so vsi tisti, ki so sumljivi nedolžni. Zakaj je
                  nastala potreba po preiskovalni komisiji? Zato, ker so v družbi nepravilnosti,
                  zato ker so tiste nepravilnosti očitne in če je nepravilnost in kriminal, potem
                  obstaja tudi nekdo, ki je to naredil. Se pravi, če ti narediš preiskovalno
                  komisijo in v njo vstopiš s pravim namenom, kot je namen preiskovalne komisije, da
                  odkrije napake, potem ne moreš zavirati dela preiskovalne  komisije, potem je tvoj
                  namen v preiskovalni komisiji, da odkriješ človeka, ki ga zaslišuješ, ali karkoli,
                  tisti človek je nedolžen, toda nekdo ni nedolžen. Niso vsi nedolžni, obstajajo
                  krivci. Za vsako stvar obstajajo krivci. Gospa Polona Dobrajc v komisiji dela
                  tako, kot da ni nobenega krivca, najraje bi obrnila krivdo na člane, bom rekel,
                  radikalne člane komisije in dokazala v družbi, da  je pač, recimo, mi smo se vrgli
                  na afero Hit, da so tisti vsi nedolžni, ki jih obtožujemo, recimo gospod Kovačič
                  in tako dalje.</p>
               <p>In potem kaj ostane? Še zmeraj v slovenskem narodu ostanejo napake. Kaj je cilj
                  gospoda Jelinčiča? Potem pravi: ubogi slovenski narod. Seveda bodi slovenski
                  narod, če pa nisi za to, da boš odkril napake, nisi za to, da boš odkril tiste, ki
                  so za to krivi, potem boš še naprej ponavljal <q>"ubogi slovenski narod"</q> in to je
                  tudi verjetno vaša vloga in vaš cilj, da slovenskemu malemu človeku dokažete, da
                  je ubog in da naj bo ubog naprej, naj bo s tem zadovoljen in naj živi tako naprej.
                  To je vaša vloga. Jaz vas razumem. Naša vloga je, da enkrat slovenski mali človek
                  ne bo več ubog in da bo postal sam svoj gospod. Hvala.</p>
            </sp>
            <sp xml:id="SDZ1-Redna-10-1993-06-24.sp11">
               <speaker>PODPREDSEDNIK DR. LEV KREFT:</speaker>
               <p><stage>(Pripomba iz klopi.)</stage> Seveda, ko pridete na vrsto, ker sicer bomo
                  uvedli tri nivoje replik in prosim, to presega moje sposobnosti.</p>
            </sp>
            <sp xml:id="SDZ1-Redna-10-1993-06-24.sp12">
               <speaker>DR. LEO ŠEŠERKO:</speaker>
               <p>Mene zelo preseneča in na nek način to pozitivno, da gospod Jelinčič za tem pultom
                  pohvali jugoslovanske zakone, ob tem da se strinjam z njim, da je boljši slab
                  zakon, kot nikakršen. Ampak vendarle. Razumel sem to intervencijo gospoda
                  Jelinčiča kot nek zagovor gospe Dobrajčeve, glede na to, da sta poslanska kolega v
                  isti poslanski skupini, me seveda to ne preseneča. Težava je samo v tem, da ni
                  razložil, v čem je ta obramba. Dejstvo je, da je delo naše komisije paralizirano
                  ta trenutek. Lahko je za to več razlogov. Nikakor nočem reči,da je samo gospa
                  Dobrajčeva k temu prispevala. Samo ona ni, ampak tudi ona je. Upajmo, da se bodo
                  rešile druge blokade, pa tudi ta, tako da bo gospa Dobrajčeva še naprej vodila to
                  komisijo in bo nehala delati v smeri blokiranja, ali da bo nekdo drug vodil, pa
                  rabimo tudi ta poslovnik in zakon.</p>
               <p>To, kar zadeva intervencije gospoda Jelinčiča in ob tem še čisto kratko v zvezi z
                  mojo včerajšnjo govoranco, moram se gospodu Potrču opravičiti. Preveril sem potem
                  in naredil sem napako včeraj, ker sem rekel, da je pozabil tu povedati, da ta
                  nemški poslovnik in zakon nista sprejela. Res je to povedal in žal mi je za ta
                  spodrsljaj.</p>
            </sp>
            <sp xml:id="SDZ1-Redna-10-1993-06-24.sp13">
               <speaker>PODPREDSEDNIK DR. LEO KREFT:</speaker>
               <p>Hvala. Naslednji ima repliko gospod Marjan Podobnik.</p>
            </sp>
            <sp xml:id="SDZ1-Redna-10-1993-06-24.sp14">
               <speaker>MARJAN PODOBNIK:</speaker>
               <p>Repliciram gospodu Pucku. Moram reči, da me preseneča ta njegov napad o <q>"horuk"</q>
                  metodah. Želim verjeti, da imava z gospodom Puckom podobne cilje v preiskovalni
                  komisiji. Kar se tiče <q>"horuk"</q> potez, je edina, ki se lahko tako imenuje, želja,
                  cilj, ki je bil tudi dosežen, to je ustanovitev preiskovalne komisije. Če ne bi s
                  tako odločnostjo takrat skupina v to stvar šla, potem seveda danes preiskovalne
                  komisije tudi ne bi bilo. Mislim pa, da je nekorektno ocenjevati delo znotraj
                  komisije kot horuk metode, če se ne pojasni, katero konkretno potezo kdo ocenjuje
                  tako ali drugače. Hvala.</p>
            </sp>
            <sp xml:id="SDZ1-Redna-10-1993-06-24.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Zmago Jelinčič. Prosim.</p>
            </sp>
            <sp xml:id="SDZ1-Redna-10-1993-06-24.sp16">
               <speaker>ZMAGO JELINČIČ:</speaker>
               <p>Zelo na kratko. Ubogi slovenski narod je ubog najbolj zato, ker so nekateri
                  njegovi predstavniki ubogi na umu. Hvala.</p>
            </sp>
            <sp xml:id="SDZ1-Redna-10-1993-06-24.sp17">
               <speaker>PODPREDSEDNIK DR. LEV KREFT:</speaker>
               <p>Naslednji govornik v razpravi je gospod Ignac Polajnar. Prosim. Za njim bo na
                  vrsti gospod Ivo Hvalica.</p>
            </sp>
            <sp xml:id="SDZ1-Redna-10-1993-06-24.sp18">
               <speaker>IGNAC POLAJNAR:</speaker>
               <p>Spoštovani predsedujoči, spoštovane poslanke in poslanci. Meni je veliko do tega,
                  da bi v zvezi s parlamentarnimi preiskavami ne govorili v tem Državnem zboru na
                  način, kot se zdaj pogovarjamo in tudi v javnosti ne. Mislim, da je prvi pogoj, da
                  ne v javnosti, ne tu v Državnem zboru o teh stvareh ali vsebinah parlamentarnih
                  preiskav ne bi govorili na ta način, zagotovo imeti poslovnik o delu preiskovalnih
                  komisij in pa zakon o parlamentarni preiskavi. To je zame temeljni pogoj. Še
                  enkrat moram ponoviti tisto, kar sem že večkrat povedal, zaradi česar so nekateri
                  rekli, da tudi mi ves čas skušamo zavirati delo preiskovalnih komisij. Če bi imeli
                  vsa ta orodja že na začetku, potem se tudi ta preiskovalna komisija, ki jo imamo,
                  ne bi znašla v klinču, v katerem se je znašla, ne glede na vsa prizadevanja
                  komisije in tudi članov, da vendarle pride do nekaterih ugotovitev.</p>
               <p>Ne mislim ocenjevati dela te preiskovalne komisije, ker komisija sama najbolje ve,
                  kako deluje ali zakaj ne deluje tako, kot bi si želela. Upam si pa seveda trditi,
                  da zaradi tega, ker orodij nima, je v težavah in da tudi dokler teh stvari ne bomo
                  imeli, si bo lahko vsakdo po svoje razlagal tako vlogo te komisije kot tudi svojo
                  lastno vlogo. Želim si pa seveda, da so te stvari jasno postavljene in se s tem
                  zavaruje integriteta tistih, ki v tej komisiji delujejo, kot tudi integriteta
                  tistih, ki so pred to komisijo povabljeni kot pričevalci oziroma na kakršen koli
                  način že.</p>
               <p>Veliko mi je seveda do tega, da bi oba akta, se pravi zakon o parlamentarni
                  preiskavi in pa poslovnik, dobili že na naslednji seji Državnega zbora, ker je še
                  nekaj stvari, ki bi tudi zahtevale parlamentarno preiskavo. Ena je zdaj tudi na
                  dnevnem redu, kot veste. Upam, da bomo tu dosegli soglasje. Zato seveda ne
                  sprejemam tistega, kar je bilo rečeno v razpravi, češ da komisija za poslovnik
                  tule skuša nekatere stvari peljati tako, da bi zamegljevala stvari, ali da celo
                  izrablja tuje strokovnjake zato, da bi prišla z rešitvami, ki bi bile popolnoma
                  neustrezne. Jaz seveda na tako tezo ne pristajam.</p>
               <p>Sem član poslovniške komisije in sem tudi član Odbora za notranjo politiko in
                  pravosodje. Reči moram, da nobenih želja ni bilo, da bi kakorkoli stvari oteževali
                  ali zamegljevali, ampak je šlo zgolj za to, da slišimo tudi kakšno tujo izkušnjo,
                  kako te stvari gredo. Obenem moram povedati tudi, tudi tega osnutka poslovnika o
                  delu preiskovalne komisije ni pisal kdorkoli, ampak vsaj po našem prepričanju, če
                  pa seveda to ni res, naj drugi pojasnijo, da so ga pisali ljudje, ki se na te
                  stvari vsaj strokovno nekoliko spoznajo. Ne govorim o tem, kakšnih barv so tisti,
                  ker bi morda kdo hotel tudi o tem razpravljati, kakšne barve je kdo, ki je pisal
                  stvar. Na te teze seveda ne pristajam. Državni zbor je tisti, ki bo sprejel
                  poslovnik in Državni zbor ga bo tudi dokončno oblikoval.</p>
               <p>Prepričan sem, da tu ne bo šlo samo za to, kakšna bo politična volja in
                  razporeditev političnih moči pri sprejemanju tega poslovnika, ampak da bo šlo
                  vendarle za strokovno vprašanje, če že govorimo o parlamentarni preiskavi. Če v
                  ustavi piše, da se parlamentarna preiskava opravlja, da se zanjo smiselno
                  uporabljajo enaki postopki kot v preiskovalnih postopkih. To je seveda zame
                  bistveno. Če to drži, upam pa, da se s tem vsi strinjamo, potem tudi ne morem
                  pristajati na tezo, da je vse, kar naj bi se v preiskovalni komisiji dogajalo, že
                  a priori javno, razen tistega, ki bi morda se komisija odločila da ne bo delala
                  javno. Preiskovalni postopki, kolikor jaz poznam stvari, vendar niso javne zadeve.
                  Zakaj govorim tako? Navsezadnje zato, ker se strinjam s tistim, kar je govoril
                  gospod Podobnik, da ni dobro, da bi vsakdo govoril o tem, ali dajal ocene, preden,
                  recimo, komisija preneha s svojim delom.</p>
               <p>Jaz bi tukaj se zavzel za neko rešitev, da nimajo pravice ne predstavniki državnih
                  organov, ne kdorkoli dajati ocen, in če je tako, potem tudi člani te preiskovalne
                  komisije, dokler komisija ne pride do nekih ugotovitev, naj ne bi imeli, ne bom
                  rekel te pravice, ampak naj vendar ne bi dajali nekih vnaprejšnjih ocen ali
                  razmišljanj, kaj se dogaja, kdo naj bi bil za kaj odgovoren itd. Morda bi lahko
                  razmišljali v to smer. Prepričan sem, da taka komisija ni ustanovljena zato, da
                  tam peremo javno umazano perilo in se preizkušamo, kdo je politično bolj moder,
                  kdo je bolj svet itd., ampak moje prepričanje je: preiskovalno komisijo imamo
                  zato, da razkrije dejstva, ne pa zato, da se bo dvigala temperatura v slovenski
                  politiki. Jaz seveda na tak način ne bi želel delovanja preiskovalnih komisij.</p>
               <p>Seveda je to zagotovo občutljivo vprašanje in prepričan sem, da bomo o teh stvareh
                  še na dolgo in široko razpravljali. Moram pa reči, da to, kar je bilo do sedaj teh
                  razprav tukaj, zlasti včeraj gospoda Šešerka in pa gospoda Podobnika, jaz jih
                  razumem, da sta tako razpravljala pod vtisom delovanja ali nedelovanja sedanje
                  preiskovalne komisije. Ne bi bilo pa seveda dobro, ko bi sedaj, ko bomo o tem
                  poslovniku še razpravljali, tudi o tem predlogu, ves čas razpravljali zgolj pod
                  vtisom dela te preiskovalne komisije. Ker se mi zdi, da delo te preiskovalne
                  komisije ne more biti ključni vzorec za postavitev nekih pravil preiskovalne
                  komisije.</p>
               <p>Majčkeno izkušej imam z delom tiste slavne raziskovalne komisije v prejšnjem
                  mandatu. In moram reči, da tedaj, ob vsem zavzemanju za to, da vse tam teče javno,
                  vse stvari niso tekle javno. Niso tekle javno zato, ker smo se tako tudi
                  dogovorili. In že takrat smo na nek način imeli tudi neke predpriprave ali to, kar
                  sedaj tukaj ločujemo na nejavni oziroma ta pripravljalni del in pa potem na javni
                  del. To smo mi tam že tudi nekako te stvari tako peljali v skladu z odločitvami
                  komisije. Ker smo ugotovili, da na ta način lahko pridemo vsaj do nekaterih
                  rezultatov. Če pa to ne bi bilo tako, sem prepričan, da bi tako delovanje, kjer bi
                  bilo vse javno, preprosto bilo že na začetku blokirano. Jaz se seveda bojim prav
                  tega, da bi, recimo, ob vsem spoštovanju, da javnost mora ves čas spremljati delo
                  preiskovalne komisije, če ji damo mandat, da je ta komisija za to, da razčisti
                  neko afero v tem prostoru, kar je zagotovo bistveno, bi vendarle rekel, da mora ta
                  priprava biti temeljita. Ker če bo temeljita ta priprava - ali poljavna ali
                  nejavna ali kakor koli - bo to pomenilo, da bomo potem imeli tudi tisti javni del
                  zagotovo tak, da bo prinesel rezultate oziroma da bodo neka dejstva natančno
                  obelodanjena.</p>
               <p>In še enkrat ponavljam: kdor koli, ali pa tudi jaz, ki se zavzemam za to, da ta
                  pripravljalna preiskovalna dejanja vendar ne bi bila povsem ali vedno javna, se
                  zavzemam res zaradi tega, ker sem prepričan, da gre za postopke, o katerih ni
                  mogoče s celotno slovensko javnostjo spremljati tega dogajanja. Preprosto zaradi
                  tega, ker če je to preiskovalni postopek, bom vendar dal neko primerjavo, da tudi
                  preiskovalni organi v interesu preiskave, če že ne zaradi drugega, ne dajejo takoj
                  ali sproti ali pa kar z nekimi sporočili stvari v javnost. Čeprav tukaj vem, da je
                  treba z javnostjo komunicirati. In jaz mislim, da bi lahko v teh pripravljalnih
                  postopkih javnost bila tudi seznanjena, ampak vendar na način, kakor bi se
                  dogovorila komisija. In to je zame bistveno. Komisija mora imeti to pravico, da se
                  sama odloča, kdaj bo kakšno stvar dajala v javnost. Ne pod pritiskom toliko sedaj
                  nekih političnih sil itd., ampak iz tistega, bom rekel, lastnega prepričanja, da
                  mora kaj javnosti pojasnjevati.</p>
               <p>Ker so tukaj nekateri že prej šli od člena do člena, jaz ne bi šel. Moram reči, da
                  se strinjam s tem osnovnim tekstom, da razumem, kot sem že rekel, te pripombe
                  sedanje preiskovalne komisije, zavračam pa res tista namigovanja, češ da
                  poslovniška komisija tukaj na nek način ni hotela upoštevati, ker ima nekaj za
                  bregom. Nihče nima ničesar za bregom, tako ali tako se bomo o teh stvareh še
                  pogovarjali. Gre samo za to, da vendarle dobimo tak poslovnik, da bo omogočal delo
                  preiskovalne komisije. Pa ne samo to, tudi za to, da bo preiskovalna komisija v
                  resnici lahko tudi prišla do rezultatov. In kakor koli bo že sestavljena. Zavzemam
                  se pa za to, da so v preiskovalni komisiji predstavniki vseh poslanskih skupin.
                  Pomembno bo predvsem to, da bo preiskovalna komisija z vso moralno avtoriteto, ki
                  ji omogoča tudi postavitev poslovnika in pa zakona, uspela prepričati slovensko
                  javnost, da je prišla do rezultatov, pa tudi če ti ne bodo taki, kakršne bi morda
                  ta javnost pričakovala.</p>
               <p>Ker navsezadnje ni dobro postaviti teze, da mora preiskovalna komisija, ker je
                  ustanovljena, priti do rezultata, ki bo natančno tak, kakršnega pričakuje javnost,
                  pa ga je morda nekdo že v naprej tudi v javnosti lansiral. Hvala lepa.</p>
            </sp>
            <sp xml:id="SDZ1-Redna-10-1993-06-24.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliko se je javil gospod Leo Šešerko, potem pa še gospod Marijan
                  Poljšak.</p>
            </sp>
            <sp xml:id="SDZ1-Redna-10-1993-06-24.sp20">
               <speaker> DR. LEO ŠEŠERKO:</speaker>
               <p>Saj gotovo je dobro, da je gospod Polajnar prišel gor in povedal to stališče, tako
                  da se ta diskusija ne odvija čisto tako med anonimnimi naslovniki. Kar zadeva te
                  osrednje teze, da delovanje preiskovalnih komisij ni namenjeno, tako če jaz nekako
                  poskušam sežeti, pranju umazanega perila v javnosti, bi jaz opozoril na
                  naslednje.</p>
               <p>Ko smo se mi pogovarjali s pravnimi strokovnjaki za kazenske procesne zadeve, so
                  nas opozarjali, da je ključna zadeva naše zakonodaje, da je kazenska obravnava
                  javna. Glede na to, da je tudi v naši ustavi predvideno, da obstaja analogija in
                  da se smiselno uporabljajo določila kazenskega prava, kar je običajno v svetu, je
                  to bistveno. Mi imamo prvič podlago za to, da insistiramo, da je postopek javen,
                  prvič v naši ustavi, ki izrecno pravi, da ima javnost pravico, da je obveščena
                  oziroma vsakdo ima pravico, da je obveščen o zadevah, ki so v javnem interesu. To
                  je prvo.</p>
               <p>Drugo, v procesnem kazenskem postopku na samem dejstvu, da je kazenska obravnava
                  javna. Tretja zadeva, ki smo jo izpostavljali v naši komisiji, ne da bi si
                  mislili, da je treba to, kar smo mi ugotovili, jemati kot edino zveličavno, ampak
                  vendar pomembno. Namreč, da je treba, tako kot v kazenskem postopku, tudi v
                  postopku parlamentarne preiskave zelo natančno definirati, v katerih primerih ni
                  javna. Torej naše stališče - tu se pa ne morem čisto strinjati s predgovornikom -
                  je, da če ni javna, potem mora biti to natančno definirano, in to že s
                  poslovnikom, ker v nasprotnem primeru izgubijo - to je pa zdaj opozorilo naših
                  kolegov iz drugih držav, v katerih parlamentarne preiskave tečejo - da je bistveni
                  del parlamentarne preiskave informiranje javnosti o inkriminiranih zadevah, še
                  posebej zato, ker parlamentarna preiskava ne pelje k neki kazenski sodbi. To je
                  stvar sodišča.</p>
               <p>Se pravi, smisel parlamentarne preiskave ni ta, da sprejme sklep in zato je ta
                  javni smisel, torej da se neke stvari v javnosti razgrnejo, ki je z ustavo tudi
                  določen, tu bistveno bolj izstopajoč. Hvala lepa.</p>
            </sp>
            <sp xml:id="SDZ1-Redna-10-1993-06-24.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa, repliko ima gospod Marijan Poljšak.</p>
            </sp>
            <sp xml:id="SDZ1-Redna-10-1993-06-24.sp22">
               <speaker>MARIJAN POLJŠAK:</speaker>
               <p>Mislim na repliko gospodu Polajnarju, v tem smislu je govoril tudi prej že gospod
                  Pucko.</p>
               <p>Torej vi ste rekli: cilj preiskave je razkritje dejstev. Ta dejstva so sigurno
                  negativna, ne pa nabiranje političnih točk. Jaz se s tem strinjam, ampak normalno
                  smo mi ljudje in stranke so stranke in si nabirajo točke. In to se zgodi. Jaz
                  smatram, da je treba upoštevati karakter strank ali posameznikov; je treba
                  upoštevati, potem pa sledijo, je treba to sprejeti. Jaz bi rekel, saj jaz tudi
                  razumem to, da se da kontra in se koga obtožuje in reče: ti si nabiraš točke, pa
                  ti si nabiraš točke. To se razume, ne? Sledijo medsebojna obtoževanja. Potem je pa
                  vprašanje, vprašanje je zdaj, ker to sta potem dve stvari. Eno je to, ko se
                  borimo, da razkrijemo dejstva, drugo, da se medsebojno obtožujemo, kdo se bori za
                  točke. Se ne sme pretiravati s to drugo stvarjo, da druga stvar ne zaduši prve.
                  Ker potem se zgodi to, da se med sabo tisti, ki dobro mislimo, pojemo in se med
                  sabo miniramo in med sabo uničimo. In to želijo naši nasprotniki. Hvala.</p>
            </sp>
            <sp xml:id="SDZ1-Redna-10-1993-06-24.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replik ni več, besedo ima gospod Ivo Hvalica, za njim bo na vrsti
                  gospod Žarko Pregelj. Replika, replika gospod Ciril Pucko, prosim.</p>
            </sp>
            <sp xml:id="SDZ1-Redna-10-1993-06-24.sp24">
               <speaker>CIRIL PUCKO:</speaker>
               <p>Hvala lepa. Prepričan sem gospod Poljšak, da nisem med vašimi nasprotniki.</p>
            </sp>
            <sp xml:id="SDZ1-Redna-10-1993-06-24.sp25">
               <speaker>PODPREDSEDNIK DR. LEV KREFT:</speaker>
               <p>Hvala, gospod Ivo Hvalica in za njim gospod Žarko Preglej, če seveda ne bo novega
                  vala replik.</p>
            </sp>
            <sp xml:id="SDZ1-Redna-10-1993-06-24.sp26">
               <speaker>IVO HVALICA:</speaker>
               <p>Predsedujoči, spoštovane poslanke in poslanci. Jaz verjamem v dobronamernost
                  komisije za pripravo poslovnika, vendar me. Čudi, čudi me, da ta ni upoštevala
                  izkušenj, ki jih ima do zdaj preiskovalna parlamentarna komisija in tu gre za
                  bistvene pripombe, ki jih je ta naša komisija imela. Moram reči, da smo tokrat, za
                  razliko od siceršnjih glasovanj, dovolj enotno izglasovali te amandmaje k temu
                  poslovniku.</p>
               <p>Gre predvsem za 9. člen, kjer govori o strokovnih svetovalcih. Gre za 13. člen,
                  kjer smo predlagali, da bi vsak član imel pravico postaviti vprašanje državnim
                  pravosodnim organom, in gre za 17. člen, kjer smo ugotavljali, ali naj bi bila
                  pripravljalna preiskovalna dejanja javna ali tajna. Jaz ne bom obširno govoril o
                  tem, ker sta moja predhodnika, predvsem dr. Šešerko in gospod Podobnik, dovolj
                  jasno to obrazložila.</p>
               <p>Sam sem poslušal tudi nemškega parlamentarca oziroma svetnika nemškega parlamenta
                  in sem iz tega potegnil tudi neke zaključke. Predvsem, da ima preiskovalna
                  komisija veliko avtoriteto in veliko kredibilnost. Tako je vsaj v Nemčiji. Imam
                  občutek, da pa pri nas poskušamo to našo prvo parlamentarno komisijo
                  razvrednotiti.</p>
               <p>Mislim torej, da je bila prva parlamentarna komisija v zgodovini našega parlamenta
                  izglasovana normalno, tudi s precejšnjo večinsko podporo. Dejstvo je, da to
                  komisijo vodi predsednica, ki naj bi bila članica opozicijske stranke. Ne glede na
                  vse skupaj prihaja do blokad; jaz točno še nisem ugotovil zakaj, verjamem pa, da
                  smo vsi pri tem dobronamerni. Imam pa občutek, da si včasih sami sebi postavljamo
                  velike prepreke, in to je <stage>(po moje)</stage> izraženo tudi v tem, da
                  komisija za poslovnik ni upoštevala teh naših pripomb. Sam sem se počutil zelo
                  nemočnega, ko sem videl, da bi lahko popolnoma enostavne stvari, kajti zadeve so
                  zelo evidentne in jasne, tisti, ki je konkretno pregledal prvi predmet, ki ga
                  preiskuje preiskovalna komisija, mu je jasno, za kaj gre.</p>
               <p>No, zato ker smo mi nerodni, hitijo drugi. V HIT-ovih novicah - to je časopis zelo
                  luksuzne izvedbe - na 3. strani preberem zelo močno poudarjeno, z rdečim tekstom,
                  naslednje: <q>"Oblike, s katerimi je bil HIT napaden: 1. SDK; 2. VIS; 3. Policija; 4.
                  posamezni poslanci; 5. preiskovalne komisije in 6. sprejem neustrezne zakonodaje
                  za HIT."</q> Tu preberem tudi takšne stvari, kot: <q>"preiskovalna komisija - trop
                  pobesnelih psov, ki lovijo lisico"</q>. In med tem je mogoče še nekaj zanimivo: tu
                  pravijo tudi, da je resnica v bistvu drugačna, ne tako kot trdi SDK, ki je
                  Državnemu zboru predložila zavajajočo informacijo. Torej vsi: preiskovalna
                  komisija, Državni zbor, SDK - vsi niso nič. Očitno z našim načinom to spodbujamo
                  in dajemo tem ljudem osnove, da tako razmišljajo.</p>
               <p>In medtem ko oni pišejo tako, sem jaz v soboto, 19. junija, kot prvi član
                  preiskovalne komisije prejel že tožbo. In sicer me toži HIT oziroma 9 članov
                  vodstva HIT-a za besede, ki sem jih izrekel kot poslanec, in za besede, ki bi jih
                  lahko dokazal, če bi lahko javno uporabil material, ki je v sobi 326 pod strogo
                  zaupno šifro. Kako naj se poslanec brani? Sedaj ga bomo pa poskušali omejiti še s
                  poslovnikom. Danes sem na vrsti jaz, jutri pa kdorkoli izmed vas. Razmislite o tem
                  in dajte svoj prispevek k temu, da ta poslovnik popravimo tako, ali vsaj deloma
                  tako, kot smo predlagali tisti, ki sedimo prvič in prvi v tej preiskovalni
                  komisiji. Hvala lepa.</p>
            </sp>
            <sp xml:id="SDZ1-Redna-10-1993-06-24.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj; za njim bo na vrsti gospod Jože
                  Jagodnik, ki je bil sicer na začetku opravičen, da ga ne bo, ampak se je očitno
                  premislil.</p>
            </sp>
            <sp xml:id="SDZ1-Redna-10-1993-06-24.sp28">
               <speaker>ŽARKO PREGELJ:</speaker>
               <p>Spoštovani! Takoj na začetku bom povedal bistvo mojega nastopa, da ne bo nobenih
                  nesporazumov.</p>
               <p>Osebno ne podpiram poslovnika o parlamentarni preiskavi. Ne podpiram in to sem že
                  takrat povedal, kajti menim, da je to instrument izigravanja. Zakaj? Že sam naslov
                  je sumljiv: <q>"Poslovnik o parlamentarni preiskavi"</q>. Osebno se nagibam k temu, da je
                  to lahko poslovnik o komisiji, ki se ukvarja s parlamentarno preiskavo. Namreč, do
                  sedaj smo imeli vedno ob generalnem poslovniku tudi lahko še poslovnike posameznih
                  odborov ali komisij; sedaj pa bomo naenkrat imeli generalni poslovnik, ki bo
                  veljal za vse mogoče parlamentarne preiskave, ne glede na to, ali bo ustrezen ali
                  ne. Osebno se strinjam, da imamo lahko nek tak dokument, ki je nekakšen vzorec,
                  nekakšen model za pripravo poslovnikov posameznih komisij, ki se ukvarjajo s
                  parlamentarno preiskavo; ampak vsaka komisija naj pripravi oziroma sprejme svoj
                  poslovnik. To je tudi edini način, ki je lahko potem za komisijo sprejemljiv.</p>
               <p>To, kar je tukaj v tem poslovniku, ima že skorajda status zakona. Toda po ustavi
                  se pravice in obveznosti državljanov določijo zgolj z zakonom, ne pa s
                  poslovnikom. Zato se strinjam s tistimi, ki podpirajo sprejem najprej zakona o
                  parlamentarni preiskave in v zakonu mora biti predvideno, kako se sprejema
                  poslovnik take komisije, nakar se lahko potem to dejanje izvede.</p>
               <p>V okviru Poslovnika Državnega zbora je ostal sedaj samo en člen, prej jih je bilo
                  nekako deset, ki so se ukvarjali s parlamentarno preiskavo. Osebno se bolj nagibam
                  k temu, da bi še vedno tudi v Poslovniku Državnega zbora bilo toliko členov, ki bi
                  pojasnjevali, kakšna je procedura za vložitev zahteve oziroma predloga, in tisto,
                  kar se pač izvede do takrat, ko Državni zbor parlamentarno preiskavo uvede. Naprej
                  je stvar res poslovnika posamezne komisije, ki se s tem ukvarja, sicer bom, v
                  kolikor se zadeve ne bodo razvile, začel zadeve na tak način voditi, da bom
                  zahteval, da je ta poslovnik vsekakor del Poslovnika Državnega zbora, drugače po
                  mojem mnenju zadeva tudi pravno ne zdrži več.</p>
               <p>Kar se tiče same vsebine, se nimam namena na dolgo in široko ukvarjati s
                  posameznimi členi. Z nekaterimi se strinjam, z marsikaterimi ne. Moj osnovni
                  princip je naslednji: ločim tisto parlamentarno preiskavo, ki jo Državni zbor
                  uvede z glasovanjem oziroma na podlagi pobude, in tisto, ki jo mora uvesti na
                  podlagi ustave, če jo je podpisalo 30 poslancev - se pravi tretjina poslancev.
                  Takrat imamo zahtevo in takrat imamo v bistvu drugačno situacijo.</p>
               <p>Zaradi tega in tudi izkušenj sedanje delujoče komisije predlagam, da se tudi
                  izvolitev članov, predsednika in podpredsednika komisije za parlamentarno
                  preiskavo v primeru, ko je uvedena na podlagi zahteve, opravi po drugačnem
                  postopku. V grobem naj bi bilo nekako tako-le: vsaj predsednika in ali večino ali
                  vsaj tretjino članov <stage>(verjetno je bolj prav tretjino članov)</stage> naj bi
                  se izbralo izmed podpisnikov. Verjetno to v našem zboru sploh ni noben problem.
                  Kajti, ko imaš zahtevo uvedeno in da se podpiše 30 poslancev, je čisto gotovo, da
                  morajo biti iz teh vrst tudi člani; ti imajo tudi največji interes in je prav, da
                  imajo vsaj predsednika in vsaj tretjino - še rajši pa bi videl, da bi bila vsaj
                  polovica. Ob tem določilu, ki je že sedaj v 7. členu, da ima pač vsaka poslanska
                  skupina pravico imeti v preiskovalni komisiji najmanj enega člana; to pa menim, da
                  vedno mora ostati.</p>
               <p>Kar se tiče javnosti dela, zastopam stališče, da naj to komisija sama odloča.
                  Poslovnik tega ne sme omejevati. Javnost se lahko omejuje v zakonu - tam se lahko
                  o tem pogovarjamo, tu pa ne. Tu naj komisija odloča - seveda v skladu s predpisi o
                  ravnanju z dokumenti ustrezne strogo zaupne narave; toda to, kdaj bo ona na svoja
                  izvajanja poklicala javnost, kdaj jo bo obvestila, naj bo stvar odločitve na sami
                  komisiji, med njenimi člani. Vsi vemo, da večkrat beremo v časopisju, da se pač
                  imena in podrobnejši podatki zaradi interesa nadaljnje preiskave ne bodo izdali -
                  v redu, ampak o tem naj se odločijo člani preiskovalne komisije, ne pa, da morajo
                  delati po neki <q>"šabloni"</q>, ne glede na to, ali jim to ustreza ali ne. Lahko se
                  zgodi, da je včasih ustrezneje, da se ti podatki povejo, ker je to v interesu
                  preiskave. Drugič pa spet ne, čeprav je običajno <q>"baje"</q>, da je ne. Jaz bi to
                  pravico vedno prepustil članom komisije ob tistem varnostnem mehanizmu pač strogo
                  zaupnih dokumentov. Vse ostalo o tem, kdaj naj se da poročilo itn., je pač možno
                  urediti v enem takem poslovniku, tudi je to smisel poslovnika.</p>
               <p>Poglavje zase je prekinitev dela preiskovalne komisije in popolna ustavitev dela.
                  To je ena najbolj nevarnih segmentov poslovnika, kajti dejansko se na koncu lahko
                  zgodi, čeprav je tukaj mišljenih sorazmerno veliko varnostnih mehanizmov, da lahko
                  ob določeni situaciji nastopi ukinitev komisije in potem se več o tem mandatu ne
                  sme govoriti. Ta določila so po mojem mnenju sorazmerno problematična in tukaj
                  menim, da bo morala komisija opraviti še veliko dela.</p>
               <p>Za konec sem poskušal, ker sem bil član te komisije za poslovnik, tukaj sodelovati
                  čim manj, kolikor se je dalo z izkušnjami sedanje preiskovalne komisije. Jasno, da
                  je to skoraj nemogoče, toda še vedno imam občutek, da smo preveč pod vplivom
                  sedanje situacije in bomo naredili dokument, ki bo marsikje lahko zelo omejujoč.
                  In ravno zato, da ne bi prejudicirali delovanja bodočih komisij v zvezi s
                  parlamentarnimi preiskavami, predlagam, da je ta poslovnik zgolj okvir in da vsaka
                  komisija pripravi svoj poslovnik, ki ji služi kot nek generalni okvir. Jasno je,
                  da nobena parlamentarna komisija ne more delati v nasprotju z glavnim poslovnikom
                  Državnega zbora, to je verjetno razumljivo. Tudi mora biti v skladu z ustavo itn.,
                  nikakor se pa ne morem strinjati, da bi zdaj z nekimi določili omejevali delo
                  komisij, ne vem, za 5, 10 let naprej.</p>
               <p>Obenem bi pa dal en predlog in prosim, da se da ta predlog na glasovanje, da se
                  poslovnik o parlamentarni preiskavi sprejema potem, ko bo sprejet zakon o
                  parlamentarni preiskavi. Hvala lepa.</p>
            </sp>
            <sp xml:id="SDZ1-Redna-10-1993-06-24.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Jagodnik.</p>
            </sp>
            <sp xml:id="SDZ1-Redna-10-1993-06-24.sp30">
               <speaker>JOŽE JAGODNIK:</speaker>
               <p>Spoštovani predsedujoči, kolegice in kolegi. Sem član te preiskovalne komisije in
                  nekako bojazen je bila, da bi se vzdušje iz dela parlamentarne komisije prenašalo
                  tudi sem. Na žalost je bila moja bojazen upravičena. Pa po drugi strani tudi sem
                  vesel tega, da smo lahko razgrnili, na kakšen način delujemo in kakšen način se
                  tolčemo skozi ene seje do druge seje. Zato bi na začetku rekel, če bi delali
                  poslovnik na podlagi izkušenj te parlamentarne komisije; prvič ga ne bi sprejeli,
                  drugič bi bil neuporabljiv in ne vem, kakšna usoda bi nas vse skupaj čakala. Zato
                  je prav, da se strokovno lotimo tega poslovnika in da pripravimo en sam poslovnik
                  za delo     parlamentarnih komisij, s tem se bomo namreč izognili tem zagatnim
                  situacijam, v katerih je ta komisija bila na vseh dosedanjih osmih sejah. Tako da
                  so tiste pripombe, da je poslovnik proti stališčem komisije, da onemogoča delo
                  komisije itn., po mojem mnenju seveda deplasirane in tudi pripombe na vodenje dela
                  te komisije nimajo pravzaprav nobene povezave. Mi govorimo o poslovniku te
                  komisije in nikakor ne o načinu, na katerega se srečujemo in s katerim delujemo.
                  Tudi polarizacija na tiste, ki so za preiskavo, in tiste, ki so proti preiskavi,
                  je seveda silno neumestna.</p>
               <p>Rad bi na posamezne člene dal samo nekaj načelnih generalnih pripomb, in sicer na
                  10. člen: termin dokazni sklep, bi bilo vmesneje spremeniti s sklepom o uvedbi
                  parlamentarne preiskave, kajti dokazni sklep namreč sledi kot ocena izvedenih
                  dokazov. Torej na koncu nekaterih postopkov in ne na začetku in bi to zaporedje
                  moralo biti bolj smiselo.</p>
               <p>O javnosti dela je bilo veliko rečeno. Poslovnik se na zelo preprost način
                  odpoveduje načelu javnosti, saj sme preiskovalna komisija izključiti javnost že,
                  če preiskovanec noče izpovedati svoje zgodbe ali če okoliščine kažejo, da v
                  javnosti ne bo govoril resnice. Zato se bo treba odločiti, ali naj bo preiskava
                  sploh javna, saj je razlogov za izključitev javnosti več kot dovolj. Če pa se bo
                  vztrajalo pri tem načelu, potem bo imel kaj lahko le deklarativni pomen. Zato bi
                  morali člene od 21. do 23. v tem kontekstu še nekoliko domisliti.</p>
               <p>Zakon bi seveda moral določati tudi rok, v katerem mora komisija opraviti
                  preiskavo, tako da bi bila po nekih delnih preiskavah dolžna poročati Državnemu
                  zboru in da bi s tem bila nekako zagotovljena tudi ažurnost dela te komisije. Sem
                  skratka za to, da pridemo do enega poslovnika, ki bo veljal kot okvir dela za
                  bodoče preiskovalne komisije, kajti prepričan sem, da ta ni zadnja in sem za to,
                  da bi do tega poslovnika in predvsem zakona čimpreje prišli. Kajti to bo tudi
                  smerokaz za delo te prve parlamentarne komisije. Hvala.</p>
            </sp>
            <sp xml:id="SDZ1-Redna-10-1993-06-24.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moj spisek prijavljenih k razpravi je izčrpan. Želi še kdo besedo ob
                  tej točki dnevnega reda? Prosim, gospod Miran Potrč, izvolite.</p>
            </sp>
            <sp xml:id="SDZ1-Redna-10-1993-06-24.sp32">
               <speaker>MIRAN POTRČ:</speaker>
               <p>Hvala lepa. Ne glede na to, ali sprejemam vse ocene, ki so bile ob osnutku dane
                  ali ne, bi rad rekel, da tudi s strani tistih, ki so sicer bili mnenja, da ima
                  poslovnik za cilj, da se onemogoči parlamentarna preiskava, moram reči, da
                  sprejemam nekatera njihova opozorila in da v tem smislu sam kot predsednik
                  poslovniške komisije ne mislim, da je realno, da bi iz osnutka do predloga
                  poslovnik ostal enak. Moral bo po tej razpravi doseči temeljito oceno na mnogih
                  točkah in moral bo biti dopolnjen. V vsakem primeru tudi iz razloga, ker je prav
                  potruditi se, prepričan sem namreč, da bi bilo koristno, da ga imamo, da se doseže
                  nek konsenz med, poenostavljeno rečem, večino in opozicijo, ker sicer ga bo težko
                  z dvotretjinsko večino sprejeti. Pa tudi če bi bil sprejet z dvotretjinsko večino,
                  ob popolni obstrukciji opozicije bi ne imel prave legitimnosti glede na to, da
                  parlamentarna preiskava le je, posebej takrat, kadar se uvaja na zahtevo tretjine
                  poslancev, in to bo mnogokrat, ali pa v večini neko orodje, ki ga ima opozicija za
                  oceno nekih razmer.</p>
               <p>Mislim, da je prav to povedati, ker je bojazen nekaterih, da ni želje te stvari
                  pripravljati na dovolj objektiven način, po moje neupravičena. Sicer sem pa
                  navajen, da marsikdo ob tem, ko ima dober namen, govori pač stvari, ki enostavno
                  niso resnične in točne. Ob tem bi rad povedal samo dve, tri stvari povsem na
                  kratko.</p>
               <p>Odločiti se bomo morali v tej nadaljnji razpravi, ali imamo poslovnik ali ne.
                  Soglašam, da ima zakon prioriteto. Če ga imamo, potem je glede na to, da gre za
                  preiskovalne komisije, ki delujejo v imenu Državnega zbora, vsaj po moje, bolj
                  logično, da ga sprejema Državni zbor. Lahko bomo rekli: v okviru poslovnika, lahko
                  posebej. Mislim, da je to koristno tudi iz razloga, da se varuje dvotretjinska
                  večina, ker sicer bo težje zagotoviti ta potreben konsenz.</p>
               <p>Drugo, odločiti se bo potrebno o tem, ta dilema na nek način obstoja, ali
                  sprejmemo prakso, ki je zdaj v večini, da je pač parlamentarna preiskovalna
                  komisija vsaj v formalnem smislu vedno preiskovalna komisija Državnega zbora in da
                  ne rečem, da imamo enoten poslovnik za večinske in za manjšinske preiskave, ali da
                  tu kaj delamo razliko. Mislim, da je bolje, da imamo enotnega in da je to tisto
                  načelo, ki bi ga morali upoštevati in temu ustrezno bomo morali pač poslovnik
                  graditi.</p>
               <p>Tretje, sem za to, da preverimo, ali so garantirane vse pravice manjšini oziroma
                  tisti tretjini, ki vlaga zahtevo za parlamentarno preiskavo. Trdim, da ji morajo
                  biti garantirane in trdim, da so ji zdaj garantirane pri uvedbi, pri sestavi, pri
                  tem, da ni možnosti sprememb namena preiskave, če z njimi tretjina ne soglaša; pri
                  tem, da se ne more zavlačevati z uvedbo parlamentarne preiskave; pri tem da se
                  morajo izvajati vsi dokazi, ki jih ta tretjina zahteva; pri tem, da ni mogoče
                  izključiti javnosti, če tretjina temu nasprotuje, razen kadar gre za vprašanje
                  državne tajnosti; pri tem, da ima ta tretjina popolno pravico imeti izločeno
                  mnenje, svoje mnenje o tem, kaj je preiskava pokazala in ga samostojno
                  predstaviti. Ali je to dovolj ali ne, bomo videli. Ampak vsi tisti, ki govorijo,
                  da ta poslovnik tega ne zagotavlja, ga ali niso prebrali ali pa želijo povedati
                  javnosti nekaj, kar enostavno ni res.</p>
               <p>Tretje takšno vprašanje je glede same javnosti. Javnost je zagotovljena pri
                  izvajanju vseh dokazov in pri razpravi na Državnem zboru. Ali je glede izvajanja
                  dokazov in razprave na Državnem zboru v poslovniku kaj nejasno napisano, sprejemam
                  in kaže to oceniti. Govoriti pa, da je želja, da se javnost izključi in da iz tega
                  razloga preiskovalna komisija ne more javno delovati, seveda je spet neresnica,
                  ali pa nekdo ni prebral. Mislim, da je prvo. Konec koncev resen smisel dela
                  preiskave in če bo tako, kot nas kdo preprečuje, da naj bi bilo in da naj bi se
                  zasliševalo 10, 20, 30, 50 prič in izvedencev in najbrž se bo, potem je to tisto,
                  kar je smisel javnega dela, ne pa razgovor o tem, koga se bo poklicalo in tudi ne
                  razgovor o tem, kdo bo prvi, drugi, tretji v tem zaslišanju. Če boste pa v
                  nasprotju s siceršnjo prakso rekli, da mora biti vse javno, potem osebno pač
                  mislim, da bo prišlo do več problemov pri delu, ker se bo o vsaki stvari sproti
                  razpravljalo, glasovalo in odločalo in da to najbrž ne bo koristno.</p>
               <p>Kar zadeva pravice, ki se dajejo tej tretjini, ki uvaja preiskavo, pa se je seveda
                  treba zavedati in najbrž bi bili nedemokratični, če ne bi enake pravice priznali
                  tudi večini. Seveda, tudi večina bo lahko rekla, da zahteva določen dokaz, tudi
                  večina bo lahko rekla, da ima svojo vrednost nekega dokaza, tudi večina bo lahko
                  dala svoje lastno poročilo o tem, kaj to lahko predstavlja. Bosta pač dva različna
                  pogleda, ki jih bo potem javnost ocenjevala, čeprav imam včasih vtis, da se sedaj
                  želi ta manjšina zaščititi, večini pa reči, vi pa morate slediti to, kar manjšina
                  zahteva. To pa najbrž tudi ne gre. Tu moramo stvari poskušati uravnotežiti.</p>
               <p>In zadnje, kar bi rekel, odločiti se bo pač potrebno o tem, ali in na kak način
                  poskušamo zagotoviti, da komisija deluje kot celota, ali da delujejo člani kot
                  preiskovalci. Jaz sem za nalašč grobo poenostavil to, ne trdim, da je dilema čisto
                  takšna, ampak zelo blizu te je. V komisiji smo bili doslej mnenja, da je prav, da
                  deluje kot celota, da seveda nobenemu članu ni mogoče nič onemogočiti, da pa
                  recimo tisti, ki zahteva nek dokaz, mora pridobiti vsaj še dva zraven, da se dokaz
                  izvede. Če je pa čisto sam, potem ga pač ne more, ker je sam, recimo od 9 članov
                  komisije. Čim so pa trije tretjina, se pa to mora izvesti. Ali boste želeli, da se
                  gre tukaj čisto na posameznika, potem je tudi to možno, samo potem to ni več
                  preiskovalna komisija v tem smislu parlamenta, ampak je devetih preiskovalcev, ki
                  bodo imeli potem vsak svoje dokaze, vsak svojo oceno na koncu in bo najbrž ocena
                  vsega, kar je bilo narejeno, nekoliko težja.</p>
               <p>In še enkrat na koncu, hvala za opozorila. Mnogo je bilo koristnih, ne misliti, da
                  si kdo v poslovniški komisiji dela iluzije, da ga je lahko pripraviti, da ni
                  veliko resnih dilem. Prosil bi samo, če bi lahko bili nekoliko bolj objektivni pri
                  ocenjevanju in pri problemih in da bi bilo manj takih pavšalnih ocen o vsaki
                  stvari.</p>
            </sp>
            <sp xml:id="SDZ1-Redna-10-1993-06-24.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Žare Pregelj.</p>
            </sp>
            <sp xml:id="SDZ1-Redna-10-1993-06-24.sp34">
               <speaker>ŽARKO PREGELJ:</speaker>
               <p>Spoštovani! Ne morem se strinjati s to trditvijo gospoda Potrča, da so rešitve, ki
                  so sedaj ponujane v tem osnutku poslovnika za zaščito manjšine, maksimalno, kar je
                  možno. Maksimalno je bilo v tem smislu, na kar je pristala večina. Tako, ja. Kajti
                  tudi o tem smo glasovali na seji komisije za poslovnik. To ni bilo konsenzualno
                  sprejeto. Maksimalno bi bili, če bi, recimo, bil sprejet moj predlog. Da si na
                  primer v tisti situaciji, kadar se parlamentarna preiskava uvede na zahtevo
                  tretjine poslancev, da se pač sprejme, da je predsednik izmed podpisnikov, ali pa,
                  da ga celo ti predlagatelji predlagajo in ga potem Državni zbor samo potrdi. To je
                  že ena taka zadeva.</p>
               <p>Druga je o tem, kar je sicer še dilema. Ali vsaj tretjina članstva ali vsaj
                  polovica. To pa mislim, tega konsenza v komisiji ni bilo. Zato jaz tukaj zavračam
                  to trditev, da je to maksimalno, kar je sedaj možno. Možno je še več za zaščito
                  manjšine. In ta dilema, ali imamo sedaj dvojna merila, ali ni obakrat preiskovalna
                  komisija uvedena na pobudo in na zahtevo, da sta pač obe iz Državnega zbora, vemo,
                  kaj pomeni na zahtevo. Na zahtevo pomeni, da se na podlagi ustave zaobide večina.
                  Zato mora biti ta isti duh ohranjen do konca, ne da potem večina spet nekako prek
                  ovinka pride notri takrat, kadar določa sestavo komisije, kadar določa, kaj jaz
                  vem, kaj, sedaj na koncu poslovnik in podobno. Hvala lepa.</p>
            </sp>
            <sp xml:id="SDZ1-Redna-10-1993-06-24.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Ugotavljam, da ne želi nihče
                  več razpravljati. Zaključujem razpravo in prekinjam to točko dnevnega reda.</p>
               <p>Prehajam k nadaljevanju <title>2. TOČKE DNEVNEGA REDA - PREDLOG POSLOVNIKA
                     DRŽAVNEGA ZBORA</title>, torej k odločanju pri tej točki dnevnega reda. Prejeli
                  smo pregled amandmajev k Poslovniku Državnega zbora s stališči Komisije za
                  poslovnik in gradivo poročilo o obravnavi amandmajev k predlogu Poslovnika
                  Državnega zbora. Želi besedo predstavnik Komisije za poslovnik? Da. Gospod Miran
                  Potrč bo poročal. Prosim.</p>
            </sp>
            <sp xml:id="SDZ1-Redna-10-1993-06-24.sp36">
               <speaker>MIRAN POTRČ:</speaker>
               <p>Hvala lepa. Gospod predsedujoči, spoštovane kolegice in kolegi! Jaz upam, da je
                  teh dobre tričetrt ure, kar imamo, pregled in poročilo bilo nekaj časa stvari
                  preleteti in si ustvariti ustrezen vtis.</p>
               <p>Ker gre za naš pomemben skupen akt, bi le prosil, da mi ne zamerite, da poskušam
                  ob tem, ko imamo pregled opozoriti na nekaj določb, glede katerih bi bilo po mojem
                  pomembno naše razumevanje, da se bomo lahko zavestno opredeljevali. Izbral sem jih
                  samo nekaj, da bi jih poskušal pojasniti.</p>
               <p>1. K 28. členu je gospod Oman predlagal in obrazložil včeraj svoj amandma v zvezi
                  z obvezno razpravo, če to zahteva 10 poslancev, da poenostavimo, k poslanskemu
                  vprašanju. Mi smo to sprejeli, vendar dali neko svoje besedilo, ki se nam pač zdi,
                  da je nekoliko enostavnejše in jasnejše in prosil bi gospoda Omana, da ga oceni.
                  Za njegov smisel trdim, da je bil v celoti sprejet v komisiji in da gre v bistvu
                  samo za dikcijske popravke. In če bomo tukaj sprejeli amandma komisije, posebej,
                  če bo gospod Oman z njim soglašal, potem bomo pač uvedli neke vrste velikega
                  vprašanja, kot ga tudi nekateri zahodnoevropski parlamenti imajo, ki ga mora
                  vložiti več poslancev in o katerem se potem obvezno opravi razprava.</p>
               <p>2. Rad bi poprosil gospo Skukovo, katere amandmaje smo najbolj dobronamerno
                  sprejeli, da je bila pač ocena, da je možno eno in drugo. Da je možna formulacija,
                  kakor jo predlaga in da je možna formulacija, kakor jo imamo. Strokovnjaki so to
                  pregledovali. Ne trdim, da je to samo moja ocena. In iz teh razlogov smo
                  predlagali, da teh amandmajev ne bi sprejeli. Če se boste odločili, da jih
                  sprejmete, ni za to nobena ovira in nobena razlika za komisijo, samo potem se
                  odločite, da sprejmete od prvega do zadnjega. Bo pač več popravkov. Malo bolj
                  komplicirano bo besedilo in skupaj bomo pač potem drugo dikcijo uporabljali.
                  Vsebinsko pa nekateri strokovnjaki, pač ne rečem, da vsi, trdijo, da so
                  formulacije v poslovniku pravilnejše in boljše in bolj jasne.</p>
               <p>3. Rad bi vas opozoril, da smo kar precej razpravljali o amandmaju gospoda
                  Preglja, posebej k 42. členu poslovnika, kjer je predlagal, da naj se pač
                  opravičena odsotnost šteje tudi takrat, kadar posamezni poslanec demonstrativno
                  oziroma protestno zapusti sejo, ker so mu bile kršene pravice. Predlagali smo, da
                  se ta amandma ne sprejme, in to iz razloga, ker poslanec takšno pravico ima. Če jo
                  uveljavi, potem je bilo tudi bolj za šalo, pa tudi zares rečeno, da najbrž potem
                  vprašanje plačila ali neplačila prisotnosti ni glavni problem, ker je to politična
                  demonstracija, ne pa vprašanje plače. In ker je ugotavljanje tega, kdo je imel
                  prav, seveda zelo komplicirano. Tisti, ki bo odšel demonstrativno, bo prepričan,
                  da je imel prav. Ali bo predsedujoči tudi prepričan ali ne, odpira tudi neko
                  razpravo, ki nima nobenega konca, zato mislimo, da to ne bi bilo smotrno. Rad bi
                  vas opozoril, da je bila razprava o tem, ali naj se generalni sekretar imenuje
                  direktor ali generalni sekretar. V poslovniški komisiji smo v vseh fazah, petih
                  ali pa desetih o tem govorili, na koncu pa poslovniška komisija meni, da ne bi
                  spreminjali in da naj bi ostal naziv generalni sekretar, so pa tudi drugačna
                  mnenja.</p>
               <p>K 51. členu bi vas opozoril, da smo mi doslej imeli pooblastilo predsedujočega, da
                  opozori samo predlagatelja zakona, da ga ni korektno vložil. Mi mislimo, da naj to
                  velja za predlagatelje tudi drugih aktov in v zvezi s tem predlagamo spremembo 51.
                  člena.</p>
               <p>Bila je pri 59. členu ideja, da naj bi o vprašanju uvrstitve zaupnih gradiv na
                  sejo razpravljali na zaprti seji. V poslovniški komisiji smo predlagali, da se to
                  ne sprejme. Če je neko gradivo zaupno, se pač na dnevni red ne sme uvrstiti. Ampak
                  politične pomisleke o tem, ki najbrž bodo, v gradivu o čemer koli, se bo pač
                  izreklo na javni seji in mislimo, da to ne bi bilo pametno sprejeti.</p>
               <p>K členu 65. je gospod Žare Pregelj predlagal, da bi se tudi v poslovniku Državnega
                  zbora uvedla možnost blokade dela zbora, če pri razpravi niso prisotne vse
                  poslanske skupine, kljub temu da je na seji navzoča večina poslancev. Mi takšnega
                  predloga nismo sprejeli. Menimo, da enostavno to ni urejeno nikjer in da večina
                  pač lahko odloča. Ta demonstracija bo za večino pomenila oceno, kaj naj stori;
                  lahko se bo odločila, da sejo prekine in da poskušajo primer izgladiti. Toda,
                   postaviti avtomatizem, da velika večina poslancev ne more razpravljati, če jih
                  npr. 5 ali 10 ne želi sodelovati, bi pomenilo narediti prevlado manjšine nad
                  večino pri delu Državnega zbora, kar - kolikor jaz upam trditi - ni nikjer na
                  svetu omogočeno.</p>
               <p>Pri 68. členu je bil tudi predlog gospoda Preglja, da naj se v primeru
                  proceduralnih zapletov na sami seji seja prekine in ne sme nadaljevati, dokler
                  niso razčiščeni. Mi smo mislili, da je tu predsedujočemu treba dati neko
                  pooblastilo in naprej to delati, da se ne ve, kako voditi sejo, ni ustrezno. In v
                  tej smeri smo vsaj iz primerjalnih izkušenj v evropskih poslovnikih ugotovili
                  popolnoma drugačno prakso.</p>
               <p>Naslednje. Kar pomembna razprava je bila o tem, kako sprejemati državni proračun.
                  V Komisiji za kreditno-monetarno politiko in finance je bil dan predlog, da naj
                  Državni zbor ne bi sprejemal memorandum kot poseben akt, ampak naj bi o njem samo
                  razpravljal in do njega sprejemal stališča. V poslovniški komisiji smo se - tudi
                  zaradi opozoril, da s tem ne bi soglašala opozicija - odločili, da naj memorandum
                  v tej fazi <stage>(da preizkusimo)</stage> ostaja poseben akt, ki ga sprejema
                  Državni zbor. Glede rokov in možnosti pa smo ga, na opozorila in ob soglasju vseh,
                  preložili na julijsko sejo in da bi julija sprejemali ta memorandum, proračun pa
                  teče od 1. oktobra naprej. Skratka, čas za razpravo o proračunu smo s 45 dni
                  razširili na 70, 80 dni. Memorandum je poseben akt in upal bi trditi, da tukaj
                  obstoja soglasje, da to ni idealna rešitev, vendar tista, ki jo ta trenutek znamo
                  oblikovati v povezavi med večino in opozicijo. In tukaj bi vas posebej prosil, da
                  smo iz tega razloga povsod bili mnenja, da naj se ne sprejme amandma komisije, da
                  pa naj se sprejme amandma gospoda Frima, ki je te alternative poznal in
                  alternativno predlagal. In tukaj je tipičen tak primer, da naj bomo pozorni, da se
                  nam ne bi dogajalo, da zaradi nepozornosti sprejmemo neke amandmaje, ki bodo potem
                  medsebojno neusklajeni in poslovnik ne bo konsistenten.</p>
               <p>V zvezi z odnosom Državni zbor: Državni svet smo imeli različne predloge; od tega,
                  da naj bi Državni svet obvezno dajal mnenje o vsakem amandmaju, ki je kdajkoli v
                  kateri fazi v razpravi, do tega, da naj se po suspenzivnem vetu opravi razprava,
                  do tega, da naj ima predstavnik Državnega sveta pri vsaki fazi pravico svoje
                  razlage. Mnogo od teh ali vse te predloge komisija ni podprla. Podprla pa je
                  enega, na katerega vas moram posebej opozoriti, to je nov 203. člen, da je možno,
                  da po suspenzivnem vetu Državni zbor pripravi spremembo in dopolnitev posameznih
                  členov, o njih glasuje in kasneje ponovno o zakonu. To je pod točko 48. Mislim, da
                  je zelo pomembno, ker imamo velike razlike o tem in vas želim na to korektno
                  opozoriti. To je točka 48, na strani 17 in to je edini amandma, ki je bil podprt v
                  teh odnosih Državni zbor : Državni svet. In kasneje še ta, ki pa je posledičen, da
                  je v takem primeru pač odločitev dokončna.</p>
               <p>Pri 210. členu bi vas rad opozoril na to, da je bilo kar precej razprave o tem,
                  ali je možno ob ratifikacijah spremeniti besedilo zakona ali ne. In ugotovili smo,
                  da bi bilo prav to možnost dopustiti - ampak zakona, ne konvencije; konvencije ne
                  moremo spreminjati. Ampak tam je, recimo, lahko  stopi v veljavo 15. dan ali pa 8.
                  dan. In nekdo lahko predlaga takšen amandma. So primeri, kjer že konvencija
                  dopušča, da ni treba vsako obveznost začeti izvajati z istim dnem, ampak to
                  odložiš. In o takih stvareh so možne razprave. Rad bi vas na to opozoril, da ne bi
                  kdo ta amandma razumel, da sedaj lahko Državni zbor spreminja vsebino same
                  konvencije.</p>
               <p>V zvezi s proračunom smo predvideli še poseben akt <q>"rebalans proračuna"</q>. Zdi se
                  nam smiselno, da ga imamo posebej. Mi smo tukaj povzeli amandmaje odbora, smo pa
                  bili v komisiji mnenja, da je rok 15 dni premalo, in smo ga podaljšali na 30 dni.
                  30 dni je minimalni rok, v katerem mora Vlada z rebalansom proračuna priti; pred
                  tem ga ni mogoče dati na sejo Državnega zbora.</p>
               <p>In zadnje. Bili smo obveščeni, da bodo predlagatelji amandmaja, da naj poslovnik
                  stopi v veljavo šele 1. avgusta, ta amandma umaknili - ali bodo ali ne, bodo
                  storili na seji, komisija pa ga tudi ne podpira. Mislim, da je prav, da naj
                  poslovnik stopi v veljavo z dnem objave v Uradnem listu, kar pa ne velja v celoti
                  za postopke sprejemanja zakonov. In tukaj smo predvideli, da pač zakoni, ki bodo
                  vloženi od jeseni naprej, gredo po novem postopku. Zakoni, ki bodo še julija
                  obravnavani in sprejeti samo v prvi fazi <stage>(predlog za izdajo)</stage>, gredo
                  od jeseni naprej po novem postopku. Tiste pa, kjer imamo sedaj že osnutke in jih
                  bomo julija tudi še sprejeli, bomo pač še po starem odločali tudi o predlogu, ker
                  tam kombinacije ni mogoče narediti.</p>
               <p>Opravičujem se, ker sem si vzel nekaj več časa, toda zdelo se mi je, da vsaj o
                  pomembnejših vprašanjih spregovorim, da bi razumeli bistvo našega mnenja
                  poslovniške komisije. Hvala lepa.</p>
            </sp>
            <sp xml:id="SDZ1-Redna-10-1993-06-24.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želijo besedo poslanke oziroma poslanci, katerih amandmaje je
                  komisija zavrnila, da ugovarjajo argumentaciji, ali da umaknejo svoje predloge?
                  Prosim, gospa Nada Skuk, potem pa še gospod Oman.</p>
            </sp>
            <sp xml:id="SDZ1-Redna-10-1993-06-24.sp38">
               <speaker>NADA SKUK:</speaker>
               <p>Spoštovani! Hotela bi komentirati moje amandmaje oziroma mnenje komisije na
                  amandmaje, ki se tičejo členov od 34. do 39., in sicer členi določajo delo in
                  način v mandatno-imunitetni komisiji. Enostavno mi ni jasno, da komisija ni
                  sprejela teh amandmajev, ker na podlagi izkušenj pri delu smo člani komisije
                  ugotovili, da je pač težko delati z nasprotujočimi si dikcijami oziroma različnimi
                  dikcijami, ki so bile v starem skupščinskem poslovniku in pa kot so v ustavi in v
                  zakonu o poslancih. Jaz sem že pri razlagi amandmajev, ko sem jih vložila,
                  opozorila na to, kako ustava govori o imuniteti in kako zakon govori o
                  imuniteti.</p>
               <p>Zdaj ne vem, ali komisija smatra, da moramo potem 83. člen ustave spreminjati. Tam
                  lepo govori, da Državni zbor prizna imuniteto tudi poslancu, ki se nanjo ni
                  skliceval. In zato smo potem v razpravi v komisiji ugotavljali, da imamo probleme,
                  ko govorimo o odvzemu oziroma vzpostavitvi, priznanju, nepriznanju in smo se
                  odločili, da je bolj prav, da se pač upošteva dikcija ustave, če jo že imamo in
                  tudi zakona o poslancih,ki govorijo o dovoljenju in tako naprej.</p>
               <p>Tako da mi ni jasno, zakaj komisija ni hotela sprejeti teh obrazložitev in
                  amandmaje kot redakcijske, ker v samem besedilu se nič slabše ne bere niti ne
                  razume, mogoče bi kakšen člen prebrali po novem besedilu, da bi se lažje razumelo,
                  samo teh členom je preveč, da bi vse brala, tako da bi prosila, da komisija ali
                  premisli še enkrat, ali poslanci pri glasovanju upoštevate mnenje mojih članov
                  oziroma tudi upoštevate moje amandmaje in glasujete za njih.</p>
               <p>Ker kot sem poudarila, s tem bo komisiji olajšano delo in tudi vam, ko boste brali
                  sklepe in glasovali o priznanju ali nepriznanju imunitete, vam bo lažje pri
                  glasovanju.</p>
               <p>Kot sem rekla, v obrazložitvi, in piše tudi v 32. členu novega poslovnika, da
                  poslanec imuniteto uživa do konca mandata. To se pravi, da mu mi samo priznamo za
                  določen konkretni primer imuniteto oziroma državni organ prosi za dovoljenje, tako
                  tudi piše v ustavi, da začne ali nadaljuje kazenski postopek in Državni zbor mora
                  dati dovoljenje, ali pa ne dovoliti nadaljevanje oziroma pričetek kazenskega
                  postopka.</p>
               <p>Verjetno samo zaradi administrativnih problemov, da se te člene na novo napiše, ni
                  razlog, da ne bi upoštevali teh amandmajev in tudi mnenj članov komisije. Kot sem
                  se z njimi pogovarjala, bi bili tudi za to, da se upoštevajo ti amandmaji. Še
                  enkrat poudarjam, zaradi lažjega in bolj razumljivega obravnavanja tematike in
                  tudi nejasnosti, da preprečimo nejasnosti pri samih glasovanjih. Upam, da sem bila
                  jasna.</p>
            </sp>
            <sp xml:id="SDZ1-Redna-10-1993-06-24.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. O svojih amandmajih bo govoril gospod Ivan Oman, za njim Franc Zagožen
                  in pa še Miroslav Mozetič.</p>
            </sp>
            <sp xml:id="SDZ1-Redna-10-1993-06-24.sp40">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje! Naj pojasnim glede svojega
                  amandmaja k 28. členu. Sprejemam dikcijo, ki jo je pripravila komisija, s tem, da
                  moram povedati, da se zavedam, da ne gre samo za spremenjeno formulacijo, ampak
                  tudi za vsebinsko razliko, ki je lahko v nekem smislu glede na moje zahteve delno
                  pozitivna, delno pa tudi negativna. Torej ne bom vztrajal na glasovanju o svojem
                  amandmaju.</p>
            </sp>
            <sp xml:id="SDZ1-Redna-10-1993-06-24.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zagožen, za njim bo na vrsti Miroslav Mozetič,
                  prijavil se je tudi gospod Žarko Pregelj.</p>
            </sp>
            <sp xml:id="SDZ1-Redna-10-1993-06-24.sp42">
               <speaker>DR. FRANC ZAGOŽEN:</speaker>
               <p>Spoštovani predsedujoči, spoštovane poslanke in poslanci imam proceduralni
                  predlog. Da bi si po tem, ko bi poslušali te splošne opredelitve glede poročila in
                  amandmajem, morda vzeli pol ure časa, da bi se v poslanskih skupinah lahko še kaj
                  pogovorili, glede na to, da smo poročilo dobili danes, da vsi poslanci seveda niso
                  mogli tega poročila temeljito premisliti in tudi opredelitev poslovniške komisije
                  glede posameznih amandmajev, in ker poslušamo zdaj najbrž utemeljena tehtna
                  mnenja, ki so drugačna, kot pa je bila opredelitev poslovniške komisije, mislim,
                  ker gre za pomemben dokument, da bi bilo dobro, če bi si vzeli pol ure časa.
                  Hvala.</p>
            </sp>
            <sp xml:id="SDZ1-Redna-10-1993-06-24.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej preden dam besedo nadaljnjim prijavljenim, dajem na glasovanje
                  proceduralni predlog, da pred prehodom na neposredno glasovanje odredimo 30 minut
                  odmora za posvetovanja poslanskih skupin pred prehodom na glasovanje. Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je ta predlog sprejet. Torej, ko bomo končali ta del priprave
                  glasovanja, bomo pred prehodom na glasovanje odredili 30 minut odmora. Besedo ima
                  gospod Miroslav Mozetič. Prosim, za njim bo na vrsti gospod Žarko Pregelj.</p>
            </sp>
            <sp xml:id="SDZ1-Redna-10-1993-06-24.sp44">
               <speaker>MIROSLAV MOZETIČ:</speaker>
               <p>Hvala lepa. Jaz bi v imenu štirih predlagateljev podal kratko dodatno obrazložitev
                  oziroma stališče k amandmaju k 47. členu, in sicer ta amandma predlaga to, da se
                  izraz <q>"generalnega sekretarja"</q> nadomesti z besedo oziroma besedami <q>"direktorja
                  služb Državnega zbora"</q>. Komisija ta amandma ne podpira, za mene ne dovolj
                  prepričljivo tudi iz tega razloga, ker v bistvu že zdaj ta stvar ne teče tako, da
                  bi bil generalni sekretar nek vrhovni šef v parlamentu, pač pa zadeve gredo tako,
                  da imamo sekretarja zbora, ki skrbi za delo zbora v funkciji, ki jo ima zbor kot
                  zakonodajno telo, generalni sekretar pa dejansko glede na pojmovanje naših izrazov
                  opravlja v bistvu funkcijo direktorja te hiše. To pomeni direktorja tistih služb,
                  ki skrbijo za to, da nam je tu notri v redu. Iz tega razloga in ker sprejemamo
                  poslovnik, ki naj bi veljal daljše obdobje, če sprejmemo izraz <q>"generalnega
                  sekretarja"</q>, pomeni v bistvu na nek način, da tako organizacijo, kot je zdaj,
                  zavlečemo tudi za naprej, tako da predlagam, da se ta amandma k 47. členu in potem
                  seveda jasno, kjerkoli se pojavi ta izraz naprej, da se ga sprejme. Hvala
                  lepa.</p>
            </sp>
            <sp xml:id="SDZ1-Redna-10-1993-06-24.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj ima besedo.</p>
            </sp>
            <sp xml:id="SDZ1-Redna-10-1993-06-24.sp46">
               <speaker>ŽARKO PREGELJ:</speaker>
               <p>Spoštovani! Želim dodatno pojasniti, zakaj sem vložil na videz tako provokativne
                  amandmaje. Namreč, to je zgolj videz, tisti, ki v resnici vara. Zadaj je vsebina,
                  ki jo mogoče v tem trenutku res lahko argumentiramo, da ni v skladu z uzancami v
                  zahodnih parlamentih, toda namen teh mojih dodatnih amandmajev ni bil uzakoniti
                  obstrukcijo, ampak omogočiti manjšini, da lahko kdaj tudi na tak način pove svoje
                  nestrinjanje.</p>
               <p>Verjamem, da na Zahodu to marsikje ni potrebno, ker enostavno se tam držijo
                  zakonov, vsaj naj bi se jih, kakor vemo. Pri nas pa vemo pri proračunu, kako se je
                  Državni zbor oziroma večina držala obstoječega poslovnika, na kakšen način je bil
                  proračun sprejet. Jaz temu pravim <q>"valjar sistem"</q> in nič drugega. Zato sem pač
                  poskušal tam, kjer je to mogoče, vložiti take amandmaje, ki bi nekako dali neko
                  zaščito tej manjšini v tistem primeru, kadar je upravičeno prizadeta. Namreč, mi
                   v tem našem poslovniku nimamo praktično nobenih sankcij, to ni zakon. Predsednik
                  odloči in kar je odločeno, je odločeno. In kar odloči večina, je narejeno, ne
                  glede na to, ali je v resnici prav ali ne. Tudi pritožba na ustavno sodišče je v
                  bistvu zelo vprašljiva, kajti ustavno sodišče lahko zgolj primerja usklajenost
                  aktov z ustavo, tudi dejanja organov. In ravno tisti del stavka, tudi dejanj
                  organov, je možnost, da se tukaj lahko ustavno sodišče vključi, kar pa, kot sem
                  jaz razumel, na ustavnem sodišču ni ravno z veseljem sprejeto.</p>
               <p>Če grem konkretno na amandma na 42. člen, predlagam, da se za upravičeno odsotnost
                  šteje tudi pisno ali ustno obrazložena protestna zapustitev seje in to takrat,
                  kadar poslanec meni, da mu je predsedujoči seje ali pa Državni zbor z večinsko
                  odločitvijo posegel v pravice, ki mu jih daje ustava, zakon ali poslovnik. Namreč,
                  ta tekst se nanaša na 42. člen in tam je jasno napisano, kdaj so izostanki
                  upravičeni. V tem primeru, kadar bi tak poslanec šel protestno ven in je
                  upravičeno prizadet, kar je popolnoma človeška reakcija, se ga smatra kot
                  kršitelja delovne obveznosti in se mu zato vzame plačo in tako naprej. So mu pa to
                  kršitev povzročili drugi, ni bil sam kriv, ni bila to njegova, bi se reklo,
                  svobodna volja. Da podprem razlog, zakaj sem tak amandma napisal, v času teh
                  zapletov, ki smo jih imeli s to interpelacijo, se je tiste poslance, ki nismo
                  hoteli delati v zboru zaradi neustavnega obravnavanja naše zahteve, smatralo kot
                  kršitelje delovne dolžnosti. Predsednik Vlade je to celo v javni oddaji na
                  televiziji tako razložil. S takim odnosom se ne strinjam. Zato sem predlagal ta
                  amandma in menim, da ima ta amandma tudi svojo ustavno podlago v smislu zaščite
                  integritete poslanca. Pravico ima in pri tem ne biti obravnavan kot kršitelj
                  delovnih dolžnosti, se pravi kot lenuh. Dajmo imeti nekaj časti do svojega dela,
                  tudi takega, ki se mu reče protest.</p>
               <p>Naslednji, nekoliko bolj problematičen amandma je tisti k 65. členu, kjer sem v
                  bistvu povzel obstoječo rešitev iz začasnega poslovnika, s tem da sem jo nekoliko
                  spremenil. Namreč, razprava o posameznih vprašanjih se lahko opravi, če je na seji
                  navzoč najmanj po en poslanec iz vsake poslanske skupine. Tukaj so bile na sami
                  seji komisije za poslovnik tudi neke možne variante, da se to lahko nekoliko
                  dikcijsko spremeni prvi del stavka. Se pravi, da se razprava opravi tudi, če je na
                  seji navzoč vsaj en poslanec iz vsake poslanske skupine. To namreč pomeni, da ni
                  potrebno, da je seja sklepčna. Baje je zdaj tako rečeno, da mora biti seja
                  sklepčna. V glavnem, poslanska skupina, ki neupravičeno ne zagotovi prisotnost
                  vsaj enega poslanca in s tem zaustavi delo zbora, za tisti mesec pač njena stranka
                  nima pravice do proračunskih sredstev. Ta del je mogoče res nekoliko bolj
                  vprašljiv, ker se že vtika v zakon, ki to ureja. Tukaj sem tudi pripravljen zadevo
                  nekoliko spremeniti, kajti to opozorilo sem razumel. Drugače je pa glavni moj
                  namen pri vložitvi tega amandmaja bil ta, da se pač zagotavlja tista vloga
                  osnovnemu subjektu v Državnem zboru, to je poslanski skupini, kot jo ima po
                  določilih volilnega zakona. Namreč, volitve, na podlagi volilnega zakona o
                  volitvah v Državni zbor so postavile poslansko skupino za osnovni subjekt v
                  Državnem zboru, čeprav ustava pravi, da je to poslanec. Ampak volilni zakon je bil
                  tako sprejet, kot je bil, volitve so pokazale, da je lahko direktno prišel notri v
                  parlament zgolj tisti, ki je bil na neki listi kot del liste, torej nikjer, v
                  nobenem okrožju, v nobeni volilni enoti ni bil nihče izvoljen s 100% glasovi in
                  kot posameznik ni mogel priti v parlament zaradi tega, ker je rabil pomoč
                  celotnega kolektiva, je v resnici volilni subjekt parlamentarna skupina in kot
                  taka jasno mora biti prisotna, kadar se razpravlja, kadar se dela v parlamentu. To
                  je namen tega amandmaja. Če ga bo pa kdo izrabljal za  obstrukcijo, je pa druga
                  zadeva. Poskušal sem s tole sankcijo, moram priznati, nekoliko nerodno.
                  Razmišljam, da bi zadnji del stavka oziroma da bi samo prvi stavek bil, medtem ko
                  drugi stavek umikam.</p>
               <p>Predsedujoči, drugi stavek amandmaja umikam. S tem popravljam amandma, ker bi bil
                  potem drugi stavek jasno v neskladju z zakonom o financiranju strank.</p>
               <p>Obstaja še en amandma, to je amandma na 68. člen, kjer sem pač poskušal zaščiti
                  tisti del procedure, ne tistega, ki proceduralno nasprotuje neki rešitvi oziroma
                  odločitvi predsednika ali predsedujočega, pač v primeru, kot se je zgodilo pri
                  sprejemanju državnega proračuna: naj bi poslanec, ki je menil, da je odločitev
                  zbora v nasprotju s poslovnikom, imel pravico zahtevati, da poda pojasnilo
                  Komisija za poslovnik. Dokler Komisija za poslovnik ne sporoči zboru svojega
                  stališča, se obravnava točke dnevnega reda začasno prekine. Nič drugega kot to, da
                  se pač ne sprejema na tak način, kot se je sprejel ta znameniti proračun. To je
                  moj predlog. Menim, da je tudi umesten. Nekateri so mi očitali, da s tem posegam v
                  avtoriteto predsednika. V resnici pa ne, kajti ne sklicujem se na predsednikovo
                  odločitev, ampak na večinsko odločitev v Državnem zboru. Imam čisto konkreten
                  argument, to je bilo sprejetje državnega proračuna, ko se je poslovnik z
                  odločitvijo večine gladko povozil. Zato predlagam ta amandma.</p>
               <p>Amandma k 71. členu je zgolj nadaljevanje tistega v zvezi s protestom posameznika,
                  kjer predlagam, da naj se seja zbora ne zaključi prej, preden se ne obravnava
                  razlog, zaradi katerega je določeni poslanec upravičeno iz protesta zapustil sejo,
                  in se ne najde ustrezna rešitev za nastali zaplet. To pač diši po nekakšnem
                  razčiščevanju, ki je lahko zelo dolgo, ampak s tem se ne ovira sprejetje ne
                  dnevnega reda, ne izvajanja točk. To je lahko čisto na koncu, lahko traja kolikor
                  traja.  Bila je pač želja, da se stvari razčistijo v zboru, ne pa na kolegiju
                  predsednika, kajti menim, da kolegij predsednika za to ni namenjen. Sedaj je bila
                  namreč vedno navada, da se je, kadar je prišlo do takega spora, sklical sestanek z
                  vodji klubov in so se potem tam nekaj zmenili in prišli na sejo zbora in potem je
                  zbor odločal. To je smiselno v tistem trenutku, ko se npr. sprejema dnevni red, ko
                  so zadeve programskega značaja; kadar pa gre za tako stvar, ki je že narejena - se
                  pravi, kadar gre za že gotovo dejanje - potem menim, da je prav, da vsi v zboru o
                  tem lahko razpravljajo - sploh pa, če je bila to večinska odločitev, ki je
                  prizadela posameznega poslanca. To, da se ne da sklicati naslednje seje, ta moj
                  amandma ne ovira. Ta seja pač ni končana in nič drugega ni; zapisnik ne more biti
                  do konca napisan - edino to je tisto. Koliko pa je to pomembno? Vemo, da se za
                  zapisnik nobeden kaj dosti ne sekira. Hvala lepa.</p>
            </sp>
            <sp xml:id="SDZ1-Redna-10-1993-06-24.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Stane Frim - o zavrnjenih amandmajih.</p>
            </sp>
            <sp xml:id="SDZ1-Redna-10-1993-06-24.sp48">
               <speaker>STANE FRIM:</speaker>
               <p>Hvala. Gospod predsedujoči, spoštovane poslanke in poslanci! Ugotovil sem, da je
                  med tistimi zavrnjenimi amandmaji, ki jih je predlagal odbor, tudi 266. člen. In
                  sicer je naš odbor za finance predlagal, da se v 266. členu prvi odstavek tega
                  člena črta, in sicer ta: <q>"Ob predlogu državnega proračuna mora Vlada predložiti
                  Državnemu zboru celovito poročilo o svojem delu v preteklem letu."</q> Na odboru smo
                  se odločili, da se ta člen črta, in sicer iz razloga, ker menimo, da naj bi bilo
                  poročilo o delu Vlade že pri obravnavi zaključnega računa državnega proračuna.
                  Veste, da imamo po tem poslovniku nekje predvideno, da se na junijski seji opravi
                  razprava o zaključnem računu državnega proračuna in ta razprava teče tudi po delih
                  tega proračuna. Mislimo, da je ravno takrat najbolj primeren čas, ker se
                  ugotavljajo razlike med planiranim proračunom - torej proračunom, ki je bil
                  prejšnje leto sprejet - in končno realizacijo. In da Vlada najlažje takrat, ko
                  zagovarja spremembe oziroma razlike, ki so nastale med planiranim proračunom in
                  končno realizacijo, spregovori tudi nasploh o svojem delu, tako kot ta člen v
                  bistvu predvideva, da poda celotno poročilo.</p>
               <p>Glede na novo dejstvo - verjetno bomo sprejeli te amandmaje - predlagam tekst, da
                  se proračunski memorandum sprejema v Državnem zboru, tudi ni logično, da bi potem
                  kasneje, ko je memorandum sprejet, sprejemali še nekakšno poročilo o delu Vlade za
                  nazaj, ko vendar mora Vlada pripraviti na osnovi našega memoranduma oziroma na
                  osnovi memoranduma, ki ga mi sprejmemo, k memorandumu prilagojen proračun in tako
                  smatramo, da ne bo časa oziroma niti ne bi bilo potrebno, da se to celovito
                  poročilo takrat opravlja. Hvala.</p>
            </sp>
            <sp xml:id="SDZ1-Redna-10-1993-06-24.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Hkrati vas obveščam, da so predlagatelji umaknili amandma k 334.
                  členu. Prosim, gospod Lenič.</p>
            </sp>
            <sp xml:id="SDZ1-Redna-10-1993-06-24.sp50">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke. Torej jaz bi želel izraziti
                  podporo tistim amandmajem, ki govorijo v prid temu, da se proračunski memorandum
                  ne sprejema. To stališče je bilo zavzeto tudi na odboru Državnega zbora za finance
                  in kreditno-monetarno politiko. To svojo tezo bi pač nekje želel podkrepiti z
                  nekaterimi podatki, ki sem jih uspel pridobiti, in nekaterimi argumenti. Torej
                  statistika kaže, da v nobeni od države OECD-ja ne sprejemajo proračunskega
                  memoranduma v parlamentu. To je dejstvo, o tem pač ne gre debatirati. Res je, da
                  nekatere države OECD-ja nimajo proračunskih memorandumov, ampak imajo srednjeročne
                  plane, vendar so po svoji vsebini približno enakega karakterja in nobena od teh
                  držav teh zadev ne sprejema v parlamentu, ampak se te zadeve sprejemajo na vladnem
                  nivoju in so proračunski memorandumi praktično vladni akt, ki nekje definirajo
                  ekonomsko politiko vlade.</p>
            </sp>
            <sp xml:id="SDZ1-Redna-10-1993-06-24.sp51">
               <speaker>PODPREDSEDNIK DR. LEV KREFT:</speaker>
               <p>Ali vas lahko vprašam gospod Lenič, imate pooblastilo odbora, da govorite v
                  njegovem imenu o amandmaju?</p>
            </sp>
            <sp xml:id="SDZ1-Redna-10-1993-06-24.sp52">
               <speaker>JOŽE LENIČ:</speaker>
               <p>Ne, ne govorim v imenu odbora, sploh ne.</p>
            </sp>
            <sp xml:id="SDZ1-Redna-10-1993-06-24.sp53">
               <speaker>PODPREDSEDNIK DR. LEV KREFT:</speaker>
               <p>Potem pod to točko o tej točki pravzaprav nimate pravice do besede, ker tu gre
                  samo za predlagatelje, ki obrazlagajo, ker ni splošna razprava.</p>
            </sp>
            <sp xml:id="SDZ1-Redna-10-1993-06-24.sp54">
               <speaker>JOŽE LENIČ:</speaker>
               <p>Ne nimam, nimam. Se opravičujem za napako.</p>
            </sp>
            <sp xml:id="SDZ1-Redna-10-1993-06-24.sp55">
               <speaker>PODPREDSEDNIK DR. LEV KREFT:</speaker>
               <p>Ne, jaz se opravičujem, ker vam tega nisem takoj povedal. Želi še kdo govoriti o
                  svojih amandmajih, ki so bili zavrnjeni? V kolikor ne, odrejam 30 minut odmora,
                  torej začnemo od 11.45 in prosim, da ste točni, ker bomo tako ali drugače danes
                  morali sprejeti ta poslovnik.</p>
            </sp>
            <stage type="time">(Seja je bila prekinjena ob 11.12 uri in se je nadaljevala ob 11.49
               uri.)</stage>
            <sp xml:id="SDZ1-Redna-10-1993-06-24.sp56">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in spoštovani kolegi poslanci! Prosim, da zasedete
                  svoja mesta. Začeli bomo z glasovanjem o predlogu poslovnika.</p>
               <p>Spoštovane kolegice poslanke, spoštovani kolegi poslanci. Nadaljujemo z 2. točko
                  dnevnega reda. Predlog poslovnika Državnega zbora. Prehajamo h glasovanju.</p>
               <p>Glede na to, da sprejemamo svoj temeljni zakon Državnega zbora in tudi glede na
                  to, da je bilo v izdelavo predloga poslovnika in amandmajev vloženo veliko našega
                  in strokovnega znanja in dela, glede na to, da je bil v predloge komisije vložen
                  pomemben politični napor vseh poslanskih skupin tega Državnega zbora, vas prosim,
                  da glasovanje opravimo s pozornostjo, ki pomenu poslovnika ustreza in ustreza tudi
                  vloženim naporom.</p>
               <p>Predlagam vam, da imate pred seboj predlog poslovnika, da imate pred seboj
                  poročilo o obravnavi amandmajev in da imate pred seboj pregled amandmajev. Prosim
                  vas tudi, da me sproti opozorite, če bom prehiteval v postopku in s tem vnašal
                  nejasnost v vaše opredeljevanje. Tokrat bom tudi vse amandmaje bral.</p>
               <p>Imamo prek 100 glasovanj pred seboj. Zato vas prosim, da tudi pri obrazložitvi
                  glasu ravnate v skladu z veljavnim poslovnikom - 125. členom, torej, da gre res le
                  za obrazložitve glasu in ne za polemike med različnimi stališči ali ponavljanja
                  vsega, kar smo do sedaj že slišali.</p>
               <p>Sam imam predlog, ki ga dajem na glasovanje, da obrazložitev glasu, glede na
                  postopek, glede na to, da so vsi predlagatelji imeli možnost glede zavrnjenih
                  amandmajev tudi dodatno v razpravi pojasniti svoje glasove, da skrajšamo
                  obrazložitev glasov na tisto, kar je nujno, to je na eno minuto. Če se boste s tem
                  strinjali, bo prav, če se ne boste, bo tudi prav. Mislim pa, da sem dolžan zaradi
                  tega, ker je stališče vodstva Državnega zbora, da ni mogoče odlašati s sprejemom
                  poslovnika in da bomo poslovnik sprejemali in sprejeli danes ali pa ga zavrnili v
                  celoti, da je ta predlog tudi s tega vidika utemeljen.</p>
               <p>Želite dati drug proceduralni predlog. Prosim, Janez Podobnik.</p>
            </sp>
            <sp xml:id="SDZ1-Redna-10-1993-06-24.sp57">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci. Moram priznati, da sem
                  zaprepaščen nad takim predlogom. Zaprepaščen. To je najpomembnejši dokument, ki ga
                  imamo mi kot Državni zbor. To je naša ustava in seveda dajem predlog, da je za
                  obrazložitev glasu čas, kot je bil pač namenjen do sedaj v sedanjem poslovniku
                  Državnega zbora.</p>
            </sp>
            <sp xml:id="SDZ1-Redna-10-1993-06-24.sp58">
               <speaker>PODPREDSEDNIK DR. LEV KREFT:</speaker>
               <p>To je pet minut. Da ne bomo o tem izgubljali preveč časa in razprave, jaz svoj
                  predlog umikam.</p>
               <p>O Poslovniku Državnega zbora sklepa Državni zbor z dvema tretjinama navzočih
                  poslank in poslancev na osnovi ustavne določbe v členu 94. Glasovanje je javno. Iz
                  tega tudi izhaja, da tisti, ki se ni prijavil k sklepčnosti, ne more sodelovati v
                  nadaljnjem glasovanju. Zato vas prosim, da bi glasovanje lahko potekalo nemoteno,
                  je nujno, da vsi, ki glasujejo, tudi pred tem prijavijo svojo prisotnost za
                  ugotovitev sklepčnosti. Kajti ugotovitev sklepčnosti bo edino merilo, po katerem
                  bomo določali, katero število glasov velja za doseganje dveh tretjin oziroma za
                  sprejem posamičnega amandmaja in končno seveda za sprejem ali odklonitev
                  poslovnika v celoti.</p>
               <p>V izogib vsem zapletom vas torej še enkrat prosim, da stalno prijavljate svojo
                  prisotnost. Za to bom skušal zagotoviti tudi dovolj časa; v primeru pa, da ne
                  boste prijavili svoje prisotnosti za sklepčnost, da v tem primeru seveda tudi ne
                  glasujete.</p>
               <p>Predvidevam, da imate pred seboj Pregled amandmajev k poslovniku Državnega zbora,
                  s stališči Komisije za poslovnik - ob drugih gradivih, ki sem jih omenil - in
                  prehajam h glasovanju.</p>
               <p>Prvi amandma je amandma k 10. členu. V drugem odstavku se črta naslednje besedilo:
                  <q>"če Državni zbor ne odloči drugače"</q>.  Predlagatelj amandmaja je gospod Ignac
                  Polajnar. Komisija amandma podpira.</p>
               <p>Ali želi kdo obrazložiti svoj glas? Ugotavljam, da ne in prehajam k ugotavljanju
                  sklepčnosti. Ugotovimo sklepčnost! <stage>(74 prisotnih.)</stage></p>
               <p>Kdo je za predlagani amandma? <stage>(65 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da smo dosegli potrebno 2/3 večino in da je amandma sprejet.</p>
               <p>Pod točko 2 imamo tri amandmaje k 23. členu. Prvi amandma je: v drugem stavku
                  drugega odstavke se za besedico <q>"se"</q> doda beseda <q>"lahko"</q>. Predlagatelj je gospod
                  Žaro Pregelj. Komisija amandmaja ne podpira. Želi kdo obrazložiti svoj glas?
                  Prosim, gospod Žaro Pregelj.</p>
            </sp>
            <sp xml:id="SDZ1-Redna-10-1993-06-24.sp59">
               <speaker>ŽARKO PREGELJ:</speaker>
               <p>Spoštovani! Glasoval bom za svoj amandma zato, ker menim, da je pravilno, da tukaj
                  ohranjamo tako dikcijo, ki omogoča tudi drugačno rešitev. Se pravi: prvotna
                  dikcija zahteva vedno omejitev, ta moja dopušča, da je lahko omejena, kajti včasih
                  se bo izkazalo, da ni potrebno; včasih se izkaže, da je potreben večji čas in se
                  zato omejuje. Menim, da je moja rešitev veliko bolj fleksibilna in tudi ne ovira
                  nobene druge rešitve. Medtem ko je ta, ki je v zakonu, točno določujoča in s tega
                  stališča potem problematična. Hvala.</p>
            </sp>
            <sp xml:id="SDZ1-Redna-10-1993-06-24.sp60">
               <speaker>PODPREDSEDNIK DR. LEV KREFT:</speaker>
               <p>Želi še kdo obrazložiti svoj glas? Ugotavljam, da ne in prehajam k ugotovitvi
                  sklepčnosti.</p>
               <p>Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da amandma ni dobil potrebne dve tretjini večine glasov.</p>
               <p>Pod točko 2 je amandma, ki se glasi: v četrtem odstavku se za besedo <q>"poslanec"</q>
                  naredi vejica in doda stavek: <q>"ki pričakuje odgovor takoj na seji"</q>. Predlagatelj
                  je gospod Žaro Pregelj. Komisija amandmaja ne podpira. Želi kdo obrazložiti svoj
                  glas? Prosim, gospod Žaro Pregelj, izvolite.</p>
            </sp>
            <sp xml:id="SDZ1-Redna-10-1993-06-24.sp61">
               <speaker>ŽARKO PREGELJ:</speaker>
               <p>Spoštovani! S tem amandmajem sem želel, da imajo prednost pri uvrstitvi tisti, ki
                  pričakujejo odgovor na svoje poslansko vprašanje na seji sami. Sicer se je kasneje
                  izkazalo, da imajo to pravico tisti, ki ustno postavijo vprašanje, toda v resnici
                  bi se na ta način opravila predhodna selekcija in bi res bili uvrščeni na sejo za
                  predstavitev vprašanj tisti, ki želijo odgovor takoj, hkrati pa bi s tem omejili
                  vse tiste, ki tega namena nimajo oziroma se niso pravočasno prijavili. Zato bom
                  glasoval za svoj amandma. Hvala.</p>
            </sp>
            <sp xml:id="SDZ1-Redna-10-1993-06-24.sp62">
               <speaker>PODPREDSEDNIK DR. LEV KREFT:</speaker>
               <p>Hvala lepa. Še doktor Franc Zagožen. Izvolite.</p>
            </sp>
            <sp xml:id="SDZ1-Redna-10-1993-06-24.sp63">
               <speaker>DR. FRANC ZAGOŽEN:</speaker>
               <p>Spoštovani! Glasoval bom za ta amandma, ker mislim, da je upravičen. Pride pač do
                  položaja, ko se v teku seje pojavi vprašanje, ki bi ga poslanec rad postavil. Če
                  tega amandmaja ne sprejmemo, potem nima pravice vložiti vprašanja niti pismeno na
                  tisti seji, ampak bi moral po poslovniku čakati na naslednjo sejo. Jaz pa mislim,
                  da lahko vloži vprašanje ne glede na to, ali je en dan prej.</p>
            </sp>
            <sp xml:id="SDZ1-Redna-10-1993-06-24.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Smo pri obrazložitvi glasu. Ali želi še kdo obrazložiti svoj glas?
                     <stage>(Ne.)</stage> Ugotavljam, da ne in prehajam k ugotavljanju sklepčnosti.
                  Ugotovimo sklepčnost! <stage>(75 prisotnih.)</stage></p>
               <p>Kdo je za predlagani amandma? <stage>(21 poslancev.)</stage> Je kdo proti?
                     <stage>(42 poslancev.)</stage></p>
               <p>Ugotavljam, da amandma ni prejel potrebne dve tretjine večine in s tem ni
                  sprejet.</p>
               <p>Pod številko 3 imamo amandma k 28. členu. Svoj amandma je gospod Ivan Oman umaknil
                  v korist glasovanja o amandmaju Komisije za poslovnik, ki predlaga naslednji
                  amandma: doda se nov četrti odstavek, ki se glasi: <q>"Na zahtevo najmanj 10
                  poslancev ali poslanske skupine se v Državnem zboru opravi razprava o odgovoru
                  Vlade. Poslanci iz iste poslanske skupine lahko tako zahtevo postavijo le na vsaki
                  drugi seji. Razprava je omejena na predstavnika predlagatelja zahteve,
                  predstavnika Vlade in predstavnike poslanskih skupin. Razprava predstavnika
                  predlagatelja zahteve lahko traja največ 15 minut, razprava predstavnika Vlade
                  največ 10 minut, razprava predstavnikov poslanskih skupin pa največ 5 minut."</q>
                  Glede na predlagatelja je seveda jasno, da Komisija za poslovnik predlog podpira.
                  Želi kdo obrazložiti svoj glas? Ugotavljam, da ne in prehajam k ugotavljanju
                  sklepčnosti. Ugotovimo sklepčnost! <stage>(75 prisotnih.)</stage></p>
               <p>Kdo je za? <stage>(73 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlagani amandma sprejet s potrebno večino.</p>
               <p>Smo na 2. strani. Amandma k 29. členu, ki se glasi: doda naj se novi četrti
                  odstavek, ki se glasi: "Poslanec ima pravico dati pobudo tudi javnim zavodom,
                  skladom in drugim institucijam, ki izvajajo javna pooblastila in so po zakonu
                  dolžne poročati o svojem delu v Državnem zboru. Opomba nas opozarja, da v primeru,
                  če je sprejet ta amandma, je potrebno sprejeti tudi amandma k 30. členu, torej
                  naslednji.</p>
               <p>Predlagatelji so mag. Herman Rigelnik, dr. Lev Kreft, Miroslav Mozetič in Vladimir
                  Topler. Komisija amandmaja ne podpira. Želi kdo obrazložiti svoj glas? Ugotavljam,
                  da ne in prehajam h glasovanju. Ugotovimo sklepčnost! <stage>(75
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni dobil potrebne dvetretjinske večine glasov in s tem ni
                  sprejet.</p>
               <p>Prehajamo k amandmaju k 30. členu, ki ga v tem primeru, mislim lahko v imenu
                  predlagateljev umaknem, glede na to, da ni smiseln, ker nismo sprejeli prejšnjega.
                               </p>
               <p>Smo na strani 3, pod točko 6, amandma k 34. členu. V prvem odstavku se besedilo
                  <q>"zahtevo za odvzem imunitete"</q> nadomesti z besedilom <q>"zahtevo za dovolitev pripora
                  ali začetka kazenskega postopka"</q>. Predlagateljica je gospa Nada Skuk. Komisija
                  amandmaja ne podpira. Amandmaji poslanke Nade Skuk od 34. do 39. člena so
                  medsebojno povezani. Treba jih je obravnavati kot celoto. Torej naše odločanje o
                  tem amandmaju k 34. členu pomeni pravzaprav odločitev o vseh.</p>
               <p>Želi kdo obrazložiti svoj glas? Prosim, gospa Nada Skuk. Izvolite.</p>
            </sp>
            <sp xml:id="SDZ1-Redna-10-1993-06-24.sp65">
               <speaker>NADA SKUK:</speaker>
               <p>Spoštovani! Jaz bom glasovala za svoje amandmaje. Ker nam bo to, kot sem v
                  obrazložitvi povedala, olajšalo delo pri sami komisiji. Če dovolite, bi pa
                  izkoristila tudi priložnost in opozorila na amandmaje k 36. členu, kjer je pri
                  pretipkavanju mojega predloga prišlo do napake, in sicer v tretji vrstici je
                  pravilno <q>"zahteve za dovolitev pripora"</q>, ne <q>"zahteve za dodelitev pripora"</q>. Tako
                  da bi to kot popravek upoštevali pri glasovanju in tak amandma tudi sprejeli.</p>
            </sp>
            <sp xml:id="SDZ1-Redna-10-1993-06-24.sp66">
               <speaker>PODPREDSEDNIK DR. LEV KREFT:</speaker>
               <p>Želi še kdo obrazložiti svoj glas? Izvolite gospod Predan.</p>
            </sp>
            <sp xml:id="SDZ1-Redna-10-1993-06-24.sp67">
               <speaker>JANKO PREDAN:</speaker>
               <p>Glasoval bom za vsa dopolnila, ki jih je predlagala gospa Skukova. Kot član
                  Mandatno-imunitetne komisije iz izkušnje vem, kakšno zmedo povzroča neenotnost
                  izrazoslovja, ti amandmaji pa to razliko odpravljajo.</p>
            </sp>
            <sp xml:id="SDZ1-Redna-10-1993-06-24.sp68">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Žare Pregelj. Izvolite.</p>
            </sp>
            <sp xml:id="SDZ1-Redna-10-1993-06-24.sp69">
               <speaker>ŽARKO PREGELJ:</speaker>
               <p>Spoštovani! Podpiram amandma. Menim, da ima svoj smisel. Saj je neumestno, da
                  zahtevajo pristojni državljani odvzem imunitete, njihova naloga je, da zahtevajo
                  dovolitev za pripor oziroma začetek kazenskega postopka. Imuniteto pa jasno jemlje
                  in o njej odloča komisija. Tako da menim, da je ta amandma popolnoma upravičen.
                  Hvala.</p>
            </sp>
            <sp xml:id="SDZ1-Redna-10-1993-06-24.sp70">
               <speaker>PODPREDSEDNIK DR. LEV KREFT:</speaker>
               <p>Še kdo? Prosim, gospa Danica Simšič.</p>
            </sp>
            <sp xml:id="SDZ1-Redna-10-1993-06-24.sp71">
               <speaker>DANICA SIMŠIČ:</speaker>
               <p>Hvala za besedo. Spoštovani predsedujoči, spoštovane poslanke in poslanci! Tudi
                  sama bom glasovala za predlagane spremembe. Ne samo zato, ker sem članica
                  Mandatno- imunitetne komisije, ker nam je to povzročalo kar nekaj zapletov.
                  Zapleti so bili okoli tega povzročeni tudi v javnosti. Marveč tudi za to, ker so
                  dopolnila gospe Skukove v skladu tako z ustavo Slovenije, z novo ustavo, ki v 83.
                  členu govori o dovoljenju Državnega zbora za pripor ali karkoli in o priznavanju
                  imunitete.</p>
               <p>V nadaljevanju, tudi zakon o poslancih, spet ta novi slovenski zakon, v svojem 22.
                  členu govori o dovoljenju in o priznanju imunitete. Seveda me je zanimalo, od kod
                  se je v ta predlog novega poslovnika, ki naj bi bil v skladu z ustavo in zakonom o
                  poslancih, pritihotapila beseda <q>"vzpostavi"</q>, pa sem šla gledati in ugotavljati in
                  sem ugotovila, da je bila ta beseda uporabljena v starem poslovniku. Od kod je
                  prišla v stari poslovnik? Iz Ustave Socialistične federativne Republike
                  Jugoslavije, ki je imela v svojem 306. členu dikcijo vzpostavitev imunitete.
                  Zaradi tega bom skratka glasovala za predlagane spremembe. Hvala.</p>
            </sp>
            <sp xml:id="SDZ1-Redna-10-1993-06-24.sp72">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in prehajamo h
                  glasovanju. Ugotovimo sklepčnost! <stage>(75 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da predlagani amandma ni dobil potrebne dvotretjinske večine glasov in
                  ni sprejet.</p>
               <p>Glede na prejšnje opozorilo povezanosti amandmajev, vas prosim, da to
                  upoštevate.</p>
               <p>Prehajamo k amandmaju k 35. členu pod točko 1. Amandma predlagateljice Nade Skuk
                  se glasi: v prvem odstavku se besedilo <q>"zahtevo za odvzem imunitete"</q> nadomesti z
                  besedilom: <q>"zahtevo za dovolitev pripora ali začetka kazenskega postopka"</q>. Kot
                  rečeno, je predlagateljica gospa Nada Skuk, komisija amandmaja ne podpira. Ali
                  želi kdo obrazložiti svoj glas? Amandma je umaknjen.</p>
               <p>Pod točko 2 imamo amandma, ki se glasi... Umikate vse amandmaje do 39. člena?
                  Prosim, izvolite za govornico, da bomo natančno definirali, kateri so
                  umaknjeni.</p>
            </sp>
            <sp xml:id="SDZ1-Redna-10-1993-06-24.sp73">
               <speaker>NADA SKUK:</speaker>
               <p>To se pravi, da, kot je ugotovila gospa Simšičeva, tudi jaz opažam, da se
                  nekaterim toži po stari skupščini in po starem poslovniku. Da bo bolj možno se
                  loviti v tem našem besednjaku, kot da bi jasne stvari sklepali in predlagali. Zato
                  mislim, ker pač prvi amandma ni sprejet, ni smiselno glasovati tudi o ostalih.
                  Vztrajala bi pa samo pri amandmaju, in sicer pod št. 2 k 37. členu: Državni zbor
                  brez razprave in obrazložitve glasu poslancev odloča o tem, ali poslancu prizna
                  oziroma ne prizna imunitete, ker nikakor ne morem pristati na besedilo v predlogu
                  poslovnika, ker me moti pač izraz, da obrazlagamo glas s strani poslancev.</p>
            </sp>
            <sp xml:id="SDZ1-Redna-10-1993-06-24.sp74">
               <speaker>PODPREDSEDNIK DR. LEV KREFT:</speaker>
               <p>Hvala lepa. To pomeni, da prehajamo na stran 4, h glasovanju o amandmajih 37.
                  členu, in sicer pod točko 2. Drugi odstavek se spremeni tako, da se glasi:
                  <q>"Državni zbor brez razprave in obrazložitve glasu poslancev odloča o tem, ali
                  poslancu prizna oziroma ne prizna imunitete"</q>. Predlagateljica je gospa Nada Skuk,
                  komisija amandmaja ne podpira. Želi kdo obrazložiti svoj glas? Prosim, gospod
                  Miran Potrč.</p>
            </sp>
            <sp xml:id="SDZ1-Redna-10-1993-06-24.sp75">
               <speaker>MIRAN POTRČ:</speaker>
               <p>Gospod predsedujoči, prosim vas za dovoljenje, če lahko samo en stavek ob vseh
                  drugih amandmajih tudi povem. Jaz obljubljam, da bomo v poslovniški komisiji
                  principialno vprašanje terminologije še enkrat preučili, da ne bi bila slaba volja
                  zaradi tega. V zvezi s tem amandmajem je bilo pa mnenje v poslovniški komisiji, da
                  bi bilo le prav, da se da politična izjava, ki je tudi ob tem lahko pomembna, ne
                  pa, da bi razpravljali o tem, ali se poslanska imuniteta podeli ali  odvzame.
                  Hvala.</p>
            </sp>
            <sp xml:id="SDZ1-Redna-10-1993-06-24.sp76">
               <speaker>PODPREDSEDNIK DR. LEV KREFT:</speaker>
               <p>Boste glasovali?</p>
            </sp>
            <sp xml:id="SDZ1-Redna-10-1993-06-24.sp77">
               <speaker>MIRAN POTRČ:</speaker>
               <p>Bom glasoval proti amandmaju.</p>
            </sp>
            <sp xml:id="SDZ1-Redna-10-1993-06-24.sp78">
               <speaker>PODPREDSEDNIK DR. LEV KREFT:</speaker>
               <p>Gospod Žarko Pregelj in dr. Franc Zagožen. Prosim, gospod Žarko Preglej.</p>
            </sp>
            <sp xml:id="SDZ1-Redna-10-1993-06-24.sp79">
               <speaker>ŽARKO PREGELJ:</speaker>
               <p>Spoštovani! Nastopam proceduralno. Menim, da je potrebno prej glasovati o
                  amandmaju pod št. 3, ker je v bistvu amandma na ta amandma. Gre za to, jaz
                  predlagam, da se črtajo besede:<q>"obrazložitev glasu"</q>, zato menim, da bi morali pred
                  tem in po tem o tem drugem.        </p>
            </sp>
            <sp xml:id="SDZ1-Redna-10-1993-06-24.sp80">
               <speaker>PODPREDSEDNIK DR. LEV KREFT:</speaker>
               <p>Hvala lepa, bom to upošteval, ker to opozorilo je točno. Dr. Franc Zagožen,
                  prosim.</p>
            </sp>
            <sp xml:id="SDZ1-Redna-10-1993-06-24.sp81">
               <speaker>DR. FRANC ZAGOŽEN:</speaker>
               <p>Spoštovani, jaz imam proceduralen predlog, če smem. Gospe Nadi Skuk bi predlagal,
                  da kljub vsemu ne umakne teh amandmajev, da glasujemo o njih. Če jih bomo
                  izglasovali, jaz mislim, da se je že pokazalo, da smo pri prvem naredili napako,
                  ker ni dobil 2/3 večine, bi potem bilo veliko lažje tudi poslovniški komisiji in
                  zboru, da naknadno popravi 34. člen z redakcijskim popravkom. Hvala.</p>
            </sp>
            <sp xml:id="SDZ1-Redna-10-1993-06-24.sp82">
               <speaker>PODPREDSEDNIK DR. LEV KREFT:</speaker>
               <p>Hvala lepa. Na to pobudo sam ne morem odgovarjati. Amandmaji so bili umaknjeni.
                  Zato, želi še kdo obrazložiti svoj glas? Jaz bom upošteval predlog in bomo najprej
                  glasovali o amandmaju pod točko 3. Prosim, gospod Potočnik.</p>
            </sp>
            <sp xml:id="SDZ1-Redna-10-1993-06-24.sp83">
               <speaker>FRANC POTOČNIK:</speaker>
               <p>Proceduralno, če mi dovolite eno vprašanje, glede na to, da ste gospodu Potrču kot
                  predsedniku komisije tudi dovolili dodatno obrazložitev. Mene zanima, kaj to
                  pomeni, da bo komisija proučila terminologijo in potem ukrepala, ali kako je v tem
                  smislu gospod Potrč rekel. Zanima me, kako je to v skladu s proceduro in kdaj bo
                  to ukrepala in na kakšen način.</p>
            </sp>
            <sp xml:id="SDZ1-Redna-10-1993-06-24.sp84">
               <speaker>PODPREDSEDNIK DR. LEV KREFT:</speaker>
               <p>Mislim, da to pomeni redakcijski popravek. Mislim pa, da tudi ta redakcijski
                  popravek mora biti izglasovan na Državnem zboru. Tako da v tem primeru nikakor ni
                  mogoče dovoliti, da bi bil Državni zbor pač izven tega postopka. To si
                  predstavljam tako, da bo komisija Državnemu zboru predlagala ne novih amandmajev,
                  ampak redakcijske popravke, ki jih verjetno ne bo mogla pripraviti sproti, da bi o
                  njih odločali danes na koncu glasovanja, ampak verjetno npr. na začetku seje 5.
                  julija. Če bo do tega in takega predloga komisije prišlo, predlagam, da vse možne
                  zaplete v zvezi s tem, da je do takega predloga prišlo, in ali gre res za
                  redakcijske ali za vsebinske spremembe - da to razpravo opravimo takrat, če ste za
                  to. V vsakem primeru pa je normalno, da dobimo tudi redakcijske popravke glede na
                  sprejete amandmaje.</p>
               <p>Prosim, gospod Potrč.</p>
            </sp>
            <sp xml:id="SDZ1-Redna-10-1993-06-24.sp85">
               <speaker>MIRAN POTRČ:</speaker>
               <p>Opravičujem se za zaplet, ki sem ga povzročil. Moje osebno mnenje je bilo - to ni
                  bilo mnenje komisije - da ker gre res samo za terminološka vprašanja, da jih bomo
                  po sprejemu poslovnika - po sprejemu - še enkrat posebej preučili, skupaj z
                  Mandatno-imunitetno komisijo in ocenili, ali je treba predlagati spremembe
                  poslovnika. In poslovnik bo sprejet takšen, kot je. Povedal sem samo željo, da ne
                  gre tukaj za nek <q>"kapric"</q>, ki je bil v komisiji, da nekaj nismo želeli. Da
                  pristajamo na to, da se to preuči, da ne ostal občutek, da gre sedaj za dvoje
                  različnih mnenj, ki sta si med seboj ne vem kako konfrontirani.</p>
               <p>Tako je, prosim, razumeti moje pojasnilo. Hvala.</p>
            </sp>
            <sp xml:id="SDZ1-Redna-10-1993-06-24.sp86">
               <speaker>PODPREDSEDNIK DR. LEV KREFT:</speaker>
               <p>Gospod Igor Bavčar, prosim.</p>
            </sp>
            <sp xml:id="SDZ1-Redna-10-1993-06-24.sp87">
               <speaker>IGOR BAVČAR:</speaker>
               <p>Podprl bom oziroma bom glasoval za amandma gospoda Žarka Preglja, ker se mi zdi,
                  da ni mogoče odvzeti poslancu pravice, da obrazloži svoj glas o katerikoli stvari,
                  o kateri odloča Državni zbor.</p>
            </sp>
            <sp xml:id="SDZ1-Redna-10-1993-06-24.sp88">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žaro Pregelj. Ali gre za obrazložitev glasu ali za nov
                  proceduralni predlog? Prosim.</p>
            </sp>
            <sp xml:id="SDZ1-Redna-10-1993-06-24.sp89">
               <speaker>ŽARKO PREGELJ:</speaker>
               <p>Spoštovani! Glasoval bom za ta amandma iz razloga, ker menim, da je obrazložitev
                  glasu sestavni del glasovanja. Če pogledamo na to, kako je prišlo do tega,
                  ugotovimo, da je pač glede na velikost zbora ob odločanju predsedujoči vedno
                  vprašal, za kakšen predlog si. In nekdo je lahko rekel: da, sem za to in potem še
                  vedno, zakaj je za to. Vsekakor je obrazložitev glasu v bistvu želja, pravica
                  poslanca, da pred javnostjo pove, zakaj se je tako odločil. In ta pravica mora
                  ostati. Jaz enako argumentacijo uporabljam tudi pri drugih amandmajih, povsod tam,
                  kjer se je predvidevalo, da ni razprave v zboru in da ni obrazložitve glasu.
                  Menim, da se s tem, če se poslancem ne omogoči, da obrazložijo svoj glas, krši
                  osnovna pravica, do katere imajo pravico - to pa je pravica do odločanja. Poslanec
                  ima v ustavi opredeljeno pravico, da odloča. In če odloča, mora to narediti
                  odgovorno. Odgovorno naredi pa tako, da pojasni svoj glas, se pravi, da
                  argumentira svojo odločitev. To je dolžan pred javnostjo storiti, dolžan je, če se
                  ga na to pozove, hkrati pa ima tudi pravico to povedati, ker obrazložitev po
                  storjenem dejanju nima več tiste verodostojnosti, kot jo ima pred storjenim
                  dejanjem.</p>
               <p>Ne vem, če sem dovolj jasen, ampak argument na komisiji je bil: saj lahko poveš,
                  kako si glasoval tudi pisno po glasovanju oziroma zakaj si tako glasoval. To ni
                  res! Takrat se že izgovarjaš. Prej, preden poveš svojo odločitev, je prav, da
                  poveš, zakaj si se tako odločil.</p>
               <p>In ostal bom pri tem svojem tudi pri ostalih amandmajih podobne vsebine.
                  Hvala.</p>
            </sp>
            <sp xml:id="SDZ1-Redna-10-1993-06-24.sp90">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Kopše, prosim.</p>
            </sp>
            <sp xml:id="SDZ1-Redna-10-1993-06-24.sp91">
               <speaker>JOŽEF KOPŠE:</speaker>
               <p>Glasoval bom za ta amandma, ker menim, da je to moja osnovna pravica in dolžnost.
                  Hvala.</p>
            </sp>
            <sp xml:id="SDZ1-Redna-10-1993-06-24.sp92">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? <stage>(Nihče.)</stage></p>
               <p>V skladu s predlogom, podanim proceduralno, bom dal najprej na glasovanje amandma
                  pod točko 3. Vidim, da na to ni nikakršnega ugovora, zato prehajam k amandmaju pod
                  točko 3, ki se glasi: v drugem odstavku se črtajo besede <q>"in obrazložitve glasu s
                  strani poslancev"</q>. Predlagatelj je gospod Žaro Pregelj. Komisija amandmaja ne
                  podpira. Menim, da smo obrazložitev glasov pri tem že opravili, zato vas prosim,
                  da ugotovimo sklepčnost. Ugotovimo sklepčnost! <stage>(80 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni dobil potrebne večine glasov in s tem ni sprejet.</p>
               <p>Prehajam k amandmaju pod točko 2, ki vam ga bom ponovno prebral: drugi odstavek se
                  spremeni tako, da se glasi: <q>"Državni zbor brez razprave in obrazložitve glasu
                  poslancev odloča o tem, ali poslancu prizna oziroma ne prizna imunitete."</q>
                  Predlagateljica je gospa Nada Skuk. Komisija amandmaja ne podpira. Želi še kdo
                  obrazložiti glas ob tem amandmaju? Ugotavljam, da ne in prehajam h glasovanju.
                  Ugotovimo sklepčnost! <stage>(81 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da amandma ni dobil potrebne večine glasov in ni sprejet.</p>
               <p>Amandmaji k 38. in k 39. členu so umaknjeni. Smo na strani 5. Ja, prosim, gospa
                  Danica Simšič - proceduralno.</p>
            </sp>
            <sp xml:id="SDZ1-Redna-10-1993-06-24.sp93">
               <speaker>DANICA SIMŠIČ:</speaker>
               <p>Se opravičujem, samo v bistvu sprašujem gospoda Potrča in gospoda predsedujočega,
                  nisem dobro razumela, hkrati pa tudi gospo Skukovo, ali je dejansko umaknila vse
                  te predloge dopolnitev in sprememb. Gospodu Potrču bi pa vendar rada rekla, da po
                  mojem mnenju ne gre zgolj za redakcijske popravke. Ker se je dejansko vsebinsko
                  izredno zapletalo okoli teh vprašanj, tudi v javnosti sami veste, koliko je bilo
                  polemike. Glede strokovnjakov bi morala pa še to reči, če mi je dovoljeno, da je
                  Mandatno-imunitetna komisija kot zainteresirano delovno telo obravnavala ta del
                  poslovnika, povabila na sejo komisije tudi strokovnjake, tudi vi ste bili navzoči
                  in tam je bilo mnenje strokovnjakov na strani komisije. Tu mislim, da gre za
                  izredno pomembna vprašanja in ne vem, če jih ne bi bilo bolje rešiti ob samem
                  sprejemanju poslovnika, kot pa potem naknadno že takoj naprej spreminjati
                  poslovnik. Hvala lepa.</p>
            </sp>
            <sp xml:id="SDZ1-Redna-10-1993-06-24.sp94">
               <speaker>PODPREDSEDNIK DR. LEV KREFT:</speaker>
               <p>Izraz redakcijski popravek je bila moja osebna napaka. Gospod Potrč je stvari
                  pojasnil, vprašanje je bilo naslovljeno tudi gospe Nadi Skuk, ali želi morebiti
                  odgovarjati. Amandmaji so bili umaknjeni, zato prehajam na strani 5 k amandmaju k
                  42. členu pod točko 1.</p>
               <p>V tretjem odstavku se doda tretja alinea, ki se glasi: <q>"Zadržanost zaradi
                  istočasnega dela drugega delovnega telesa, katerega član je."</q> Tretja in četrta
                  alinea postaneta četrta in peta. Amandma je predlagala komisija za poslovnik.
                  Njena pripomba je, če bo sprejet ta amandma, je brezpredmeten amandma gospoda
                  Ignaca Polajnarja za spremembo tretje alinee tretjega odstavka. Želi kdo
                  obrazložiti svoj glas? V kolikor ne, prehajamo h  glasovanju. Prosim, da ugotovimo
                  sklepčnost! <stage>(80 prisotnih.)</stage></p>
               <p>Kdo je za? <stage>(81 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Iz tega izhaja, ja prosim, gospod Potočnik ima proceduralno vprašanje ali
                  predlog.</p>
            </sp>
            <sp xml:id="SDZ1-Redna-10-1993-06-24.sp95">
               <speaker>FRANC POTOČNIK:</speaker>
               <p>Gospod predsedujoči, na začetku, pred glasovanjem ste dejali, da tisti, ki se ne
                  prijavi kot prisoten, ne more glasovati. Sedaj se je to naredilo. Kako mislite
                  sankcionirati ta prekršek, ta vaš predlog. Ne vem, ni bil na glasovanju. Skratka,
                  zdaj ni stvar problematična, lahko se pa še v toku nadaljnjih glasovanj to pojavi.
                  Prosim, da definirate nadaljnji potek delovanja in sankcioniranje tega, kar ste
                  pač na začetku pred glasovanjem postavili.</p>
            </sp>
            <sp xml:id="SDZ1-Redna-10-1993-06-24.sp96">
               <speaker>PODPREDSEDNIK DR. LEV KREFT:</speaker>
               <p>Mislim, da glasovanje glede na stališče, ki sem ga povedal na začetku, v nobenem
                  primeru ni problematičen izid glasovanja. Kajti, če sta doseženi dve tretjini
                  prijavljenih k sklepčnosti, je amandma sprejet. Če nista doseženi, ni sprejet.
                  Tisto, kar je tukaj lahko problematično, je samo to, ali je poslanka ali poslanec
                  pri javnem glasovanju ravnal zavestno, ko se ni prijavil k sklepčnosti in kasneje
                  glasoval, vendar to ne more spremeniti glasovanja. To je bilo stališče, ki sem ga
                  razložil na začetku. V kolikor je kakšno drugačno stališče in proceduralni predlog
                  okrog tega, kako naj poteka glasovanje, bi pa seveda morali dati že na začetku,
                  vendar bom dovolil proceduralni predlog. Prosim, gospod Žaro Pregelj, samo prosim,
                  da to ne preide v razpravo o proceduri.</p>
            </sp>
            <sp xml:id="SDZ1-Redna-10-1993-06-24.sp97">
               <speaker>ŽARKO PREGELJ:</speaker>
               <p>Spoštovani predsedujoči! Predlagam, da ponovimo glasovanje. Namreč, v tem je ravno
                  past, nekdo se lahko namensko ne prijavi, kvorum je nižji, potem pa glasuje. Jaz
                  sem tako razumel vaše opozorilo na začetku in zato sploh v primeru, ko se pokaže,
                  da je več prisotnih, kot je bilo prej prijavljenih, moramo ponoviti
                  glasovanje.</p>
            </sp>
            <sp xml:id="SDZ1-Redna-10-1993-06-24.sp98">
               <speaker>PODPREDSEDNIK DR. LEV KREFT:</speaker>
               <p>Zelo natančno sem povedal na začetku, da glasovanj sam ne predlagam v ponavljanje,
                  ker izid ni sporen. Sporno je samo ravnanje posamičnega poslanca. Glasovanje je
                  javno in natančno se bo iz izpiskov videlo, kdo je glasoval, ne da bi pritisnil
                  sklepčnost, njegovo glasovanje pa je neveljavno, ker se ni prijavil k sklepčnosti
                  in ga ni mogoče šteti k dvotretjinski večini. V kolikor ima kdo kak drugačen
                  predlog ali razlago glasovanja, prosim, da da ustrezen predlog o glasovanju.
                  Prijavil se je gospod Kopše, mislim, da tudi Jožef Školč in gospod Zagožen.
                  Prosim, da dajete samo proceduralne predloge, o katerih je mogoče glasovati.</p>
            </sp>
            <sp xml:id="SDZ1-Redna-10-1993-06-24.sp99">
               <speaker>JOŽEF KOPŠE:</speaker>
               <p>Gospod predsedujoči, vašo prvo obrazložitev pri tem glasovanju sem razumel takole,
                  da jo poskušam obnoviti. Rekli ste, da ne glede na to, ali je zavestno ali
                  podzavestno nekdo glasoval, da to ne spreminja stanja. Opozoril bi rad ta zbor, da
                  je bil eden izmed amandmajev na 17. člen zakona o spremembi lastninskega
                  preoblikovanja na tak način razveljavljen. Hvala.</p>
            </sp>
            <sp xml:id="SDZ1-Redna-10-1993-06-24.sp100">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Jožef Školč. Ne bom odpiral razprave, bom kmalu prekinil, bom
                  dal predlog, kako glasujemo naprej.</p>
            </sp>
            <sp xml:id="SDZ1-Redna-10-1993-06-24.sp101">
               <speaker>JOŽEF ŠKOLČ:</speaker>
               <p>Hvala lepa, gospod predsedujoči. Jaz se seveda strinjam s pojasnilom, da to
                  glasovanje v svojih posledicah ne more biti sporno, ampak bi podprl gospoda Žareta
                  Preglja, da v izogib  naslednjim nesporazumom glasovanje ponovimo in da velja to,
                  da v kolikor bi se izkazalo, da v seštevku glasov <q>"proti"</q> in <q>"za"</q> več od
                  prijavljenih, da se to tudi vsakič sproti ponovi, ker drugače se da v bistvu
                  znižati kvorum, zato da se pridobi glasove za neko odločitev. In v tem smislu, ker
                  gre za poslovnik, se s tem ne bi igral in bi prosil, če se to ponovi. Potem imamo
                  vse te probleme rešene tudi za vnaprej. Hvala lepa.</p>
            </sp>
            <sp xml:id="SDZ1-Redna-10-1993-06-24.sp102">
               <speaker>PODPREDSEDNIK DR. LEV KREFT:</speaker>
               <p>Hvala. Glede na dosedanje proceduralne predloge bom dal na glasovanje predlog, da
                  to glasovanje ponovimo. Vendar ta predlog pomeni, da bomo vsa taka glasovanja od
                  sedaj naprej ponavljali. Dajem torej na glasovanje proceduralni predlog, da
                  ponovimo to in vsa glasovanja, pri katerem seštevek oddanih glasov ni ustrezen
                  številu prijavljenih, torej presega število prijavljenih k sklepčnosti.</p>
               <p>Glede na to, da gre za proceduralni predlog, o tem glasujemo brez razprave.
                  Ugotovimo sklepčnost! <stage>(80 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo ta predlog sprejeli in bomo to glasovanje in vsa druga, pri
                  katerih bo seštevek oddanih glasov večji od prijavljene sklepčnosti,
                  ponavljali.</p>
               <p>Imate proceduralni predlog gospod Poljšak? Prosim.</p>
            </sp>
            <sp xml:id="SDZ1-Redna-10-1993-06-24.sp103">
               <speaker>MARIJAN POLJŠAK:</speaker>
               <p>Če sem vas prav razumel, to se pravi, sporno bo samo tedaj, ko se številke ne bodo
                  ujemale. Vsi poslanci pa imamo možnost, vendar ne samo jaz, ampak znate vi še
                  boljše, bomo špekulirali in bomo se prijavili ali pa ne prijavili, kakor se nam bo
                  zdelo. Tak je rezultat tega. Ker stvari niso jasno in točno definirane, lahko
                  delamo, kar hočemo. Jaz lahko tudi povem, kako bom špekuliral, ker konec koncev
                  tudi vi veste. To ni moja skrivnost in tudi ne moja iznajdba. Vi bolj veste, kakor
                  jaz. Kadar si za, ko želiš, da ena stvar uspe, zmanjšaš kvorum. Ko želiš, da ne bi
                  uspela, zvišaš kvorum. To je enostavno. Stvar ni pravilno definirana. Tako ne gre.
                  Sedaj se bomo lovili. Jaz bom začel špekulirati. Prosim, povejte mi, če lahko. Če
                  rečete, da ne, mi povejte, po kateri definiciji. To tudi za druge tako velja.</p>
            </sp>
            <sp xml:id="SDZ1-Redna-10-1993-06-24.sp104">
               <speaker>PODPREDSEDNIK DR. LEV KREFT:</speaker>
               <p>Imate kakšen proceduralni predlog.</p>
            </sp>
            <sp xml:id="SDZ1-Redna-10-1993-06-24.sp105">
               <speaker>MARIJAN POLJŠAK:</speaker>
               <p>Ne vem, ampak bi bilo treba premisliti.</p>
            </sp>
            <sp xml:id="SDZ1-Redna-10-1993-06-24.sp106">
               <speaker>PODPREDSEDNIK DR. LEV KREFT:</speaker>
               <p>Jaz bi prosil, da kadar nimate proceduralnega predloga, da se ne javljate k besedi
                  in tudi tega, kar smo že sprejeli, ne moremo takoj spodbijati. Mi smo sprejeli, da
                  ponovimo glasovanje k 42. členu in to bom na vsak način opravil, preden bom dal
                  kakršen koli drugačen predlog na glasovanje.</p>
               <p>Javil se je gospod Ciril Ribičič. Jaz sem svoj predlog povedal na začetku. Do
                  sedaj ga ni nihče izpodbijal. Sedaj ste ga preglasovali in bomo glasovali naprej
                  tako. Prosim.</p>
            </sp>
            <sp xml:id="SDZ1-Redna-10-1993-06-24.sp107">
               <speaker>DR. CIRIL RIBIČIČ:</speaker>
               <p>Gospod predsedujoči, jaz sem želel obrazložiti glas pred tem zadnjim
                  glasovanjem.</p>
            </sp>
            <sp xml:id="SDZ1-Redna-10-1993-06-24.sp108">
               <speaker>PODPREDSEDNIK DR. LEV KREFT:</speaker>
               <p>Do tega nimate pravice, zato ker je proceduralno glasovanje.</p>
            </sp>
            <sp xml:id="SDZ1-Redna-10-1993-06-24.sp109">
               <speaker>DR. CIRIL RIBIČIČ:</speaker>
               <p>Če te pravice nimam, in če je nihče drugi ne bo imel, potem tudi sedaj ne bom
                  govoril. Drugače bi povedal, zakaj sem glasoval za.</p>
            </sp>
            <sp xml:id="SDZ1-Redna-10-1993-06-24.sp110">
               <speaker>PODPREDSEDNIK DR. LEV KREFT:</speaker>
               <p>Ne, te pravice ni v poslovniku. Pri proceduralnih predlogih se preide h glasovanju
                  brez obrazložitve glasu in tudi brez razprave.</p>
               <p>Besedo ima dr. Franc Zagožen. Ali imate proceduralni predlog?</p>
            </sp>
            <sp xml:id="SDZ1-Redna-10-1993-06-24.sp111">
               <speaker>DR. CIRIL RIBIČIČ:</speaker>
               <p>Moj proceduralni predlog je, da se enako ravna tudi v drugih primerih. Jaz sicer
                  dvomim, jaz mislim, da to ni točno, da pri proceduralnih predlogih ni razprave, da
                  pa ni omejitve za obrazložitev glasu, ampak če je tako, bom pač molčal.</p>
            </sp>
            <sp xml:id="SDZ1-Redna-10-1993-06-24.sp112">
               <speaker>PODPREDSEDNIK DR. LEV KREFT:</speaker>
               <p>Hvala lepa. Doktor Franc Zagožen ima proceduralni predlog.</p>
            </sp>
            <sp xml:id="SDZ1-Redna-10-1993-06-24.sp113">
               <speaker>DR. FRANC ZAGOŽEN:</speaker>
               <p>Jaz bom dal proceduralni predlog, ampak najprej bi rad obrazložil, za kaj gre.
                  Glejte tudi ponovitev glasovanja ni popolna garancija. Lahko se zgodi, da bo
                  kasneje v izpisu ugotovljeno, da se nekdo ni prijavil, glasoval pa je, nekdo drug
                  se je pa prijavil, pa ni glasoval, vsota se ujema, vendar to nista bila ista dva
                  poslanca in rezultat se lahko izpodbija. Nam se lahko zgodi, da bomo izglasovali
                  amandmaje in poslovnik, potem bomo pa po izpisih ugotovili, da glasovanje ni bilo
                  veljavno. Da bi se temu izognili, imamo pač dve možnosti. Da ugotovimo točno,
                  koliko nas je tukaj in štejemo vse, ali da vsakokrat glasujemo z dvigovanjem rok
                  oziroma bi se moral tisti, ki ne misli glasovati ne <q>"za"</q>, ne <q>"proti"</q>, posebej
                  javiti, da se ve, koliko se jih odloča. Ampak, mislim, da poslovnik pravi, dve
                  tretjini vseh prisotnih. To se pravi, moramo imeti vedno dejansko stanje vseh
                  prisotnih ne glede na to, ali so se prijavili ali se niso prijavili.</p>
            </sp>
            <sp xml:id="SDZ1-Redna-10-1993-06-24.sp114">
               <speaker>PODPREDSEDNIK DR. LEV KREFT:</speaker>
               <p>V tem primeru mora vsakdo, ki zapusti dvorano ali pride vanjo, takoj prijaviti
                  svojo odsotnost ali prisotnost pri predsedniški mizi.</p>
               <p>Najprej bomo ponovno glasovali o 42. členu. Potem bomo šli na nadaljnje
                  proceduralne predloge. Ker dokler nekaj, kar smo sprejeli, ne uporabimo v
                  proceduri, ne moremo tega ponovno spodbijati.</p>
               <p>Torej ponavljam glasovanje k 42. členu, pod točko 1. In ne bom ponovno bral, če se
                  strinjate. Ugotovimo sklepčnost! <stage>(81 prisotnih.)</stage></p>
               <p>Kdo je za? <stage>(80 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Sprašujem dr. Zagožna, če dam sedaj na glasovanje njegov predlog, da preštejemo,
                  koliko nas je v dvorani in potem velja dvotretjinska večina na osnovi tega
                  seštevka. Se s tem strinjate? Jaz predlagam, da prisotnost v dvorani ugotovim z
                  osebnim izjašnjevanje. Se pravi, da kličemo poslanke in poslance, ugotovimo
                  število. Naslednji del tega postopka potem pomeni, ne da moramo tukaj za
                  predsedniško mizo poleg vsega ostalega še opazovati, kako se vrata odpirajo in
                  zapirajo, ampak da vsakdo, ki zapusti dvorano, mora pred tem priti k tej
                  predsedniški mizi, prijaviti svoj odhod in odsotnost glasovanja, prav tako pa
                  vsakdo, ki pride v dvorano, stori isto. Najprej gre k predsedniški mizi in potem
                  na svoje mesto, samo na ta način bomo imeli jasen pregled. To je kompleten
                  predlog. Se strinjate s tem, da je to vaš predlog, gospod Zagožen? Je.</p>
               <p>Torej dajem ta proceduralni predlog na glasovanje. Ugotovimo sklepčnost!
                     <stage>(82 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(39
                     poslancev.)</stage></p>
               <p>Ugotavljam, da predlog ni sprejet in s tem ostaja v veljavi prej sprejeto načelo,
                  če se število dvotretjinske večine, ugotovljeno na osnovi prijavljene sklepčnosti,
                  oprostite, če bo število oddanih glasov večje od prijavljene sklepčnosti, bomo vsa
                  ta glasovanja sproti ponavljali. Prosim, da zdaj, ko smo imeli o tem razpravo in
                  razgovor, ne dajete novih proceduralnih predlogov, ker mislim, da se je zbor o tem
                  jasno izjasnil.</p>
               <p>Proceduralni predlog želi dati tudi gospod Štefan Matuš v zvezi s tem istim.
                  Prosim. Predlagam, da se tega vzdržimo, ker smo o tem dosti že razpravljali v tem
                  zboru in se množico novih stvari v zvezi s tem ne da izmisliti več v zvezi s tem.
                  Prosim.</p>
            </sp>
            <sp xml:id="SDZ1-Redna-10-1993-06-24.sp115">
               <speaker>ŠTEFAN MATUŠ:</speaker>
               <p>Spoštovani, mislim, da je to eden podobnih načinov, kot so bile volitve v Srbiji -
                  102%, kar bomo zdaj naredili. Če skupno število presega.</p>
               <p>Zato dajem predlog, da se pred vsakim glasovanje, ki je potrebno glede na
                  seštevek, ponovno izjasnimo, ali ga ponovimo ali ne. To že v naprej produciramo
                  neko stvar, da bomo lahko goljufali na podoben način, ko lahko naprej preverjamo s
                  takimi postopki, lahko v naprej preverjamo, kdo bo za, kdo bo proti.  </p>
            </sp>
            <sp xml:id="SDZ1-Redna-10-1993-06-24.sp116">
               <speaker>PODPREDSEDNIK DR. LEV KREFT:</speaker>
               <p>Mislim, da smo mi istovrstni predlog že sprejeli in ne morem zdaj dati nasprotnega
                  v bistvu na glasovanje. Predlagam, da glasujemo po postopku, ki smo ga sprejeli in
                  to pomeni, da bomo vsa glasovanja, pri katerih bomo presegli imenovanih 100%,
                  ponovili in ponavljali, dokler ne dosežemo 100% ali manj.</p>
               <p>Gremo naprej. Na strani 5. še vedno pri 42. členu pod točko 2., ki je s sprejetjem
                  prejšnjega umaknjen. Pod točko 3. imamo amandma, ki se glasi: Doda se nov četrti
                  odstavek, ki se glasi: <q>"za upravičeno odsotnost se šteje tudi pisno ali ustno na
                  seji obrazložena protestna zapustitev seje, kadar poslanec meni, da mu je
                  predsedujoči seje, ali Državni zbor z večinsko odločitvijo posegel v pravice, ki
                  mu jih daje ustava, zakon, ali poslovnik."</q> Predlagatelj je gospod Žarko Pregelj,
                  komisija amandmaja ne podpira. Želi kdo obrazložiti svoj glas? Gospod Žarko
                  Pregelj. Prosim.</p>
            </sp>
            <sp xml:id="SDZ1-Redna-10-1993-06-24.sp117">
               <speaker>ŽARKO PREGELJ:</speaker>
               <p>Spoštovani! Glasoval bom za ta amandma, ker menim, da je to nujno potrebno vnesti
                  v ta poslovnik, če želimo zaščititi integriteto poslanca kot samostojne in
                  odgovorne osebe. V kolikor ne, se bodo lahko reakcije, popolnoma upravičene in
                  človeške reakcije poslancev v zboru obravnavale kot kršitev delne discipline pod
                  istim naslovom, kot so tisti, ki res jo kršijo. V končni instanci ostane zgolj še
                  določilo, ki ga bo verjetno večina prej ali slej lahko kje našla, da lahko takega
                  poslanca izključi. Kaj to pomeni in s kakšno analogijo sem to omenil, vam je
                  verjetno znano. Zato predlagam, da imate razumevanje za moj amandma, ker sem
                  trenutno res na strani tiste manjšine, ki večkrat mora tako reagirati, toda ne
                  pozabite, da ste nekateri bili v podobni situaciji, ki ste takrat  podobno
                  reagirali in da boste lahko še v tem mandatu tudi v taki situaciji. Hvala
                  lepa.</p>
            </sp>
            <sp xml:id="SDZ1-Redna-10-1993-06-24.sp118">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil tudi dr. Dimitrij Rupel. Prosim.</p>
            </sp>
            <sp xml:id="SDZ1-Redna-10-1993-06-24.sp119">
               <speaker>DR. DIMITRIJ RUPEL:</speaker>
               <p>Spoštovani predsedujoči, spoštovane kolegice in kolegi! Poslanci vendarle niso
                  delavci v tovarni, ampak s tem ko zapustijo sejo, tudi hočejo nekaj povedati. To
                  se pravi, da je to del sporočila, ki ga pač poslanec opravi kot del siceršnjega
                  svojega poslanstva v Državnem zboru, tako da podpiram ta amandma. Hvala lepa.</p>
            </sp>
            <sp xml:id="SDZ1-Redna-10-1993-06-24.sp120">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Janez Podobnik,
                  izvolite.</p>
            </sp>
            <sp xml:id="SDZ1-Redna-10-1993-06-24.sp121">
               <speaker>JANEZ PODOBNIK:</speaker>
               <p>Spoštovani predsedujoči, spoštovane poslanke in poslanci! Glasoval bom za ta
                  amandma. Mislim, da lahko rečem, da gre za eno bistvenih načel, da poslanec kot
                  avtonomna osebnost s polno odgovornostjo, ki jo kot poslanec ima, svoje
                  nestrinjanje izrazi na način, da sejo zapusti. Poudarjam, da zapusti sejo
                  Državnega zbora in mislim, da je v posmeh temu, očitno iz neke stiske je to moral
                  narediti, da bi bil za to sankcioniran. Zato bom glasoval za ta amandma.</p>
            </sp>
            <sp xml:id="SDZ1-Redna-10-1993-06-24.sp122">
               <speaker>PODPREDSEDNIK DR. LEV KREFT:</speaker>
               <p>Hvala. Svoj glas bo obrazložil gospod Jaša Zlobec.</p>
            </sp>
            <sp xml:id="SDZ1-Redna-10-1993-06-24.sp123">
               <speaker>JAŠA L. ZLOBEC:</speaker>
               <p>Glasoval bom proti temu amandmaju, ker mislim, da je škandalozen, enako kot so
                  škandalozne obrazložitve tistih, ki so rekli, da bodo zanj glasovali. Namreč,
                  tukaj piše, če nekdo meni, da so bile njegove pravice kršene, ustavne ali
                  kakorkoli, potem lahko mirno gre. Kaj to pomeni? To pomeni, da je očitno poslanec
                  edini človek v tej družbi, ki nima nikakršnih odgovornosti in si sankcionira to,
                  da nima nikakršnih odgovornosti. Menim, da me je dr. Lev Kreft grdo pogledal in mi
                  s tem kršil ustavno pravico, da smo vsi enaki in ogorčeno odidem. Pa rečem, saj
                  piše v tem členu. Ne bodite smešni. Vsak v tej družbi, v vsaki družbi nosi svoje
                  odgovornosti. Poslanec ima večjo odgovornost, kot jih ima velikanska večina drugih
                  prebivalcev v tej deželi in jih mora imeti in prav je tako. Z enim takim stavkom
                  pa se poslanec vnaprej odveže vsake odgovornosti.</p>
            </sp>
            <sp xml:id="SDZ1-Redna-10-1993-06-24.sp124">
               <speaker>PODPREDSEDNIK DR. LEV KREFT:</speaker>
               <p>Gospod Žaro Pregelj ima proceduralno vprašanje.</p>
            </sp>
            <sp xml:id="SDZ1-Redna-10-1993-06-24.sp125">
               <speaker>ŽARKO PREGELJ:</speaker>
               <p>Predsedujoči, sprašujem oziroma mnenja sem, da je bila obrazložitev glasu gospoda
                  Zlobca žaljiva do tistih, ki smo predhodno obrazlagali glas. Ker niso možne
                  replike, prosim, če na to gospoda Zlobca opozorite.</p>
            </sp>
            <sp xml:id="SDZ1-Redna-10-1993-06-24.sp126">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žaro Pregelj, imate popolnoma prav. Gospod Jaša Zlobec ni
                  obrazložil svoj glas, ampak je polemiziral z obrazložitvami glasov drugih. Zato ga
                  prosim, ne bi ga želel grdo pogledati, da ne bo zapustil dvorane, da tega v bodoče
                  ne počne. Želi še kdo obrazložiti svoj glas? Izvolite, za gospodom Poljšakom pa še
                  gospod Zagožen.</p>
            </sp>
            <sp xml:id="SDZ1-Redna-10-1993-06-24.sp127">
               <speaker>MARIJAN POLJŠAK:</speaker>
               <p>Jaz bom glasoval drugače kot gospod Zlobec, ker jaz nisem tak, ker če bi šel ven
                  in zakričal nekomu fašisti, in šel ven, bi to dovolil tudi drugemu. Hvala.
                     <stage>(Smeh.)</stage></p>
            </sp>
            <sp xml:id="SDZ1-Redna-10-1993-06-24.sp128">
               <speaker>PODPREDSEDNIK DR. LEV KREFT:</speaker>
               <p>Prosil bi vse bodoče poslanke in poslance, ki boste obrazlagali svoj glas, na
                  začetku sem vse nas na to opozoril, vem da nič ne pomaga. Prosim vas, da ne
                  polemizirate drug z drugim, ko pojasnjujete svoj glas, ker je popolnoma vseeno pri
                  obrazložitvi glasu, kaj je bilo povedano od prejšnjih poslank in poslancev in kaj
                  bo še kdo za vami govoril. Svoj glas bo obrazložil gospod doktor Franc Zagožen.
                  Prosim.</p>
            </sp>
            <sp xml:id="SDZ1-Redna-10-1993-06-24.sp129">
               <speaker>DR. FRANC ZAGOŽEN:</speaker>
               <p>Glasoval bom seveda za ta amandma, ker mislim, da ravno zaradi svoje odgovornosti,
                  ki so jo poslanci na volitvah prevzeli, imajo pravico svoje odločitve izražati
                  tudi na tak način s protestom. Ker sicer se lahko ponavljajo tudi take stvari, ki
                  smo jo doživeli zadnje dni, ko smo z vso odgovornostjo branili ustavnost, pa nas
                  je predsednik Vlade označil kot ljudi, ki nočemo delati, ki štrajkamo v parlamentu
                  in mu s tega mesta tudi sporočam, da ni naš delodajalec. Hvala.
                     <stage>(Aplavz.)</stage></p>
            </sp>
            <sp xml:id="SDZ1-Redna-10-1993-06-24.sp130">
               <speaker>PODPREDSEDNIK DR. LEV KREFT:</speaker>
               <p>Hvala. Želi še kdo obrazložiti svoj glas. Ja prosim, gospa Vika Potočnik,
                  izvolite.</p>
            </sp>
            <sp xml:id="SDZ1-Redna-10-1993-06-24.sp131">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Glasovala bom proti temu amandmaju. Ampak ne iz
                  vsebinskih razlogov, ki so bili večinoma našteti, temveč zaradi tega, ker mislim,
                  da ta pravica še zmeraj ostaja, ampak tekst, kakršen je predložen, mislim, da bi
                  bil sramota tako za pravniški jezik kot tudi za celoten poslovnik. V tem je
                  razlog, da bom glasovala proti. Hvala.</p>
            </sp>
            <sp xml:id="SDZ1-Redna-10-1993-06-24.sp132">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne. Gospod Ciril
                  Ribičič, prosim.</p>
            </sp>
            <sp xml:id="SDZ1-Redna-10-1993-06-24.sp133">
               <speaker>DR. CIRIL RIBIČIČ:</speaker>
               <p>Jaz bi lahko podprl ta amandma, če ne bi bilo tam dodatka o večini Državnega
                  zbora. Skratka, kadar  predsedujoči krši po mnenju prizadetega pravico
                  posameznika, takrat menim, da bi taka protestna zapustitev lahko bila
                  opravičljiva, ne pa takrat, kadar je to odločeno z večinsko odločitvijo Državnega
                  zbora. Ker je to le najvišje zakonodajno telo, ni prave pritožbe, ni skratka
                  možnosti, da bi nekdo dokazal, da je imel prav, ko je to storil. Medtem ko kadar
                  gre za predsedujočega, je to opravičljiv razlog za odsotnost s seje. Se pravi, če
                  bi predlagatelji spremenili, odstopili ali drugače formulirali, bi bil pripravljen
                  to podpreti, drugače pa ne. Hvala lepa.</p>
            </sp>
            <sp xml:id="SDZ1-Redna-10-1993-06-24.sp134">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in prehajamo h
                  glasovanju. Ugotovimo sklepčnost! <stage>(77 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(43
                     poslancev.)</stage></p>
               <p>Predlagani amandma ni sprejet.</p>
               <p>Prehajamo na 6. stran - amandmaji k 47. členu, pod točko 13.</p>
               <p>Amandma pod točko 1 se glasi: v peti alinei se besedi <q>"generalnega sekretarja"</q>
                  nadomesti z besedami <q>"direktorja služb Državnega zbora"</q>. Opomba se glasi: V
                  amandmaju je bila ponujena možnost, da se zapiše direktorja služb parlamenta, ali
                  - kot je navedeno - Državnega zbora. Če bo sprejet ta amandma - to je pomembno
                  opozorilo - je potrebno v vseh drugih določbah poslovnika spremeniti pojem
                  <q>"generalnega sekretarja"</q> s pojmom <q>"direktorja služb"</q>. Predlagatelji so mag. Herman
                  Rigelnik, dr. Lev Kreft, Miroslav Mozetič in Vladimir Topler. Komisija amandmaja
                  ne podpira.</p>
               <p>Gospod Tone Peršak želi obrazložiti svoj glas. Prosim.</p>
            </sp>
            <sp xml:id="SDZ1-Redna-10-1993-06-24.sp135">
               <speaker>ANTON PERŠAK:</speaker>
               <p>Moram povedati, da bom v skladu s svojim stališčem, ki sem ga zagovarjal tudi
                  včeraj na poslovniški komisiji, glasoval za ta amandma vodstva parlamenta, in
                  sicer iz naslednjega razloga: generalni sekretar - ta trenutek se namreč še vedno
                  imenuje generalni sekretar - je po novih opredelitvah, ki so sprejete in ki so v
                  bistvu že tudi vpisane v odlokih in tako naprej, to ni več funkcija v tistem
                  smislu, kot je bila v prejšnji tridomni skupščini, ko je on bil pravzaprav
                  zadolžen za organizacijo skupnih zasedanj in skupnih sej, ampak je postal dejansko
                  vodja službe - in to ne tiste službe, ki je zadolžena za strokovno delo zbora.
                  Mislim, da ovira, ki je bila včeraj tudi apostrofirana, češ da so sedaj vsi odloki
                  napisani tako, da notri piše <q>"generalni sekretar"</q>, da to ne more biti ovira, da mi
                  ne bi v tem poslovniku, ki ga seveda pišemo za daljši čas, dejansko naredili
                  razlike med temi funkcionarji: med sekretarjem zbora in poslovodjem službe, ki
                  skrbi za to, da funkcionirajo luči, da se čiščenje odvija v redu in tako
                  naprej.</p>
               <p>Zato bom glasoval za ta amandma in mislim, da bi ga bilo smiselno sprejeti. Tudi
                  zaradi tega, ker poimenovanje <q>"generalni sekretar"</q> in <q>"sekretar zbora"</q> navidez
                  uvaja nekakšno hierarhijo med vodjo teh služb in sekretarjem zbora. Hvala.</p>
            </sp>
            <sp xml:id="SDZ1-Redna-10-1993-06-24.sp136">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo pojasnil gospod Verzolak, za njim pa še gospod
                  Bavčar.</p>
            </sp>
            <sp xml:id="SDZ1-Redna-10-1993-06-24.sp137">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Opozoril bi na to, da je vse to, kar smo doslej
                  glasovali, nepravilno in neveljavno. Poslovnik pravi, da mora biti dve tretjine od
                  vseh prisotnih. Če ugotavljamo: prej je bilo 82 prisotnih, dve tretjini od tega
                  pomeni, da mora biti 54,9 prisotnih, se pravi, da jih mora biti 55 za. In
                  konkretno v tistem predlogu, ko jih je bilo 40 za, plus ostali - je to vse
                  neveljavno, glede na število vseh prisotnih.</p>
               <p><stage>(Reakcija oziroma govorjenje v dvorani.)</stage></p>
            </sp>
            <sp xml:id="SDZ1-Redna-10-1993-06-24.sp138">
               <speaker>PODPREDSEDNIK DR. LEV KREFT:</speaker>
               <p>Gospod Verzolak, mi tistega predloga, da preštejemo itn., nismo sprejeli. Mi sedaj
                  samo ponavljamo glasovanje v znanem primeru, ko pride do razlike med sklepčnostjo.
                  Dvotretjinska večina se ugotavlja na osnovi prijavljene sklepčnosti.</p>
            </sp>
            <sp xml:id="SDZ1-Redna-10-1993-06-24.sp139">
               <speaker>IVAN VERZOLAK:</speaker>
               <p>Dobro, če pa je na podlagi prijavljene sklepčnosti, potem je to v redu. Vendar pa
                  mislim, da ustava pravi drugače: vseh prisotnih. In to nismo izpeljali. Hvala.</p>
            </sp>
            <sp xml:id="SDZ1-Redna-10-1993-06-24.sp140">
               <speaker>PODPREDSEDNIK DR. LEV KREFT:</speaker>
               <p>Jaz sem pojasnil in mislim, da to ni tako in predlagam, da gremo naprej. Ali gre
                  za proceduralne predloge, ali za obrazložitev glasu? Torej proceduralni predlog
                  ima dr. Zagožen.</p>
            </sp>
            <sp xml:id="SDZ1-Redna-10-1993-06-24.sp141">
               <speaker>DR. FRANC ZAGOŽEN:</speaker>
               <p>Se opravičujem. Proceduralno ima deloma gospod Verzolak prav; namreč, ne
                  spoštujemo poslovnika, ki pravi <q>"dve tretjini vseh prisotnih"</q>. Mi pa sproti ne
                  ugotavljamo števila vseh prisotnih za vsako glasovanje. Prej sem jaz to predlagal.
                     <stage>(Ugovori iz dvorane...)</stage> Ne, tistih, ki se prijavijo, ne pa vseh
                  prisotnih.</p>
            </sp>
            <sp xml:id="SDZ1-Redna-10-1993-06-24.sp142">
               <speaker>PODPREDSEDNIK DR. LEV KREFT:</speaker>
               <p>Ponovno dajem pojasnilo, da vsakič ugotavljamo število prisotnih. Tisti poslanec
                  ali poslanka, ki ne želi biti prisoten, zato ni treba, da zapusti dvorano. Dovolj
                  je, da ne pritisne na gumb. Iz tega istega razloga, ker ima to pravico, če to
                  pravico bodisi napačno uporabi - po pomoti ali iz kakšnih drugih razlogov - in s
                  tem prispeva k nejasnosti glasovanja, da je namreč seštevek oddanih glasov večji
                  od seštevka sklepčnosti, smo sprejeli sklep, da taka glasovanja zato ponavljamo.
                  Vsak poslanec in poslanka ima seveda pravico odločati o tem, ali je prisoten ali
                  ni prisoten na seji.</p>
               <p>Prosim, da nadaljujemo z obrazložitvijo glasov. Prijavil se je gospod Igor Bavčar,
                  da obrazloži svoj glas. Prosim.</p>
            </sp>
            <sp xml:id="SDZ1-Redna-10-1993-06-24.sp143">
               <speaker>IGOR BAVČAR:</speaker>
               <p>Jaz imam proceduralno vprašanje. Ali vas lahko prosim gospod predsedujoči, da vi
                  pozovete predsednika komisije za poslovnik, da nam pove, zakaj je bila komisija
                  proti temu. Ali vas ne morem tega prositi? Hvala.</p>
            </sp>
            <sp xml:id="SDZ1-Redna-10-1993-06-24.sp144">
               <speaker>PODPREDSEDNIK DR. LEV KREFT:</speaker>
               <p>Prosite me lahko, samo ne morem vam na ta način ugoditi. Smo pri pojasnjevanju
                  glasov in ni možno tega obnavljati. Gospod Žarko Pregelj se je prvi javil, za njim
                  gospod Franc Potočnik.</p>
            </sp>
            <sp xml:id="SDZ1-Redna-10-1993-06-24.sp145">
               <speaker>ŽARKO PREGELJ:</speaker>
               <p>Spoštovani! Glasoval bom za ta amandma, ker menim, da je naziv <q>"direktor služb"</q>
                  ustreznejši kot pa <q>"generalni sekretar"</q>. Res je povzročalo nejasnosti, ali je
                  generalni sekretar nad sekretarjem Državnega zbora in podobne zaplete. Mnenja
                  sicer sem, da bi lahko bila tudi rešitev <q>"sekretar služb Državnega zbora"</q> in bi s
                  tem bil ta zaplet odpravljen, ampak  tudi ta možnost se mi zdi primerna in
                  glasoval bom za.</p>
            </sp>
            <sp xml:id="SDZ1-Redna-10-1993-06-24.sp146">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo pojasnil gospod Potočnik.</p>
            </sp>
            <sp xml:id="SDZ1-Redna-10-1993-06-24.sp147">
               <speaker>FRANC POTOČNIK:</speaker>
               <p>Jaz bom glasoval za amandma vodstva Državnega zbora, da se besedilo <q>"generalni
                  sekretar"</q> nadomesti z besedilom <q>"direktor služb Državnega zbora"</q> in pa ob tem, pač
                  ta argument, ki ga komisija daje, zakaj proti temu amandmaju, mislim, da ne
                  vzdrži, ker je poslovnik naš generalni akt in seveda, če bo potem potrebno, bomo
                  pa v drugih aktih itn., tudi tam ime generalni sekretar nadomestili s pojmom
                  <q>"direktor državnih služb"</q>.</p>
            </sp>
            <sp xml:id="SDZ1-Redna-10-1993-06-24.sp148">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz bi prosil poslanke in poslance, da z razgovori v dvorani ne motijo
                  govorcev. Želi še kdo pojasniti svoj glas? Ja prosim, gospod Jožef Školč.</p>
            </sp>
            <sp xml:id="SDZ1-Redna-10-1993-06-24.sp149">
               <speaker>JOŽEF ŠKOLČ:</speaker>
               <p>Hvala lepa. Jaz bom verjetno eden redkih, ki javno zagovarja to, da se glasuje
                  proti takemu amandmaju, in sicer zaradi tega, ker pri generalnemu sekretarju ne
                  gre samo za šefa čistilk in elektrikarjev, kot je bilo tukaj rečeno, ampak, če bi
                  pogledali 329. člen tega poslovnika, se tam pač opredeljujejo vse različne službe,
                  ki so v tem Državnem zboru in svetu opredeljene. Mi smo za razliko od prejšnjega,
                  ker da bodo stvari jasne, vpeljali še novo službo, ki se ji reče Pravna služba,
                  poleg te imamo sekretarja zbora, je pa še niz drugih strokovnih služb, ki jih vodi
                  generalni sekretar. Okrog tega je bilo na komisiji dostikrat govora in poenotili
                  smo se tudi zaradi tega, ker v kontaktih ljudi, ki vodijo te službe, so to
                  običajna poimenovanja in tudi pač ne gre za to, da bi zbor imel neko podjetje, da
                  pač polemiziram s samim terminom, ki ga vodi za njegovo ime direktor. V tem smislu
                  je sekretar potreben imenovanje in tudi tovrstvnega primerljivega imena. Hvala
                  lepa.</p>
            </sp>
            <sp xml:id="SDZ1-Redna-10-1993-06-24.sp150">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? Ugotavljam, da ne in prehajam h
                  glasovanju.  </p>
               <p>Ugotovimo sklepčnost! <stage>(79 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(29
                     poslancev.)</stage>    </p>
               <p>Ugotavljam, da predlagani amandma ni sprejet.</p>
               <p>Prehajamo k amandmaju pod točko 2., ki se glasi: V prvem odstavku se doda nova 6.a
                  alinea, ki se glasi: <q>"odreja parlamentarno preiskavo."</q> Predlagatelj je Komisija za
                  poslovnik.</p>
               <p>Želi kdo obrazložiti svoj glas? Ugotavljam, da ne in prehajam h glasovanju.
                  Ugotovimo sklepčnost! <stage>(75 prisotnih.)</stage></p>
               <p>Kdo je za? <stage>(69 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je glasovanje končano in da smo ta amandma sprejeli s potrebno
                  večino glasov.</p>
               <p>K točki 14., k 51. členu. <title>IMATE PROCEDURALNO PRIPOMBO</title>
               </p>
               <p>Prosim, gospa Danica Simšič.</p>
            </sp>
            <sp xml:id="SDZ1-Redna-10-1993-06-24.sp151">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, gospe in gospodje. Ugotavljam, da smo rešili
                  tako ali drugače 13 točk, da je ura 13. in da je predsedujoči ob začetku tega
                  odločanja rekel, da ta zbor dela do 13. ure. Do 13. ure mislim, da je rekel, se pa
                  opravičujem, če sem napačno slišala.</p>
               <p>Sprašujem pa, kako bo delo potekalo naprej. Ali smo sposobni v 15 minutah ali
                  morebiti celo v eni uri opraviti glasovanje o vseh točkah, o vseh predlogih, ki
                  jih je skupno sicer 56, ampak vsaka točka ima tudi dve, tri ali štiri podtočke.
                  Hvala lepa.</p>
            </sp>
            <sp xml:id="SDZ1-Redna-10-1993-06-24.sp152">
               <speaker>PODPREDSEDNIK DR. LEV KREFT:</speaker>
               <p>Hvala za opozorilo. Ura je 13.00. Torej čas, da se odločimo. Predlog vodstva
                  Državnega zbora je, da nadaljujemo delo zaradi nujnosti, da ta Državni zbor pride
                  do svojega poslovnika. Mislim, da te nujnosti ni potrebno, da jo sedaj vsebinsko
                  razlagam. O tem govorimo, ne odkar traja naš mandat, ampak že drugi mandat. In
                  zato seveda je naš predlog, da nadaljujemo delo naprej. Da v primeru, da zbor meni
                  za to potrebno - sam menim - da je to potrebno, da ob 14. uri naredimo odmor za
                  kosilo. Nadaljujemo ob 15. uri in nadaljujemo do ure, ob kateri bi pravzaprav
                  morala biti slavnostna seja. Nadaljujemo torej do časa, ki bo potreben za ureditev
                  prostora za svečano sejo.</p>
               <p>Po svečani seji je še prireditev pred parlamentom in po tej prireditvi nadaljujemo
                  z delom ob 9. uri zvečer in današnje delo, glasovanje o predlogu poslovnika,
                  končamo. Seveda bom pa ta predlog dal, preden nadaljujemo z delom, na
                  glasovaje.</p>
               <p>Torej prosim, da o tem predlogu, ki pravi, da na način, ki upošteva, da se mora
                  dvorana urediti za slavnostno sejo - kdaj bo to nujno potrebno, nam bodo povedali
                  - gre predvsem za prisotnost televizije. Današnje delo nadaljujemo, ga prekinemo
                  zaradi potreb slavnostne seje in ga po prireditvi, ki bo potekala še tu pred
                  prostorom parlamenta ob 9. uri zvečer, nadaljujemo z delom, v kolikor ga do takrat
                  ne bi končali. To je predlog, ki je predlog za naše današnje delo.</p>
               <p>Glede na to, da to zahteva dodatne napore pri delu zvečer, dajem ta predlog na
                  glasovanje.</p>
               <p>O teh predlogih ni razprave, samo, če ima kdo drugačen predlog o delu. Prosim,
                  gospod Janez Podobnik ima drugačen predlog.</p>
            </sp>
            <sp xml:id="SDZ1-Redna-10-1993-06-24.sp153">
               <speaker>JANEZ PODOBNIK:</speaker>
               <p>Hvala za besedo. Predsedujoči, spoštovani zbor, se strinjam, da je nujnost, da ta
                  poslovnik sprejmemo. Scenosled, ki ga je predlagalo vodstvo zbora, pa je žaljivo.
                  Žaljivo, da bi delali na predvečer praznika, torej tudi po 9. uri. Ne vem, zakaj
                  taka varianta, da bi delali. Ta misel me navaja, da ste imeli odnos do praznika
                  dneva državnosti, ki ni v čast Državnemu zboru. Hvala.</p>
            </sp>
            <sp xml:id="SDZ1-Redna-10-1993-06-24.sp154">
               <speaker>PODPREDSEDNIK DR. LEV KREFT:</speaker>
               <p>Kar se tiče te kritike vodstva Državnega zbora, nanjo ne bi odgovarjal, vemo pa,
                  da je praznik jutri. In v nobenem primeru ne mislim sklicevati sejo jutri.</p>
               <p>Dajem torej predlog, da danes nadaljujemo delo - danes in samo danes nadaljujemo
                  delo do sprejetja tega poslovnika, torej do glasovanja o sprejemu ali nesprejemu
                  tega poslovnika, z odmorom, ki bo upošteval pripravo te dvorane za slavnostno
                  sejo.</p>
               <p>Gospod Igor Bavčar ima še dodaten predlog.</p>
            </sp>
            <sp xml:id="SDZ1-Redna-10-1993-06-24.sp155">
               <speaker>IGOR BAVČAR:</speaker>
               <p>Glede na to, da je bilo uvodoma sporočeno, da je vodstvo zbora pripravilo predlog
                  o tem, da nadaljujemo 10. sejo 5. in 6. julija <stage>(če sem prav
                     razumel)</stage>, predlagam sklep, da o tej točki vendarle nadaljujemo z delom
                  prihodnji teden. Cel teden vmes ne vidim razloga, zakaj ne bi mogli sklicati
                  nadaljevanja te seje. In predlagam, da nadaljujemo v torek ali v sredo. Da pa
                  danes prenehamo z delom tako, kot je bilo dogovorjeno na seji poslanskih
                  skupin.</p>
            </sp>
            <sp xml:id="SDZ1-Redna-10-1993-06-24.sp156">
               <speaker>PODPREDSEDNIK DR. LEV KREFT:</speaker>
               <p>Torej je drugi predlog o nadaljevanju dela, da ta trenutek - kot je bilo
                  najavljeno, ob 13. uri, čeprav te najave niso noben zakon <stage>(da se
                     razumemo)</stage>, to je stvar dogovora vodstva Državnega zbora. Zato bom dal
                  tudi ta predlog na glasovanje. Gospod Igor Bavčar predlaga, da ta trenutek
                  prekinemo glasovanje o predlogu poslovnika in ga nadaljujemo naslednji teden -
                  verjetno v ponedeljek ali torek. Predlagate torek? Se pravi, da je predlog, da ta
                  trenutek prekinemo glasovanje o poslovniku in ga nadaljujemo v torek - verjetno ob
                  10. uri, kot je običajna ura za zasedanje Državnega zbora. Ali imate še drugačen
                  predlog? Prosim, gospod Školč.</p>
            </sp>
            <sp xml:id="SDZ1-Redna-10-1993-06-24.sp157">
               <speaker>JOŽEF ŠKOLČ:</speaker>
               <p>Hvala lepa. Imam še en predlog, ki bi ga tokrat štel za kompromisnega, in sicer,
                  da nadaljujemo s to sejo do 16. ure in se nato od tam naprej opravi prekinitev. To
                  je v skladu s predlogom, ki ga je dal gospod Polajnar zjutraj, da poskušamo danes
                  priti do poslovnika. S tem so se strinjali vsi vodje klubov, da pa bi o teh drugih
                  dveh predlogih - se pravi, ali po 21. uri ali naslednji teden - glasovali ob 16.
                  uri.</p>
            </sp>
            <sp xml:id="SDZ1-Redna-10-1993-06-24.sp158">
               <speaker>PODPREDSEDNIK DR. LEV KREFT:</speaker>
               <p>Torej je naslednji predlog, da nadaljujemo delo danes do 16. ure, potem pa v
                  skladu s predlogom, ki ga je dal gospod Bavčar, če nismo končali dela pri
                  poslovniku, se dobimo v torek ob 10. uri.</p>
               <p>Gospod Pregelj ima še drugačen predlog o delu Državnega zbora. Prosim.</p>
            </sp>
            <sp xml:id="SDZ1-Redna-10-1993-06-24.sp159">
               <speaker>ŽARKO PREGELJ:</speaker>
               <p>Spoštovani! Strinjal bi se s takim predlogom, kot ga je podal gospod Školč, v
                  kolikor imamo tisto človeško dveurno pavzo za kosilo. <stage>(Smeh v
                     dvorani.)</stage> Jaz po kosilu težko dobro delam, ker rabim počitek; sem
                  Primorec, prosim, oprostite.</p>
            </sp>
            <sp xml:id="SDZ1-Redna-10-1993-06-24.sp160">
               <speaker>PODPREDSEDNIK DR. LEV KREFT:</speaker>
               <p>V tem primeru bi bil odmor za kosilo od 16. do 18. ure, kajti ob 16. uri moramo
                  končati zaradi slavnostne seje. Prosim, da ne razpravljate o predlogih, ki so bili
                  dani za način dela, ampak da prihajate za govornico samo z novimi, drugačnimi
                  predlogi.</p>
               <p>Gospod Igor Bavčar ima še dodaten, drugačen predlog.</p>
            </sp>
            <sp xml:id="SDZ1-Redna-10-1993-06-24.sp161">
               <speaker>IGOR BAVČAR:</speaker>
               <p>Imam naslednji predlog: da sedaj prekinemo delo, gremo na kosilo, se vrnemo ob 14.
                  uri in nadaljujemo delo do 16. ure. V tem času bi se rad najedel, poleg tega pa
                  moram iti domov, ker je moja hčerka danes dobila spričevalo in bi ji rad
                  čestital.</p>
            </sp>
            <sp xml:id="SDZ1-Redna-10-1993-06-24.sp162">
               <speaker>PODPREDSEDNIK DR. LEV KREFT:</speaker>
               <p>Moji dve tudi. Ima kdo še kakšen drugačen predlog? Gospod Školč je umaknil svoj
                  predlog. Gospod Bavčar, ste vi svoj prvotni predlog umaknili s tem? To se pravi,
                  glede na to, da obstaja en sam, od mojega predloga, najbolj oddaljen predlog, in
                  to je predlog gospoda Igorja Bavčarja, da naredimo odmor za kosilo zdaj, takoj in
                  nadaljujemo od 14. do 16. ure. Ta predlog dajem na glasovanje. Ugotovimo
                  sklepčnost! Ja, se opravičujem, gospod Polajnar, prosim.</p>
            </sp>
            <sp xml:id="SDZ1-Redna-10-1993-06-24.sp163">
               <speaker>IGNAC POLAJNAR:</speaker>
               <p>Se opravičujem. Samo treba je pojasniti. Jaz namreč nisem prepričan, da bomo v
                  dveh urah končali delo. Kaj se bo zgodilo potem? Namreč, prej je bilo rečeno, da
                  sem bil jaz za to, da je danes poslovnik sprejet. Jaz sem že bil za to, v
                  prepričanju, da bomo ob 9. uri začeli glasovati o temu poslovniku. To je bila
                  namreč moja zamisel. In zdaj sprašujem, ali s tem kaj rešimo ali samo še stvar
                  zapletemo, ker do 14. ure bomo delali, potem pa res ne verjamem, da bodo poslanci
                  ob 21. uri zvečer prišli nazaj. Oprostite, to pa po zdravi človeški pameti, ne
                  verjamem, da bodo sposobni. Sem bolj za tisto varianto, ki jo predlaga gospod
                  Bavčar, da to v torek opravimo do konca.                                      
                   </p>
            </sp>
            <sp xml:id="SDZ1-Redna-10-1993-06-24.sp164">
               <speaker>PODPREDSEDNIK DR. LEV KREFT:</speaker>
               <p>Gospe in gospodje. Mislim, da je ta razprava postala nesmiselna. Sporočili so mi,
                  da tudi dvorana od 14. ure naprej mora biti na razpolago televiziji za pripravo
                  slavnostne seje, zato so seveda vsi dodatni predlogi postali nesmiselni. Prosim,
                  gospa Irena Oman.</p>
            </sp>
            <sp xml:id="SDZ1-Redna-10-1993-06-24.sp165">
               <speaker>IRENA OMAN:</speaker>
               <p>Oprostite, jaz vseeno prosim, če lahko daste na glasovanje, da sejo nadaljujemo
                  naslednji teden. Jaz si enostavno ne morem predstavljati, kako bo, če nadaljujemo
                  5., potem imamo pa konec meseca že spet sejo. Saj se ne bo mogoče pripraviti.
                  Hvala.</p>
            </sp>
            <sp xml:id="SDZ1-Redna-10-1993-06-24.sp166">
               <speaker>PODPREDSEDNIK DR. LEV KREFT:</speaker>
               <p>Hvala lepa. V primeru, da ne bomo danes končali, bomo seveda v nadaljevanju seje
                  odločali v vodstvu Državnega zbora, v dogovoru z vodji poslanskih skupin, v
                  kolikor bo to potrebno. Zato bomo zdaj nadaljevali do 14. ure in potem boste imeli
                  dovolj odmora za vse, kar morate danes še postoriti pred slavnostno sejo, na
                  kateri, vas ponovno opozarjam, da morate biti prisotni točno. Svojega prvotnega
                  predloga, da nadaljujemo ponoči, pa ne bom dajal na glasovanje.</p>
               <p>Smo torej pri</p>
               <p>
                  <title>POSLOVNIKU DZ RS</title>, pri točki 14., amandma k 51. členu, ki se glasi:
                  doda se nov tretji odstavek, ki se glasi: <q>"Predsednik Državnega zbora zahteva od
                  predlagatelja dopolnitev predloga akta, če ta ni vložen v skladu s tem
                  poslovnikom"</q>. Predlagatelj je komisija za poslovnik. Želi kdo obrazložiti svoj
                  glas? Ugotavljam, da ne in prehajam k ugotavljanju sklepčnosti. Ugotovimo
                  sklepčnost! <stage>(72 prisotnih.)</stage></p>
               <p>Kdo je za? <stage>(65 poslancev.)</stage> Je kdo proti? <stage>(1
                     poslanec.)</stage>  </p>
               <p>Ugotavljam, da je amandma sprejet s potrebno večino.</p>
               <p>Prehajamo k naslednjemu amandmaju, k 54. členu. Doda se nov drugi odstavek, ki se
                  glasi: <q>"Pristojno delovno telo mora v roku 24-ih ur po končani razpravi v Državnem
                  zboru zavzeti svoje stališče, če tega ne stori, Državni zbor vseeno odloča"</q>.
                  Predlagatelj je gospod Ignac Polajnar, komisija amandmaja ne podpira. Če želi kdo
                  obrazložiti svoj glas? Gospod Žarko Pregelj, prosim.</p>
            </sp>
            <sp xml:id="SDZ1-Redna-10-1993-06-24.sp167">
               <speaker>ŽARKO PREGELJ:</speaker>
               <p>Spoštovani, tega amandmaja ne morem podpreti, ker lahko so po končani razpravi
                  tudi še določene aktivnosti v Državnem zboru in se tudi fizično ne da sklicati
                  delovnega telesa. Tisti, ki imamo probleme kot predsedniki delovnih teles, vemo,
                  kaj se pravi pravočasno imeti vse ljudi na istem mestu in odločati o tem. Tako da
                  menim, da je to tudi praktično neuresničljivo.</p>
            </sp>
            <sp xml:id="SDZ1-Redna-10-1993-06-24.sp168">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam da ne in prehajam h
                  glasovanju. Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(49
                     poslancev.)</stage></p>
               <p>Ugotavljam, da amandma ni dobil potrebnega števila glasov in s tem ni sprejet.</p>
               <p>Pod 16. točko, na strani 6 spodaj, imamo amandma k 55. členu, pod točko 1, ki se
                  glasi: <q>"Drugi in tretji odstavek se črtata. "</q>Predlagatelj je Komisija za
                  poslovnik.</p>
               <p>Želi kdo obrazložiti svoj glas? Ugotavljam, da ne in prehajam h glasovanju.
                  Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet s potrebno večino glasov.</p>
               <p>Prehajamo na stran 7. Pod točko 17. imamo amandma k 58. členu. Na koncu prvega
                  odstavka se črta pika in doda besedilo: <q>"V skladu z njihovimi pravicami,
                  določenimi z zakonom, ali v skladu z dogovorom, v kolegiju predsednika."</q>
                  Predlagatelj je gospod Žare Pregelj. Komisija amandmaja ne podpira.</p>
               <p>Želi kdo obrazložiti svoj glas? Ugotavljam, da ne in prehajam h glasovanju.
                  Ugotovimo sklepčnost! <stage>(73 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(46
                     poslancev.)</stage></p>
               <p>Ugotavljam, da amandma ni sprejet.</p>
               <p>Prehajam k amandmaju k 59. členu. Doda se nov prvi odstavek, ki se glasi: <q>"Kadar
                  so v predlogih dnevnega reda uvrščene zadeve z določeno stopnjo ali vrsto
                  zaupnosti v skladu s posebnimi predpisi, zbor najprej na zaprtem delu seje odloči
                  o načinu obravnave takih gradiv."</q></p>
               <p>Predlagatelji so mag. Herman Rigelnik, dr. Lev Kreft, Miroslav Mozetič in Vladimir
                  Topler. Komisija amandmaja ne podpira.</p>
               <p>Želi kdo obrazložiti svoj glas? Ugotavljam, da ne in prehajam h glasovanju.
                  Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Prehajamo k amandmajem 62. členu. Pod točko 1. imamo amandma, ki se glasi: Na
                  koncu tretje vrstice tretjega odstavka, se črtata besedi <q>"in glasovanja"</q>.
                  Predlagatelj je gospod Žare Pregelj. Komisija amandma podpira.</p>
               <p>Želi kdo obrazložiti svoj glas? Gospod Žare Pregelj bo obrazložil svoj glas.
                  Prosim.</p>
            </sp>
            <sp xml:id="SDZ1-Redna-10-1993-06-24.sp169">
               <speaker>ŽARKO PREGELJ:</speaker>
               <p>Spoštovani! Glasoval bom za ta amandma zato, ker menim, da gre za kršitev enega od
                  osnovnih načel delovanja Državnega zbora. Namreč, nikakor se ne morem strinjati,
                  da je lahko predlog nekega delovnega telesa, pa čeprav matičnega, sprejet brez
                  glasovanja. Delovno telo ni nadomestek Državnega zbora, ampak je del Državnega
                  zbora in končno odločitev se vedno sprejme v Državnem zboru. Strinjam se, da ni
                  razprave na take predloge, toda odloča pa naj le zbor v celoti, ne pa nek
                  avtomatizem. Zato bom glasoval za ta svoj amandma.</p>
            </sp>
            <sp xml:id="SDZ1-Redna-10-1993-06-24.sp170">
               <speaker>PODPREDSEDNIK DR. LEV KREFT:</speaker>
               <p>Gospod Tone Peršak bo prav tako pojasnil svoj glas.</p>
            </sp>
            <sp xml:id="SDZ1-Redna-10-1993-06-24.sp171">
               <speaker>ANTON PERŠAK:</speaker>
               <p>Jaz moram povedati - bom na koncu povedal tudi, kaj bom naredil pri glasovanju -
                  da je v zvezi s tem nastala zadrega. Člen je bil oblikovan tako, kot je bil
                  oblikovan zato, da bi na nek način zaščitil tiste, ki vlagajo predloge, recimo,
                  bom rekel, velja to predvsem za manjšino v Državnem zboru. Recimo, vloži zakonski
                  predlog in ker je pričakovati, da bo tudi po delovnih telesih večina z večinske
                  strani parlamenta, lahko bi - če ne bi bila določba napisana tako, kot je
                  napisana, z nenehnim odlaganjem, z nenehnim negativnim mnenjem delovnega telesa -
                  predlog manjšine nikoli ne prišel na dnevni red v parlamentu.</p>
               <p>Zato smo mi v poslovniški komisiji oblikovali določbo, ki je rekla, da sicer na
                  podlagi mnenja delovnega telesa je mogoče enkrat stvar dati z dnevnega reda, tudi
                  brez glasovanja, tako je bilo domenjeno, vendar naslednjič ne več. Naslednjič je
                  to obvezno na dnevnem redu. Ne glede na mnenje delovnega telesa.</p>
               <p>Jaz logiko amandmaja gospoda Preglja razumem. Mislim, da je celo na nek način
                  pravilna. Ampak če bi sedaj ta amandma sprejeli, bi v bistvu omogočili, po moji
                  bojazni, nazaj omogočili, ker bi potem ostalo za naslednjič brez razprave. Samo
                  glasovanje pa bi omogočili isto. Da bi delovno telo s svojim mnenjem in večino
                  tudi z razpravo v parlamentu spet ad calendas Greacas v bistvu zavračala predloge
                  manjšine.</p>
               <p>Zaradi tega bom, čeprav razumem njegovo logiko, ampak ker je sedaj določba pač
                  taka, kakršna je, ker ni več časa za to, da bi šli člen nazaj spreminjati, ker je
                  rok za vlaganje amandmajev potekel, bom jaz glasoval proti temu amandmaju.
                  Hvala.</p>
            </sp>
            <sp xml:id="SDZ1-Redna-10-1993-06-24.sp172">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil tudi dr. Franc Zagožen. Prosim.</p>
            </sp>
            <sp xml:id="SDZ1-Redna-10-1993-06-24.sp173">
               <speaker>DR. FRANC ZAGOŽEN:</speaker>
               <p>Jaz sprejemam obrazložitev gospoda Peršaka in bom proti temu amandmaju, ne glede
                  na to, da ga predlaga moj strankarski kolega. Hvala.</p>
            </sp>
            <sp xml:id="SDZ1-Redna-10-1993-06-24.sp174">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? Ugotavljam, da ne in prehajam h
                  glasovanju.</p>
               <p>Umikate? Gospod Žare Pregelj je umaknil svoj amandma.</p>
               <p>Prehajamo torej k amandmaju pod točko 2. V peti vrstici petega odstavka, se za
                  besedo <q>"lahko"</q> dodajo besede <q>"v skladu s svojimi pristojnostmi"</q>. Predlagatelj je
                  gospod Žare Pregelj. Komisija amandmaja ne podpira.</p>
               <p>Želi kdo obrazložiti svoj glas? Gospod Žare Pregelj, prosim.</p>
            </sp>
            <sp xml:id="SDZ1-Redna-10-1993-06-24.sp175">
               <speaker>ŽARKO PREGELJ:</speaker>
               <p>Spoštovani! Glasoval bom za ta amandma in se vam hkrati opravičujem, če sem
                  tolikokrat za govornico, ampak res sem toliko amandmajev vložil, mogoče nekoliko
                  nepremišljeno, ampak dejstvo je, da sem dolžan svoje amandmaje zagovarjati.</p>
               <p>Ta amandma zagovarjam zato, ker menim, da Vlada ne sme imeti neskončnih
                  pristojnosti v Državnem zboru, ampak samo za tisto, za kar je pristojna. Dikcija
                  sedaj omogoča, da je prisotna kadar koli podaja svoje mnenje, tudi takrat, kadar
                  mi sprejemamo svoj interni akt, poslovnik, s čimer se pa jaz globoko ne strinjam.
                  Zato menim, da je ta amandma popolnoma opravičen.</p>
            </sp>
            <sp xml:id="SDZ1-Redna-10-1993-06-24.sp176">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dr. Franc Zagožen, bo obrazložil svoj glas. Prosim.</p>
            </sp>
            <sp xml:id="SDZ1-Redna-10-1993-06-24.sp177">
               <speaker>DR. FRANC ZAGOŽEN:</speaker>
               <p>Tudi jaz bom glasoval za in dajem kar primer. Danes glasujemo o poslovniku, ki je
                  izključno akt Državnega zbora in Vlada si je dovolila, da daje amandma na ta akt,
                  kar je seveda popoln absurd. Hvala.</p>
            </sp>
            <sp xml:id="SDZ1-Redna-10-1993-06-24.sp178">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? Ugotavljam, da ne in dajem ta amandma
                  na glasovanje. Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(41
                     poslancev.)</stage></p>
               <p>Ugotavljam, da amandma ni dobil potrebnega števila glasov in ni sprejet.</p>
               <p>Pod točko 3. je amandma, ki se glasi: Prvi stavek šestega odstavka se črta, drugi
                  stavek pa spremeni tako, da se glasi: <q>"Kadar zbor odloča o predlogih iz drugega
                  odstavka tega člena brez razprave, lahko predstavniki poslanskih skupin sporočijo
                  zboru stališča svojih skupin."</q> Predlagatelj je Žarko Pregelj, komisija amandmaja
                  ne podpira. Želi kdo pojasniti svoj glas?</p>
               <p>Ugotavljam, da ne in prehajamo k glasovanju. Ugotovimo sklepčnost! <stage>(73
                     prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(46
                     poslancev.)</stage></p>
               <p>Ugotavljam, da amandma ni sprejet.</p>
               <p>Na strani 8. imamo pod točko 4. amandma, ki se glasi: V šestem odstavku se v
                  četrtem stavku za besedo <q>"minutah"</q> vstavi beseda <q>"dodatno"</q>. Predlagatelj je gospod
                  Žarko Pregelj, komisija amandma podpira. Želi kdo obrazložiti svoj glas?
                  Ugotavljam, da ne in prehajam k glasovanju. Ugotovimo sklepčnost! <stage>(72
                     prisotnih.)</stage></p>
               <p>Kdo je za? <stage>(63 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma dobil potrebno število glasov in je s tem sprejet.</p>
               <p>K 64. členu imamo amandma, ki se glasi: V četrti vrsti drugega odstavka se za
                  besedo <q>"predlagatelj"</q> dodajo besede <q>"predstavnik Državnega sveta"</q>. Predlagatelj je
                  gospod Žarko Pregelj, komisija amandmaja ne podpira. Gospod Žarko Pregelj bo
                  obrazložil svoj glas. Prosim? Ja, proceduralno, prosim.</p>
            </sp>
            <sp xml:id="SDZ1-Redna-10-1993-06-24.sp179">
               <speaker>ŽARKO PREGELJ:</speaker>
               <p>Spoštovani! Ta amandma bom umaknil zaradi tega, ker bi lahko bil v nasprotju z
                  ustavo in naredil sem napako, namreč ta člen govori o vseh postopkih, kako se
                  obravnavajo na dnevnem redu in v kolikor bi imel predstavnik Državnega sveta vedno
                  pravico dajati mnenje, ne pa samo takrat, kadar se obravnava zakon, bi to bilo v
                  nasprotju z ustavo. Zato bom ta amandma umaknil. Imam še dva podobna amandmaja, ki
                  pa sta verjetno bolj upravičena. Hvala.</p>
            </sp>
            <sp xml:id="SDZ1-Redna-10-1993-06-24.sp180">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prehajamo torej k amandmaju k 65. členu, ki ga je predlagatelj na
                  začetku te obravnave spremenil tako, da se zdaj glasi: Doda se nov drugi odstavek,
                  ki se glasi: <q>"Razprava o posameznih vprašanjih se lahko opravi, če je na seji
                  navzoč najmanj po en poslanec iz vsake poslanske skupine, sedanji drugi in tretji
                  odstavek postaneta tretji in četrti."</q> Predlagatelj je gospod Žarko Pregelj,
                  komisija amandmaja ne podpira. Želi kdo obrazložiti svoj glas?
                     <stage>(Nihče.)</stage> Ja, prosim, dr. Franc Zagožen izvolite.</p>
            </sp>
            <sp xml:id="SDZ1-Redna-10-1993-06-24.sp181">
               <speaker>DR. FRANC ZAGOŽEN:</speaker>
               <p>Glasoval bom za ta amandma, mislim, da je upravičen, čeprav ga komisija ne
                  podpira. Menim, da bi tak člen poslovnika, ki bi ga s tem amandmajem dobili,
                  zagotavljal veliko bolj poglobljeno delo Državnega zbora,ki bi se moral veliko
                  bolj potruditi, da najde zadostno soglasje o vprašanjih, o katerih se, recimo, na
                  začetku, ko jih začne obravnavati, precej razhaja.</p>
               <p>Naša izkušnja od spomladi leta 1990 naprej kaže, da so taki zapleti, ki so včasih
                  res bili tudi neprijetni, nazadnje vendar pripeljali do bistveno boljših rešitev,
                  kot so bile na začetku predlagane. Spomnite se nalog, ki jih je Skupščina v
                  prejšnjem mandatu imela vse do osamosvojitve in je tudi v tridomni skupščini našla
                  način, da je zelo pomembne akte, odločitve sprejemala celo z dvotretjinsko večino,
                  če je bila za to volja, in bila je, ko je bilo potrebno, čeprav so na začetku
                  razprave bila pogosto stališča povsem divergentna.</p>
               <p>Mislim, da je tak amandma povsem upravičen in bi zagotavljal predvsem kvaliteto
                  Državnega zbora. Hvala.</p>
            </sp>
            <sp xml:id="SDZ1-Redna-10-1993-06-24.sp182">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? Ugotavljam, da ne in prehajam k
                  glasovanju. Ugotovimo sklepčnost! <stage>(75 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(49
                     poslancev.)</stage></p>
               <p>Ugotavljam, da predlagani amandma ni sprejet.</p>
               <p>K 66. členu imamo amandma, ki se glasi: V tretjem odstavku se na koncu črtajo
                  besede <q>"in obrazložitve glasu"</q>. Predlagatelj je gospod Žarko Pregelj, komisija
                  amandmaja ne podpira. Želi kdo obrazložiti svoj glas? Ugotavljam, da ne in
                  prehajam k glasovanju. Ugotovimo sklepčnost! <stage>(75 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(49
                     poslancev.)</stage></p>
               <p>Ugotavljam, da amandma ni bil sprejet.</p>
               <p>K 68. členu imamo amandma, ki se glas: Na koncu prvega odstavka se dodata nova
                  stavka, ki se glasita: <q>"V kolikor poslanec meni, da je odločitev zbora v nasprotju
                  s poslovnikom, lahko zahteva, da poda pojasnilo Komisija za poslovnik. Dokler
                  Komisija za poslovnik ne sporoči Zboru svojega stališča, se obravnava točke
                  dnevnega reda začasno prekine."</q> Predlagatelj je gospod Žaro Pregelj. Komisija
                  amandmaja ne podpira.</p>
               <p>Gospod Žaro Pregelj bo obrazložil svoj glas. Prosim.</p>
            </sp>
            <sp xml:id="SDZ1-Redna-10-1993-06-24.sp183">
               <speaker>ŽARKO PREGELJ:</speaker>
               <p>Spoštovani! Glasoval bom za ta svoj amandma, ker menim, da je spoštovanje
                  procedure ena bistvenih stvari pri delu Državnega zbora. In ker se je že zgodilo,
                  da je ravno ta parlament z večino glasov kršil proceduro in s tem izsilil neko
                  odločitev, menim, da je to moje dopolnilo nujno potrebno. Ne prepreči sprejetja
                  dokončne odločitve, omogoči pa tisti nujno potreben čas za trezen premislek.</p>
               <p>In če nadaljujem: delo v prejšnjem mandatu je dokazalo, da je bilo večkrat, čeprav
                  mučno; ampak ta čas, potreben za trezen premislek, je na koncu pripeljal  do takih
                  odločitev, ki so nas - po mojem mnenju - obvaroval tega, kar se je zgodilo v
                  državah južno od Kolpe. Hvala lepa.</p>
            </sp>
            <sp xml:id="SDZ1-Redna-10-1993-06-24.sp184">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? Prosim, gospod Marjan Podobnik.
                  Izvolite.</p>
            </sp>
            <sp xml:id="SDZ1-Redna-10-1993-06-24.sp185">
               <speaker>MARJAN PODOBNIK:</speaker>
               <p>Spoštovani! Glasoval bom za ta amandma. Podpiram razlago gospoda Preglja. Menim,
                  da bi bilo zelo koristno za Državni zbor, da ima zagotovilo, da so stvari, ki se
                  peljejo v Državnem zboru, poslovniško korektne in menim, da bi po nepotrebnem
                  dajali veliko odgovornost na rame predsednika ali predsedujočega Državnega zbora,
                  če tega amandmaja ne sprejmemo. Kajti v nasprotnem primeru, če amandma ni sprejet,
                  te poslovniške zadeve tekom seje, o stvareh odloča predsedujoči in mislim, da  s
                  sprejetjem tega amandmaja tudi ne bi obstajala nevarnost, da bi morali naknadno
                  razreševati stvari, ki bi bile lahko tudi poslovniško sporne. Zato bom glasoval za
                  ta amandma. Hvala.</p>
            </sp>
            <sp xml:id="SDZ1-Redna-10-1993-06-24.sp186">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? Ugotavljam, da ne in vas prosim, da
                  ugotovimo sklepčnost. Ugotovimo sklepčnost! <stage>(76 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(47
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Na strani 9 imamo k 69. členu amandma, ki se glasi: v tem členu se beseda
                  <q>"obravnava"</q> v ustreznem sklonu nadomesti z besedo <q>"razprava"</q> v ustreznem sklonu.
                  Predlagatelji so mag. Herman Rigelnik, dr. Lev Kreft, Miroslav Mozetič in Vladimir
                  Topler. Komisija amandma podpira. Amandma je povezan z amandmajema istih
                  predlagateljev k 71. in 86. členu. Želi kdo obrazložiti svoj glas? Ugotavljam, da
                  ne in prehajam h glasovanju. Ugotovimo sklepčnost! <stage>(74
                  prisotnih.)</stage></p>
               <p>Kdo je za? <stage>(70 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet s potrebno večino glasov.</p>
               <p>K 71. členu imamo pod točko 1 amandma, ki se glasi: V prvem odstavku se beseda
                  <q>"obravnava"</q> v ustreznem sklonu nadomesti z besedo <q>"razprava"</q> v ustreznem sklonu.
                  Predlagatelji so isti kot pri prejšnjem amandmaju; gre za isto zadevo, kot sem vas
                  že opozoril. Komisija amandma podpira. Želi kdo obrazložiti svoj glas? Ugotavljam,
                  da ne in dajem amandma na glasovanje. Ugotovimo sklepčnost! <stage>(75
                     prisotnih.)</stage></p>
               <p>Kdo je za? <stage>(68 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Predlagam, da takoj izglasujemo še amandma k 86. členu, na strani 10. Je enake
                  vsebine. V prvem odstavku se beseda <q>"obravnava"</q> v ustreznem sklonu nadomesti z
                  besedo <q>"razprava"</q> v ustreznem sklonu. Predlagatelji so isti. Komisija amandma
                  podpira. Želi kdo obrazložiti svoj glas? Ugotavljam, da ne in prosim, da ugotovimo
                  sklepčnost. Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(63 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta amandma sprejet.</p>
               <p>Vračam se na 9. stran, k amandmaju k 71. členu, pod točko 2: Na koncu drugega
                  odstavka se nadomesti pika z vejico in doda naslednje besedilo: <q>"...vendar ne
                  prej, preden se ne obravnava razlog, zaradi katerega je določeni poslanec
                  upravičeno iz protesta zapustil sejo in se ne najde ustrezna rešitev za nastali
                  zaplet."</q> Predlagatelj je gospod Žaro Pregelj. Komisija amandmaja ne podpira.</p>
               <p>Gospod Žaro Pregelj bo razložil svoj glas. Prosim.</p>
            </sp>
            <sp xml:id="SDZ1-Redna-10-1993-06-24.sp187">
               <speaker>ŽARKO PREGELJ:</speaker>
               <p>Spoštovani! Ta amandma podpiram in sem ga vložil tudi zato, ker menim, da je
                  osnovni pogoj za uspešno delo Državnega zbora pozitiven odnos med vsemi strankami
                  v zboru. Kadar pa se celo en sam poslanec čuti prizadetega in zaradi tega iz
                  protesta zapusti dvorano, je prav, da se mu vsaj pred koncem, pred zaključkom
                  seje, da možnost, da ta svoj protest razloži in da ima tudi pravico in možnost, da
                  se ostali poslanci z njim pogovarjajo in pridejo do ustrezne rešitve. Ta amandma
                  ne preprečuje nobene procedure, niti sklica nove seje; omogoča zgolj moralno
                  zadoščenje nekomu, ki je bil prizadet, da mu ostali poslanci na nek način ali
                  razložijo, da nima prav, ali pa, da mu dajo neko moralno zadoščenje. Hvala
                  lepa.</p>
            </sp>
            <sp xml:id="SDZ1-Redna-10-1993-06-24.sp188">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? Ugotavljam, da ne in prehajam h
                  glasovanju. Ugotovimo sklepčnost! <stage>(76 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(51
                     poslancev.)</stage></p>
               <p>Ugotavljam, da amandma ni bil sprejet.</p>
               <p>K 82. členu imamo pod točko 1 amandma, ki se glasi: na koncu drugega odstavka se
                  dodata naslednji besedi: <q>"v okvari"</q>. Predlagatelj umika amandma! Hvala lepa.</p>
               <p>Prehajamo k amandmaju pod točko 2 na 10. strani. Na koncu četrtega odstavka se
                  doda naslednje besedilo: <q>"Taka obrazložitev sme trajati največ 5 minut. V razpravi
                  o tej obrazložitvi lahko sodelujejo le predstavniki poslanskih skupin."</q>
                  Predlagatelji so gospodje mag.Herman Rigelnik, dr. Lev Kreft, Miroslav Mozetič in
                  Vladimir Topler. Komisija amandmaja ne podpira. Želi kdo obrazložiti svoj glas?
                  Ugotavljam, da ne in prehajam h glasovanju. Ugotovimo sklepčnost! <stage>(76
                     prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(48
                     poslancev.)</stage></p>
               <p>Ugotavljam, da amandma ni sprejet.</p>
               <p>Amandma k 83. členu se glasi: <q>"Drugi odstavek se črta."</q></p>
               <p>Predlagatelj je gospod Ignac Polajnar. Komisija amandmaja ne podpira. Želi kdo
                  pojasniti svoj glas? Ugotavljam, da ne in prehajam h glasovanju. Ugotovimo
                  sklepčnost! <stage>(75 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Amandma k 86. členu smo že sprejeli.</p>
               <p>Prehajam k amandmaju k 97. členu. Prvi stavek drugega odstavka se spremeni tako,
                  da se glasi: <q>"Preden se zapiski izročijo poslancem, predlagateljem, Vladi in
                  predstavnikom sredstev javnega obveščanja, mora sekretar Državnega zbora
                  posredovati zapiske vsem, katerih razprava je zapisana, v pregled. Vsak govornik
                  ima pravico do redakcijskih popravkov svojega govora na seji Državnega zbora."</q>
                  Predlagatelj je gospod Ignac Polajnar. Komisija amandmaja ne podpira. Želi kdo
                  pojasniti svoj glas? Ugotavljam, da nihče in prehajam h glasovanju. Ugotovimo
                  sklepčnost! <stage>(74 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da amandma ni sprejet.</p>
               <p>Na 10. strani spodaj se začenja amandma k 104. členu, ki se glasi: <q>"Drugi odstavek
                  se črta."</q> Predlagatelji so mag. Herman Rigelnik, dr. Lev Kreft, Miroslav Mozetič
                  in Vladimir Topler. Komisija amandmaja ne podpira. Želi kdo pojasniti svoj glas?
                  Ugotavljam, da ne in prehajam h glasovanju. Ugotovimo sklepčnost! <stage>(78
                     prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(56
                     poslancev.)</stage></p>
               <p>Ugotavljam, da amandma ni sprejet.</p>
               <p>Prehajam k amandmaju k 111. členu, pod točko 1. Na koncu drugega odstavka se doda
                  naslednje besedilo: <q>"...mora pa opravljati naloge do imenovanja sekretarja
                  Državnega zbora."</q> Predlagatelj je Komisija za poslovnik. Če je ta amandma sprejet,
                  je naslednji brezpredmeten. Želi kdo obrazložiti svoj glas?
                     <stage>(Nihče.)</stage> Prehajamo h glasovanju. Ugotovimo sklepčnost!
                     <stage>(76 prisotnih.)</stage></p>
               <p>Kdo je za? <stage>(64 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet in hkrati umikam  naslednji amandma.</p>
               <p>K 117. členu imamo amandma, ki se glasi: <q>"Tretji odstavek se spremeni tako, da se
                  glasi: "</q>Poslanska skupina ima lahko sekretarja in strokovne delavce. Merila za
                  zagotavljanje sredstev za njihovo delo določi Komisija za volitve, imenovanja in
                  administrativne zadeve. Sekretar in strokovni delavci so delavci v službah
                  Državnega zbora za čas delovanja poslanske skupine v skladu z zakonom."
                  Predlagatelji so mag. Herman Rigelnik, dr. Lev Kreft, Miroslav Mozetič in Vladimir
                  Topler. Komisija amandmaja ne podpira. Želi kdo pojasniti svoj glas?
                     <stage>(Nihče.)</stage> Prehajamo h glasovanju. Ugotovimo sklepčnost!
                     <stage>(75 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Na strani 11 spodaj je amandma k 121. členu, ki se glasi: <q>"Ta člen se črta."</q>
                  Predlagatelj je gospod Ignac Polajnar. Komisija amandma podpira. Želi kdo
                  pojasniti svoj glas? Prosim, gospod Tone Peršak.</p>
            </sp>
            <sp xml:id="SDZ1-Redna-10-1993-06-24.sp189">
               <speaker>ANTON PERŠAK:</speaker>
               <p>Podpiram amandma gospoda Polajnarja in bom glasoval za, ker mislim, da je to, kako
                  funkcionira poslanska skupina znotraj nekih splošnih norm, ki sicer veljajo, stvar
                  te poslanske skupine. Če pa bi ostala določba oziroma bi bila določba, da morajo
                  imeti pravila, se pa bojim, da bomo vsi z istim pravilnikom - kot je bilo to
                  včasih v navadi v kakšnih drugih zadevah - prišli, skupina bo pa še vedno delala
                  po svoje. Hvala.</p>
            </sp>
            <sp xml:id="SDZ1-Redna-10-1993-06-24.sp190">
               <speaker>PODPREDSEDNIK DR. LEV KREFT:</speaker>
               <p>Hvala. Svoj glas bo obrazložil tudi gospod Ignac Polajnar.</p>
            </sp>
            <sp xml:id="SDZ1-Redna-10-1993-06-24.sp191">
               <speaker>IGNAC POLAJNAR:</speaker>
               <p>Podpiram ta amandma seveda, ker mislim, da bi tiste poslanske skupine, ki si bodo
                  ta pravila naredila, morale potem vložiti, ker piše, lahko določijo svoje
                  delovanje, tiste, ki pa ne bodo, pa ne bodo ničesar vložile in v bistvu gre za
                  neenakopraven položaj in zato je člen nepotreben.</p>
            </sp>
            <sp xml:id="SDZ1-Redna-10-1993-06-24.sp192">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? Ugotavljam, da ne in prehajamo h
                  glasovanju.</p>
               <p>Ugotovimo sklepčnost! <stage>(77 prisotnih.)</stage></p>
               <p>Kdo je za? <stage>(76 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na strani 12 imamo k 125. členu najprej amandma pod točko 1. Zadnji stavek prvega
                  odstavka se spremeni tako, da se glasi: <q>"mesta predsednika in podpredsednikov
                  praviloma pripadajo poslancem različnih poslanskih skupin"</q>. Predlagatelj je
                  komisija za poslovnik. Želi kdo obrazložiti svoj glas? <stage>(Ne.)</stage>
                  Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(65 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Pod točko 2 je amandma k istemu, 125. členu, ki se glasi: Drugi odstavek se
                  spremeni tako, da se glasi: ki obravnava vprašanja nadzora državnega proračuna in
                  financ". Predlagatelj je gospod Ignac Polajnar. Komisija amandma podpira. Želi kdo
                  pojasniti svoj glas? Ugotavljam, da ne in prehajam h glasovanju. Ugotovimo
                  sklepčnost! <stage>(73 prisotnih.)</stage></p>
               <p>Kdo je za? <stage>(74 poslancev.)</stage> Tako ugotavljam, da bomo morali
                   glasovanje ponoviti. Prosim, da ponovno ugotovimo sklepčnost. Ugotovimo
                  sklepčnost! <stage>(76 prisotnih.)</stage></p>
               <p>Kdo je za? <stage>(73 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>K 130. členu imamo amandma, ki se glasi: V prvi alinei prvega odstavka naj se doda
                  besedilo: <q>"...poslancev in funkcionarjev, ki jih voli ali imenuje Državni zbor"</q>.
                  Predlagatelji so mag. Herman Rigelnik, dr. Lev Kreft, Miroslav Mozetič in Vladimir
                  Topler. Komisija amandmaja ne podpira. Želi kdo obrazložiti svoj glas?
                     <stage>(Ne.)</stage> Prehajamo h glasovanju. Ugotovimo sklepčnost! <stage>(76
                     prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(48
                     poslancev.)</stage></p>
               <p>Ugotavljam, da amandma ni sprejet.</p>
               <p>K 164. členu imamo pod točko 1 amandma: V prvi vrstici se črtata besedi
                  <q>"proračunski memorandum"</q>. Predlagatelj je Odbor za finance in kreditno monetarno
                  politiko. Komisija amandmaja ne podpira. Ta amandma je povezan z amandmaji istega
                  predlagatelja k 165. ter 211., 212. in 217. členu. Želi kdo obrazložiti svoj glas.
                  Ja prosim, gospod Janez Kopač.</p>
            </sp>
            <sp xml:id="SDZ1-Redna-10-1993-06-24.sp193">
               <speaker>JANEZ KOPAČ:</speaker>
               <p>Spoštovani, ta amandma podpiram, čeprav je bil sprejet v času moje odsotnosti in
                  nisem niti vedel za razprave okoli njega in rad bi povedal, zakaj. Govori o tem,
                  da bi proračunski memoradum črtali kot enega od aktov, ki so navedni kot akti, ki
                  jih sprejema Državni zbor, kar pomeni, da bi proračunski memorandum bil vladin
                  akt, izključno vladin akt. Moje mnenje je, da je tako prav. Zakaj? Že prej, tudi
                  posebej v času te moje odsotnosti oziroma študija v Washingtonu sem se posebej
                  ukvarjal s študijem proračunskih procedur in proračuna izvajanja, planiranja in
                  nadzora proračuna v državah OECD, torej v razvitejših državah in lahko vam
                  zagotovim, da niti v eni državi proračunski memorandum ali pa en njegov del ni
                  stvar glasovanja v parlamentu, ampak je to izključno vedno in povsod samo vladin
                  akt. Je pa seveda vedno poslan parlamentu v obravnavo oziroma v vednost.</p>
               <p>V treh državah OECD-ja, to so Norveška, Grčija in Japonska, ne poznajo
                  proračunskega memoranduma, pač pa poznajo neke vrste srednjeročni plan, vladin
                  seveda, ki je plan vladne politike v prihodnjih letih. Povsod drugod poznajo
                  besedo proračunski memorandum ali pa nekaj podobnega, skratka, vedno gre za
                  podobno vsebino in vsakič je to vladin akt. Doslej je samo v Združenih državah
                  Amerike leta 1985 kongres sprejel en zakon, ki predvideva, da bo en del, en kos
                  tega, kar sicer mi pojmujemo kot proračunski memorandum, pa predstavljal tudi
                  zakonski akt. In ta akt je tako imenovani <q>"gran rudman holingov zakon"</q> iz leta
                  1985, ki je predvideval, da se pa zakonsko ureja fiskalne agregate, to je delež
                  javnega dolga v bruto domačem proizvodu in podobnih rečeh in je planiral med
                  drugim tudi to, da bi Združene države Amerike leta 1992 končale z javnim dolgom v
                  znesku 0. Zgodilo pa se je, da so Združene države Amerike javni dolg leta 1992
                  imele večji kot kdajkoli v zgodovini.</p>
               <p>Skratka, hočem povedati, tudi če proračunski memorandum je akt, ki ga sprejema
                  parlament, je neučinkovit oziroma svojega učinka ne doseže. Mislim pa, da je
                  škodljivo, če ga parlament sprejema kot akt, ki ga potem sprejema na koncu koncev
                  z amandmaji in podobno, zato bom seveda glasoval za amandma odbora.</p>
            </sp>
            <sp xml:id="SDZ1-Redna-10-1993-06-24.sp194">
               <speaker>PODPREDSEDNIK DR. LEV KREFT:</speaker>
               <p>Želi še kdo pojasniti svoj glas? Ja, prosim, gospod Tone Peršak, potem pa še
                  gospod Žarko Pregelj.</p>
            </sp>
            <sp xml:id="SDZ1-Redna-10-1993-06-24.sp195">
               <speaker>ANTON PERŠAK:</speaker>
               <p>Ker je predgovornik imel zelo dolgo ekspoze o sistemu v Združenih državah Amerike,
                  ne bom sicer polemiziral z njim, ker je prepovedano, bom še jaz povedal, da imajo
                  v Združenih državah Amerike predsedniški sistem, ki se precej razlikuje od
                  parlamentarnih sistemov in da pač nekatere stvari, ki so tam lahko veljavno
                  učinkovite za parlamentarne sisteme, ne veljajo v taki meri, kot lahko veljajo
                  tukaj.</p>
               <p>Druga stvar, ki sem jo želel povedati, je pa to. Če bi mi zdaj, potem ko smo
                  opravljali precej dolgo razpravo o poslovniku, črtali to zadevo o proračunskem
                  memorandumu, pri čemer se načelno lahko celo strinjamo, da je zadeva, kakor se
                  imenuje itn., lahko sporna, bi s tem dosegli naslednje, da bi ta parlament
                  praktično več ne imel možnosti odločati o tem, kakšna bo višina proračuna, kakšna
                  bo proračunska politika v naslednjem letu, kakšna bo, recimo, politika glede
                  financiranja tako imenovane javne porabe itn. Kajti dobil bi na podlagi
                  proračunskega memoranduma, ki bi ga obravnaval, ne pa sprejemal istočasno s
                  proračunom že določeno višino proračuna, določena razmerja in globalna razmerja v
                  proračunu in določeno proračunsko politiko. Sprašujem se, zakaj potem bi naj
                  parlament sploh še obravnaval proračun, če se bo pogovarjal samo še o tem, ali eni
                  šoli vzeti in dati drugi šoli in tako naprej. To, z izglasovanjem tega amandmaja
                  je najelegantnejši način, da si parlament vzame eno izmed pristojnosti, ki je
                  najpomembnejša od pristojnosti, ki jih ima. Namreč, treba je gledati tudi druge
                  določbe o proračunu.</p>
               <p>Čas je bil, ko bi mi lahko razpravljali o tem, kako proračunsko razpravo v
                  parlamentu organizirati, tako da bi parlament zadržal svojo pristojnost, pa da
                  recimo ne bi sprejemal proračunskega memoranduma. Zdaj pa mislim, da tega časa ni
                  več in zato bom jaz glasoval proti amandmaju.</p>
            </sp>
            <sp xml:id="SDZ1-Redna-10-1993-06-24.sp196">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj, ki bo obrazložil svoj glas.          
                                 </p>
            </sp>
            <sp xml:id="SDZ1-Redna-10-1993-06-24.sp197">
               <speaker>ŽARKO PREGELJ:</speaker>
               <p>Spoštovani! Glasoval bom proti temu amandmaju. Menim, da proračunski memorandum
                  mora ostati akt Državnega zbora, kar je tudi v skladu z ustavo. Namreč Državni
                  zbor je tisti, ki določa politiko in tudi politiko upravljanja s sredstvi
                  državnega proračuna. To pa je lahko narejeno, preden dobimo številke pred seboj v
                  obliki akta, kakršen je proračunski memorandum. Kakršno koli izigravanje tega
                  osnovnega določila bom razumel kot željo, da bi Vlada bila nad parlamentom, kar pa
                  je po mojem popolnoma protiustavno dejanje. Hvala lepa.</p>
            </sp>
            <sp xml:id="SDZ1-Redna-10-1993-06-24.sp198">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil tudi gospod Miran Potrč. Prosim.</p>
            </sp>
            <sp xml:id="SDZ1-Redna-10-1993-06-24.sp199">
               <speaker>MIRAN POTRČ:</speaker>
               <p>Hvala lepa. Redko razlagam svoj glas, ker sem imel priložnost obrazložiti ga v
                  komisiji, vendar tokrat povem, da bom glasoval proti temu amandmaju. Ne iz zelo
                  pomembnih vsebinskih razlogov, ampak iz tega razloga, ker niti v poslovniški
                  komisiji niti v Kreditno-monetarnem odboru in Odboru za finance nismo do te mere
                  preučili vseh elementov postopka, da bi upal danes z gotovostjo trditi, da je
                  boljši takšen ali drugačen postopek. In ker gre v tem primeru za element
                  neproučenega postopka, ki daje večjo vlogo Državnemu zboru in v njem tudi
                  opoziciji, ki terja, da je to eden od pogojev za to, da bo glasovala tudi za ta
                  poslovnik, menim, da je boljše, da ne podpremo tega amandmaja in dosežemo potreben
                  konsenz. Prepričan sem pa, da bomo na tej točki sprejemanja proračuna po enem letu
                  še debelo diskutirali, pa najbrž tudi kakšne spremembe dosegli. Hvala.</p>
            </sp>
            <sp xml:id="SDZ1-Redna-10-1993-06-24.sp200">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? V kolikor ne, prehajamo h glasovanju.
                  Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(54
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Glede na opombo bi iz tega lahko sklepali, da odpadejo tudi amandmaji, navedeni v
                  opombi. Ne odpadejo. Potem pa predlagam, da glasujemo po vrsti o vseh amandmajih,
                  ki so vezani na ta amandma.</p>
               <p>V tem trenutku je ura 14.00.</p>
               <p>Medtem so me iz strokovne službe obvestili, da je ta dvorana potrebna za pripravo
                  slavnostne seje od 15.30 ure dalje. Zato glede na prejšnji sklep postavljam temu
                  državnemu zboru vprašanje, smo na 12 strani, imamo jih 24, če se ne motim, ali je
                  pripravljen nadaljevati z delom?</p>
               <p>Postavljam tudi vprašanje, ali ste pripravljeni nadaljevati z delom? Jaz
                  predlagam, da o tem glasujemo. Predlagam, da nadaljujemo z delom. Kdor je za, bo
                  pač tako glasoval, kdor je proti, bo pač glasoval drugače.</p>
               <p>Gospod Podobnik, prosim.</p>
            </sp>
            <sp xml:id="SDZ1-Redna-10-1993-06-24.sp201">
               <speaker>MARJAN PODOBNIK:</speaker>
               <p>Oprostite gospod predsedujoči. To je neresno in neodgovorno od vas, ali pa od
                  služb, kdorkoli vam pač ta sporočila pošilja. Jaz povem, da sem pripravljen, če je
                  potrebno ponoči ali kadar koli delati. Nisem pa pripravljen sprejemati žaljivega
                  odnosa, da me nekdo ima tukaj na vrvici in skuša danes, na predvečer največjega
                  slovenskega praznika narediti iz nas poslanske bebce. In protestiram in nisem
                  pripravljen glasovati o tem, ali bomo za pet minut naprej podaljševali, dokler ne
                  bomo neke zadeve, ki jo je nekdo hotel imeti danes sprejeto, sprejeli. Vi veste,
                  da se korektno vodi pojasnjevanje glasu in mislim, da korektno stvari peljemo
                  naprej. Je pa neodgovorno, da se na tak način skuša tako pomemben akt na vsak
                  način sforsirati danes. Bil je že predlog, da če je potrebno, lahko takoj v
                  začetku tedna nadaljujemo z zasedanjem, jaz tudi podpiram ta predlog. Prosim pa,
                  ne se delati norca iz samega sebe. Hvala.</p>
            </sp>
            <sp xml:id="SDZ1-Redna-10-1993-06-24.sp202">
               <speaker>PODPREDSEDNIK DR. LEV KREFT:</speaker>
               <p>Zahvaljujem se za to pripombo. Že sam sem sprožil in bom pri tem tudi vztrajal, da
                  se neodgovornost službe, ki nam daje različne in očitno sprva napačne informacije
                  o pogojih za delo v tej dvorani, da se ta neodgovornost razišče in se proti temu
                  ustrezno ukrepa.</p>
               <p>Pristojnost je seveda v rokah funkcije, za katero smo odločili, da se imenuje
                  generalni sekretar. Sicer pa dajem svoj predlog, glede na to, da pogoji za delo
                  obstajajo do 15.30 ure, da to delo nadaljujemo, vendarle na glasovanje.</p>
               <p>Gospod Zagožen želi obrazložiti svoj glas, kar sicer ni ustrezno. Torej ima
                  verjetno proceduralni predlog.</p>
            </sp>
            <sp xml:id="SDZ1-Redna-10-1993-06-24.sp203">
               <speaker>DR. FRANC ZAGOŽEN:</speaker>
               <p>Spoštovani! Jaz mislim, da po vsem tem ni več pravih pogojev za delo, za
                  sprejemanje poslovnika. To je preveč pomemben akt, da bi na vso silo s
                  poslovnikom, na podlagi katerega delamo ...<stage>(Pripombe iz klopi: Obrazložitev
                     glasu!)</stage> To je obrazložitev glasu, ker bomo glasovali. Smo v tridomni
                  skupščini pa tudi v tem Državnem zboru vztrajali vsega skupaj že lepo število let
                  in lahko še... <stage>(Ni dokončal svojih misli.)</stage></p>
            </sp>
            <sp xml:id="SDZ1-Redna-10-1993-06-24.sp204">
               <speaker>PODPREDSEDNIK DR. LEV KREFT:</speaker>
               <p>Bi prosil, da se pomirite. Red v dvorani vzpostavlja samo predsedujoči seje. In so
                  vse druge opombe neumesne. Gospod Zagožen, ste imeli kakšen proceduralni predlog?
                     <stage>(Odgovarja iz klopi: Da nadaljujemo v ponedeljek.)</stage></p>
               <p>Spoštovane kolegice poslanke in spoštovani kolegi poslanci! To, kar počnem izza te
                  mize kot predsedujoči, ni namenjeno sprejemanju tega akta za vsako ceno, ampak
                  temu, da delamo, dokler obstajajo za to pogoji in samo toliko časa. Če v tem času
                  ne bomo sprejeli poslovnika, ga ne bomo. Vendar mislim, da sem kot podpredsednik
                  Državnega zbora dolžan, ne terjati, pač pa predlagati Državnemu zboru, da dela,
                  dokler za to obstajajo pogoji. Zato dajem na glasovanje predlog, da nadaljujemo z
                  delom.</p>
               <p>Imate proceduralni predlog?</p>
            </sp>
            <sp xml:id="SDZ1-Redna-10-1993-06-24.sp205">
               <speaker>MIRAN POTRČ:</speaker>
               <p>Najbrž se boste začudili mojemu predlogu, ampak predlagam, da delamo dalje, vendar
                  se držimo dogovora, ki smo ga z vodji poslanskih skupin že opravili. Kadar traja
                  glasovanje neprekinjeno uro, dve in več, da se naredi 15 minut odmora. In tu
                  predlagam po 15 minutah nadaljevanje, da ne bi kdo rekel, da mu onemogočamo, ker
                  je težko slediti toliko časa. Po 15 minutah predlagam, da nadaljujemo do časa. Ne
                  mi zameriti. Smešno se sliši, da jaz to predlagam, ampak mislim, da je korektno
                  glede na dogovor, ki smo ga že o tem, koliko časa lahko nepretrgoma glasovanje
                  traja, opravili. Hvala.</p>
            </sp>
            <sp xml:id="SDZ1-Redna-10-1993-06-24.sp206">
               <speaker>PODPREDSEDNIK DR. LEV KREFT:</speaker>
               <p>Jaz se tega predhodnega dogovora gospod Potrč tokrat nisem držal zaradi tega, ker
                  napredujem z glasovanjem skrajno počasi in mislim, da nisem povzročal nikakršne
                  posebne utrujenosti v dvorani, kar se tiče posebne dodatne koncentracije zaradi
                  hitrosti.</p>
               <p>Sedaj seveda po vašem predlogu ne vem pravzaprav, kaj naj storim. Želite gospod
                  Potrč, da se da na glasovanje vaš predlog, da odredim odmor? Gospod Potrč je dal
                  predlog in pri njem vztraja. Prosim. <stage>(Nekdo: Ga umika.)</stage> Hvala
                  lepa.</p>
               <p>Gospod Matuš in gospod Janez Podobnik. Gospod Matuš ima besedo; prvi se je javil.
                  Prosim.</p>
            </sp>
            <sp xml:id="SDZ1-Redna-10-1993-06-24.sp207">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Če se dobro spomnim, je bil tudi že predlog, da ob
                  14. uri prekinemo za eno uro in gremo na kosilo. Mislim, da je bil to tudi eden od
                  predlogov, sedaj se pa kar naenkrat pojavi, da gremo naprej. Ne vem - treba se je
                  odločiti! Ampak vseeno se mi zastavlja vprašanje, komu bo koristil ta poslovnik v
                  petek, soboto in nedeljo? Hvala.</p>
            </sp>
            <sp xml:id="SDZ1-Redna-10-1993-06-24.sp208">
               <speaker>PODPREDSEDNIK DR. LEV KREFT:</speaker>
               <p>Želel bi samo dodati, da niste dali nikakršnega proceduralnega predloga, gospod
                  Štefan Matuš in to ni ustrezno točki, na kateri smo.</p>
               <p>Prosim, gospod Janez Podobnik.</p>
            </sp>
            <sp xml:id="SDZ1-Redna-10-1993-06-24.sp209">
               <speaker>JANEZ PODOBNIK:</speaker>
               <p>Spoštovani! Predlagam predsedujočemu, da da na glasovanje proceduralni predlog, da
                  iz razlogov, ki jih je omenil tudi gospod Potrč, prekinemo sejo vsaj za pol ure in
                  potem - če se zbor tako odloči - nadaljujemo, ne vem pa, do katere ure. Priznam,
                  da ne verjamem, da drži ura pol štirih, ker smo bili enkrat že izigrani.</p>
            </sp>
            <sp xml:id="SDZ1-Redna-10-1993-06-24.sp210">
               <speaker>PODPREDSEDNIK DR. LEV KREFT:</speaker>
               <p>Obljubljam vam, da ponovno izigrani ne bomo, ker v vsakem primeru ob pol štirih
                  nehamo. Dokler pa dela Državni zbor, ne sme nihče drug vstopiti v to dvorano in jo
                  pripravljati za slavnostno sejo.</p>
               <p>To je bil sedaj predlog, da torej odredimo odmor 30 minut. Gospod Tone Peršak, ali
                  imate vi drugačen predlog? Prosim.</p>
            </sp>
            <sp xml:id="SDZ1-Redna-10-1993-06-24.sp211">
               <speaker>ANTON PERŠAK:</speaker>
               <p>Prvič mislim, da glede na to, kakšni amandmaji nas še čakajo, mi danes tudi do pol
                  štirih <stage>(če sedaj nadaljujemo)</stage> ne bomo dokončali glasovanja o
                  poslovniku.</p>
               <p>Drugič bi rad povedal, da je danes - neuradno ali uradno, kakorkoli že - bilo
                  dogovorjeno, da bomo delali do 13. ure, mogoče do 13.15 ure, če bi se pokazala
                  potreba, in da smo seveda mnogi poslanci, čeprav dobivamo plačo tukaj <stage>(to
                     je jasno)</stage>, sporočili, v skladu s tem dogovorom, da bomo, recimo, ob 14.
                  uri prišli domov, da bomo ob 14. uri prišli na kakšen sestanek ali kaj podobnega.
                  Da pa sedaj tega - pač zaradi tega, ker dobivamo tukaj plačo - nismo mogli
                  narediti.</p>
               <p>In tretjič. Glede na prvo ugotovitev predlagam, da - kot je bilo že predlagano -
                  nadaljujemo z glasovanjem v torek. Poslovnik bo začel veljati z dnem objave ali
                  dan po objavi <stage>(kakorkoli že piše)</stage> v Uradnem listu in pred julijsko
                  sejo prav gotovo ne bo veljal. In to, če bo sprejet danes ob 21. uri zvečer ali pa
                  v torek, popolnoma nič ne spremeni. Ne razumem tega, zakaj to delamo.</p>
            </sp>
            <sp xml:id="SDZ1-Redna-10-1993-06-24.sp212">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci! Že drugič imamo razpravo
                  oziroma dajanje proceduralnih predlogov, ki me prepričujejo, da je najbolje, da s
                  to sejo prekinemo. Kajti ta razprava je vsekakor pokazala, da sem jaz pač povedal,
                  kar je bilo treba, da pač želimo, da Državni zbor dela. Kdaj se bo Državni zbor
                  ponovno sestal, boste obveščeni pisno in pravočasno.</p>
               <p>Glede na to, da je ob 17.45 uri v tej dvorani slavnostna seja, vas prosim, da
                  odnesete s seboj vse stvari in papirje, ker jih bomo morali sicer tako ali drugače
                  umakniti in da to storite tudi za svoje kolege, ki jih ta trenutek ni tukaj, da se
                  njihove stvari in papirji ne bodo izgubili. Hvala lepa.</p>
            </sp>
            <stage type="time">(SEJA JE BILA PREKINJENA 24. JUNIJA 1993 OB 14.08 URI IN</stage>
         </div>
      </body>
   </text>
</TEI>