<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-46-1996-07-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">25628A99E0974433C1257832004838CF</idno>
               <idno type="URI">25628A99E0974433C1257832004838CF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-46-1996-07-04.DZ" n="46">
               <name>Izredna</name>
               <date when="1996-07-04"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-46-1996-07-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 4. JULIJA 1996 OB 10.18 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam
                  nadaljevanje 46. seje Državnega zbora Republike Slovenije. Obveščen sem, da so
                  zadržani in se današnje seje ne morejo udeležiti naslednje poslanke in poslanci:
                  Jadranka Šturm-Kocjan, Janez Vindiš, Ivo Hvalica, Ciril Pucko, France Bučar, Leo
                  Šešerko, Marjan Šetinc, Štefan Matoš, Mihaela Logar, Franc Potočnik, Jana
                  Primožič, Borut Pahor za dopoldanski del seje, Miroslav Geržina za popoldanski del
                  seje, Maria Poszonec, Roberto Battelli za popoldanski del seje, Sašo Lap in Vika
                  Potočnik od 12.00 naprej. Prosim, da ugotovimo prisotnost v dvorani. Ugotavljamo
                  prisotnost! <stage>(66 prisotnih.)</stage></p>
               <p>Ugotavljam, da je navzočih 66 poslank in poslancev.</p>
               <p>Zbor je sklepčen in lahko začnemo z delom. Na sejo smo vabili predstavnike Vlade
                  Republike Slovenije. Lepo pozdravljam.</p>
               <p>Današnje nadaljevanje 46. izredne seje Državnega zbora bomo pričeli z obravnavo 3.
                  točke dnevnega reda - predlog rebalansa proračuna Republike Slovenije za leto
                  1996, ter nato prešli na obravnavo ostalih točk dnevnega reda.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA REBALANSA
                     PRORAČUNA REPUBLIKE SLOVENIJE ZA LETO 1996</title>.</p>
               <p>Predlog rebalansa proračuna je v obravnavo zboru predložila Vlada Republike
                  Slovenije. Rebalans proračuna se sprejema po določbah Poslovnika Državnega zbora,
                  ki veljajo za sprejem zakona po hitrem postopku.</p>
               <p>Prehajamo na prvo obravnavo. Želi predstavnik Vlade besedo? <stage>(Ne
                     želi.)</stage> Predlog rebalansa je obravnaval Odbor za finance in
                  kreditno-monetarno politiko kot matično delovno telo. Želi poročevalec odbora
                  besedo? Poročevalec odbora, predsednik odbora gospod Kopač ima besedo.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala za besedo. Odbor je obravnaval predlog rebalansa in ga obravnaval samo kot
                  izključno tehnično posledico sprejetja tako imenovanega vladnega ukrepa ali pa
                  paketa ukrepov za razbremenitev gospodarstva in ga kot takega seveda tudi podprl.
                  V času zasedanja odbora smo bili soočeni samo z enim amandmajem skupine poslancev,
                  s prvopodpisanim gospodom Rudijem Mogetom in smo temu predlogu amandmaja
                  nasprotovali oziroma temu amandmaju nasprotovali oziroma ga nismo podprli, ker pač
                  vsebinsko posega v veljavni proračun in ni posledica tako imenovanega paketa
                  gospodarskih ukrepov. Predlagamo, da rebalans zbor sprejme skupaj z amandmajem
                  Vlade, ki je popravek glede na nesprejete odločitve, izhajajoče, recimo iz tega,
                  da Državni zbor ni sprejel davek na firmo in podobno in predlagamo seveda, da ne
                  podprte drugih amandmajev oziroma konkretno tega, o katerem sem govoril. Do tega
                  se je odbor opredelil. Poleg tega je Vlada predlagala parlamentu ob rebalansu še
                  sklep, predlog sklepa, s katerim naj bi parlament omejil oziroma postavil zgornji
                  limit za zavarovanje, torej maksimalni možni potencial za zavarovanje pred
                  nekomercialnimi in srednjeročnimi komercialnimi riziki, ki ga podeljuje Slovenska
                  izvozna družba oziroma dodeljuje. Ta limit je potrebno določiti. Na odboru smo se
                  pogovarjali, ali je številka 350 milijonov ameriških dolarjev primerna ali ne,
                  vendar razprave o tem nismo zaključili in tudi nismo podali nobenega amandmaja na
                  ta sklep, tako da opredelitve do tega sklepa s strani odbora ne morem podati.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Želijo besedo predstavniki poslanskih skupin?
                  Predstavniki poslanskih skupin? <stage>(Ne želijo besede.)</stage> Želijo besedo
                  poslanke in poslanci? <stage>(Ne.)</stage> Splošno razpravo zaključujem.
                  Prehajamo<gap n="..."/> Malo pozno. Splošno razpravo ponovno odpiram. Gospod Janez Podobnik
                  ima besedo.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik. V poslanski skupini smo se pripravljali za druge
                  točke dnevnega reda in smo morali zelo na hitro, jaz sem zjutraj zvedel od gospe
                  sekretarke, da je sedaj na vrsti predlog rebalansa proračuna, zato tudi ta, bi
                  rekel nekoliko pozna prijava za to razpravo. Sam bi rad razpravljal o enem samem
                  poglavju v proračunu, namreč to je tista tema, ki se večkrat pojavlja tudi v
                  razpravah poslancev pri poslanskih pobudah in vprašanjih, gre za transferje
                  oziroma za finančno izravnavo občinam. Po podatku, ki ga imam, bo danes Vlada
                  obravnavala predlog meril. To je tista določba, ki bi jo morala Vlada že izvršiti,
                  mislim, da pred mesecem in pol nazaj, kajti zakon o financiranju občin govori, da
                  mora Vlada v 60-ih dneh po sprejemu državnega proračuna oblikovati merila za
                  zagotovljeno porabo in jih potem tudi posredovati Državnemu zboru vsaj v
                  informacijo in seveda tudi občinam. Na podlagi odgovora, ki smo ga trije poslanci
                  prejeli prejšnji teden, ko smo postavljali vprašanja prav glede finančne
                  izravnave, smo dobili odgovor, da žal, kljub temu, da so končno oblikovana merila
                  za vsa področja, ki jih v skladu z zakonom o lokalni samoupravi občine financirajo
                  v postavki zagotovljena poraba, seveda, da ta merila ne morejo biti pokrita s
                  proračunom v letu 1996. Sedaj bom govoril na pamet oziroma po spominu. Mislim, da
                  je državni sekretar, gospod Engelman povedal, da bi za najnujnejši obseg teh meril
                  bilo potrebno dodatne štiri milijarde tolarjev. Če bi pa v ta merila vključili še
                  tiste potrebne investicije, pa je to številka že šest milijard tolarjev. Torej to
                  so številke, ki govorijo, kakšen razkorak je med merili za zagotovljeno porabo in
                  dejansko situacijo, kot je pač prisotna v proračunu Državnega zbora. Zato bom
                  vložil dopolnilo in bom predlagal, da se pač v rebalansu proračuna od številk, ki
                  sem jih prej govoril, bistveno nižja. Jaz sem se v teh dneh posvetoval z
                  nekaterimi župani in tudi nekaterimi, ki pač zelo dobro poznajo financiranje
                  občin, bom predlagal, da se v rebalansu proračuna zagotovi 800 milijonov tolarjev
                  za postavko finančna izravnava občin. Ta amandma bom seveda tudi oblikoval in ga
                  vložil in bi seveda tudi prosil, da bi predsedujoči za ta čas tudi omogočil
                  poslanski skupini, da ta amandma vloži. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Želi odmor? Koliko? Pol ure. Torej odrejam 30-minutni odmor.</p>
            </sp>
            <stage type="time">(Seja je bila prekinjena ob 10.29 uri in se je nadaljevala ob 11.12
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ugotovimo sklepčnost! Ugotavljam, da je prisotnih 53 poslank in poslancev, smo
                  sklepčni in lahko nadaljujemo z delom. Janez Podobnik, želite besedo? Besedo ima
                  gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala za besedo. V tem času smo tudi oblikovali dopolnilo, amandma k rebalansu
                  proračuna Republike Slovenije za leto 1996. Pri proračunskem uporabniku,
                  Ministrstvu za finance, smo postavko Dopolnilna sredstva občinam povečali za 800
                  milijonov tolarjev in za znesek 800 milijonov tolarjev se poveča skupni obseg
                  proračunskih odhodkov ter v računu financiranja s tem poveča obseg zadolžitve za
                  financiranje proračunskih odhodkov. Jaz sem že prej obrazložil, kaj so razlogi za
                  tak amandma. Še enkrat bi rad kolegom povedal, da je sistem zagotovljene porabe
                  tak, da za vse občine in za posamezno občino ugotavlja ministrstvo, pristojno za
                  finance, na podlagi meril, ki jih določijo pristojna ministrstva ter v sodelovanju
                  s temi ministrstvi in občinami za vsako proračunsko leto. Kljub temu, da je velik
                  nemir, bom kar nadaljeval. Torej letos so bila prvič taka merila oblikovana.
                  Dejstvo je, da je ugotovitev, da je žal tudi na podlagi zakona o lokalni
                  samoupravi in financiranju občin v tisti postavki, kjer jih pomaga v celoti
                  sfinancirati tudi država, da je državni proračun tukaj prekratek za vsaj štiri
                  milijarde tolarjev. Še posebej bi rad opozoril na področje zagotovljene porabe
                  komunalne dejavnosti v občinah, ki je najbolj podhranjeno tudi zato, ker meril še
                  ni bilo in je do sedaj vsaka občina tudi po svoji presoji seveda in po nekaterih
                  navodilih usmerjala denar na to področje. Zelo aktualno je tudi področje
                  stanovanjske gradnje, v tistem segmentu, za kar so zadolžene občine in tudi
                  prostorsko-ureditvene dokumentacije. S predlaganim amandmajem bi v minimalni
                  višini krili ta izpad, ki se je zgodil v letošnjem proračunu in pričakujem, da bo
                  ta amandma dobil podporo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Moge ima besedo.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Predsedujoči, hvala lepa za besedo. Vam, spoštovane poslanke in poslanci, pa se
                  opravičujem, da pač vlagam oziroma podpisujem takšne amandmaje, zaradi katerih mi
                  nekateri pravijo <q>"mister milijarda"</q>, vendar mislim, da so ti amandmaji takšne
                  narave, da koristijo Sloveniji in da ji prinašajo tudi dolgoročni razvoj, torej
                  skratka, da so utemeljeni. Mi se spominjamo, da smo ob plačah sodnikov prišli na
                  višje vrednosti, ki so znašale nekaj milijard. Ta amandma, ki ga pa danes
                  predlagam, je pa zaradi tega, da bi se nekako uredile razmere, pravim prostorske,
                  na Pravni fakulteti v Ljubljani. Pri predsedniku Državnega zbora, pri meni osebno
                  in povsod so bili ljudje s Pravne fakultete in mi smo dejali, da bomo dajali
                  prednost pomenu pravne vede, da bomo za nemoten razvoj pravne države in za
                  graditev sodobnega pravnega sistema. Moram povedati, da so za to, da bi lahko
                  dobili ustrezne kadre, razmere na Pravni fakulteti v Ljubljani nemogoče. Če bi vam
                  samo v kratkih besedah - vidim, da me ne poslušate - poizkušal to povedati, bi
                  lahko rekel, da ima fakulteta na voljo posamezne prostore, in sicer predavalnice:
                  1. letnik 265 kvadratnih metrov in v teh 265 kvadratnih metrih ima 220 sedežev in
                  365 vpisanih študentov; 2. letnik predavalnice 100 kvadratnih metrov, ima 106
                  sedežev za 287 vpisanih študentov; 3. letnik 82 kvadratnih metrov, 95 sedežev za
                  292 vpisanih študentov in 4. letnik 71 kvadratnih metrov z 92 sedeži v teh
                  prostorih za 220 vpisanih študentov. Ima samo dve seminarski sobi po 37 kvadratnih
                  metrov, v vsaki po 30 sedežev. 21 prostorov v skupni izmeri 580 kvadratnih metrov
                  za potrebe pedagoških delavcev, to je 50 učiteljev in sodelavcev, 6 prostorov v
                  skupni izmeri 160 kvadratnih metrov za potrebe dekana, arhiva in referatov za
                  študente ter knjižnico s približno 500 kvadratnih metrov površine. Ob tem je treba
                  povedati, da je Pravna fakulteta v stavbi, kjer je tudi rektorat ljubljanske
                  univerze, ki ima popolnoma druge pristojnosti po sprejemu zakona o visokem
                  šolstvu, in deluje tudi v popolnoma nemogočih razmerah.</p>
               <p>Senat Pravne fakultete v Ljubljani je to problematiko tudi obravnaval in je med
                  svojimi stališči o tem, da bi bilo nujno takoj razrešiti prostorske stiske Pravne
                  fakultete, soglasno podprl predlog, da se za potrebe Pravne fakultete v čimkrajšem
                  času pridobi in adaptira secesijski del stavbe Tiskarne Ljudske pravice na
                  Poljanskem nasipu s pripadajočim zemljiščem in pomožnimi prostori, v skupni izmeri
                  6.920 kvadratnih metrov, s tem da je stavbi dolgoročno mogoče nadgraditi še eno
                  nadstropje. Tako rešitev podpira tudi Univerza v Ljubljani, med drugim zato, ker s
                  tem reši svojo prostorsko stisko, ki izvira iz povečanih pristojnosti univerze po
                  zakonu o visokem šolstvu.</p>
               <p>Ko smo to problematiko obravnavali, še nismo vedeli, torej davno pred tem, da bo
                  ta možnost obstajala, ampak bi bilo za potrebe Pravne fakultete najti najprej
                  zemljišče, drugič, pridobiti vsa ustrezna dovoljenja, od lokacijskega do
                  gradbenega, urediti ustrezne protokole in vse te stvari, kar bi zavleklo gradnjo
                  Pravne fakultete za šest let. Zato je senat te fakultete v svojih stališčih o
                  nujnosti takojšnje razrešitve prostorske stiske Pravne fakultete apeliral na vse
                  pristojne organe in službe, od Vlade Republike Slovenije oziroma Ministrstva za
                  šolstvo in šport ter Ministrstva za znanost in tehnologijo, mestnih občin, da v
                  okviru svojih pristojnosti in možnosti omogočijo rešitev prostorske stiske v
                  smislu čimprejšnje adaptacije omenjene stavbe za potrebe fakultete v
                  Ljubljani.</p>
               <p>Ministrstvo se je na to odzvalo, Vlada se je na to odzvala, in Vlada je sprejela
                  sklep, ki ga imam tukaj, o razrešitvi prostorske stiske Pravne fakultete Univerze
                  v Ljubljani. In na podlagi tega sklepa sem jaz potem s sodelavci oblikoval tisti
                  amandma. Ta sklep pa govori v prvi točki tole: <q>"Prostorska stiska Pravne fakultete
                  Univerze v Ljubljani se razreši z nakupom objekta Tiskarne Ljudske pravice na
                  Kopitarjevi št. 4 v Ljubljani. Pred podpisom pogodbe mora kupec pridobiti
                  ekspertno mnenje pooblaščene institucije o primernosti objekta za izvajanje
                  izobraževalne in raziskovalne dejavnosti."</q></p>
               <p>Drugič. <q>"Objekt na Kopitarjevi, številka 4 v Ljubljani, v skupni izmeri 12.779
                  kvadratnih metrov, se lahko kupi bremen prosto pod naslednjimi pogoji. Skupna cena
                  nakupa je lahko največ milijarda 620 milijonov, kot je v amandmaju, prometni davek
                  plača prodajalec. V primeru, da prodajalec ne pristane na ponudbo kupca, se
                  pogajanja..."</q> in tako naprej in tako naprej. 3. točka pa je izredno važna. Namreč,
                  če bi šli mi po tisti prvi možnosti, da se ne bi nudila ta ugodna varianta, da bi
                  fakulteto preselili v to stavbo, ampak da bi začeli s popolnoma prostim zemljiščem
                  in z izgradnjo na tem, bi financiranje izgradnje pravne fakultete potekalo po
                  redni poti. Torej, kdor bo tukaj ostal oziroma bodo o tem razpravljali poslanci,
                  ki bodo sprejemali proračun za naslednje leto. Vlada Republike Slovenije pa bo v
                  tej 3. točki rekla: "Vlada Republike Slovenije do konca julija <stage>(to je tega
                     meseca)</stage> 1996 določila način izvedbe iz 1. in 2. točke tega sklepa."
                  Mislim, da je ta proračun zdaj eden izmed teh, pri katerem lahko to stvar rešimo.
                  Veste, da je vedno bila neka borba med Mariborom in Ljubljano, med mariborskimi in
                  ljubljanskimi fakultetami. Mogoče se vam zdi čudno, da vam prav Mariborčan tukaj
                  razlaga, kako bi razrešili prostorsko stisko fakultete v Ljubljano. Mislim, da je
                  ta stari antagonizem, da so si en drugemu nagajali, že prešel te čase, da Slovenci
                  drugače gledamo tukaj na obe fakulteti in da poskušamo pomagati en drugemu, da bi
                  lahko čim bolj kvalitetno izvajali razvoj šolstva v celotni Republiki Sloveniji.
                  Vsaj kar se nas Mariborčanov tiče, bomo ta amandma podprli. Prosil pa bi vas tudi
                  zaradi te izredne stiske prvič, drugič zaradi tega, ker je zdaj ponujena enkratna
                  priložnost, da se z nakupom te stavbe takoj, v kratkem reši ta program. Kdor je
                  pogledal obrazložitev, je videl, da bi prvi študentje v tej stavbi lahko začeli že
                  pouk s pričetkom akademskega leta 1997/98, to se pravi, da se samo za eno leto ta
                  reč zamakne. In tretjič, s tem bi rešili tudi druge probleme: obupno stisko
                  rektoratov Univerze v Ljubljani in še drugič, obupno stisko Filozofske fakultete v
                  Ljubljani, saj bi se lahko del oddelkov od tam mogoče tudi preselil v izpraznjene
                  prostore. Zato vas, spoštovane poslanke in poslanci, priložnost je enkratna. Če bo
                  nekdo drug kupil ta objekt, bo ta priložnost izgubljena, zato prosim, če bi ta
                  amandma skupine poslancev podprli. Hvala lepa za pozornost.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci. Ko smo na 45. izredni seji
                  Državnega zbora obravnavali tako imenovani vladni paket, je seveda vladni paket
                  govoril o davkih in hkrati je govoril o znižanju prispevne stopnje za pokojninsko
                  in invalidsko zavarovanje, smo takrat spremenili dnevni red takratnega zasedanja.
                  Jaz sem že takrat povedal, da bi pravzaprav, preden smo odločali o predlogu zakona
                  o znižanju prispevne stopnje za 4 indeksne točke pri pokojninskem zavarovanju
                  morali pri tem obravnavati rebalans proračuna. V Državnem zboru smo ravnali
                  drugače in je bilo seveda rečeno, da moramo najprej sprejeti vladni paket, ki je
                  bil pred nami in da bomo na naslednji izredni seji <stage>(kar je danes)</stage>,
                  obravnavali in sprejeli rebalans proračuna Republike Slovenije. Mislim, da o tem
                  ni treba veliko govoriti, ker smo si rebalans proračuna dobro ogledali. S tem je
                  predvsem predvideno, da je treba nadomestiti z rebalansom izpad v pokojninski
                  blagajni, to pa pomeni, da smo se že takrat zavedali, ko smo glasovali za znižanje
                  prispevne stopnje, da bomo glasovali tudi za rebalans proračuna države Republike
                  Slovenije. Zato v zavarovanje teh odločitev, ki smo jih sprejeli na 45. izredni
                  seji in seveda v interesu vseh nas v Državnem zboru in odgovornosti, o kateri sem
                  že takrat govoril, ker jo imamo, je seveda nujno, da rebalans proračuna, kot ga je
                  predlagala Vlada, kot ga je predlagal in potrdil tudi Odbor za finance in
                  kreditno-monetarno politiko, o čemer je predsednik poročal že prej, da seveda
                  takšen predlog rebalansa proračuna v celoti podpremo. Jaz osebno bom seveda
                  glasoval za predlog rebalansa proračuna, takšnega, kot ga je predložila Vlada, in
                  takšnega, kot ga je tudi podprl pristojni Odbor za finance in kreditno monetarno
                  politiko. Moram pa hkrati povedati, da bom seveda glasoval za vsak amandma in ne
                  bom o tistih, ki so vloženi, govoril zdaj tukaj, v kolikor bo Vlada na tem
                  zasedanju povedala oziroma predstavniki ministrstva, predvsem vidim tukaj
                  državnega sekretarja, da imajo takšni amandmaji, ki posegajo v dodaten rebalans
                  proračuna, v proračunu kritje, ali pa mora Vlada jasno povedati, za ta in za ta
                  amandma. Ne govorim zopet o znesku, seveda je možno poseči v rebalans oziroma ga
                  sprejeti in ga z rebalansom urediti, ker poseže v proračunsko rezervo države. Če
                  teh zagotovil država oziroma Vlada ne bo dala na tej seji, ko bomo odločali,
                  preden bomo odločali o amandmajih, potem seveda takšnega amandmaja, mislim, ni
                  mogoče podpirati. In če ob tem seveda ne bo dal svoje podpore in če se tudi za
                  takšen, katerikoli amandma, ne bo izrekel Odbor za finance in kreditno monetarno
                  politiko. Jaz bom od srca rad podprl vse amandmaje, tudi za občine in dodatna
                  sredstva občinam; jaz bom s srcem podprl amandma tudi, ki ga je predlagal in
                  pravkar obrazložil gospod Rudi Moge; jaz bom podprl tudi amandma, ki govori o
                  šolskih malicah, jaz bom podprl tudi še ostale amandmaje, če seveda imamo za to
                  kritje. Če tega kritja ni, če tega kritja ni, potem smo dolžni v tem Državnem
                  zboru najprej zagotoviti in pokriti tisto, kar smo dolžni, to pa je seveda,
                  najprej moramo pokriti 22 milijard 500 milijonov v pokojninsko blagajno, potem mi
                  točno vemo, koliko je Vlada predlagala, koliko je še te obvezne rezerve v
                  proračunu ostalo in o tistem, samo o tistem se lahko še pogovarjamo. Čeprav vem,
                  da bi marsikaj še morali z rebalansom storiti, vendar mimo že sprejetih odločitev
                  in obveznosti, ki jih danes z rebalansom imamo do pokojninske blagajne, vendarle
                  ne moremo posegati v sredstva, ki jih ni. Če sredstva so, potem naj Vlada pove; te
                  in te amandmaje naj Državni zbor podpre, za te in te amandmaje imamo do konca leta
                  predvidena sredstva. Če teh sredstev ni, potem vas, poslanke in poslanci, iskreno
                  prosim, potem moramo imeti odnos odgovornosti do tistega, kar smo že odločili, to
                  pa pomeni, da moramo najprej zagotoviti 22 in pol milijard s tem rebalansom za
                  pokritje od 1. julija v pokojninsko blagajno in šele potem se lahko pogovarjamo,
                  kaj še lahko storimo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Na začetku bi začel z neko opombo. Ko smo
                  sprejemali proračun oziroma razpravljali o proračunskem memorandumu, smo nekateri,
                  sklicujoč se seveda na poznavalce, opozarjali na to, da so nekatera predvidevanja
                  v gospodarski rasti in tako naprej problematična in da utegne priti do problemov
                  pri izvrševanju proračuna oziroma pri javni porabi na sploh. Takrat je to nekako
                  šlo mimo in zdaj pravzaprav Vlada v svoji utemeljitvi rebalansa piše točno o tem.
                  To je pač en del problema.</p>
               <p>Drugi del je pa ta, ki je mogoče bolj optimističen, drugi del te opombe, da ko smo
                  sprejemali na prejšnji izredni seji tisti paket zakonov, ki je bil utemeljen z
                  dokaj črno sliko, tudi to, kar se zdaj tukaj ponavlja v tej utemeljitvi, je bila
                  pa ocena nekaterih, spet nevladnih strokovnjakov, da mogoče Vlada nekoliko zamuja
                  s svojo oceno in da so se medtem nekatere stvari že začele spet obračati, in upam,
                  da je to res. Na to opozarjam zaradi tega, ker bi najbrž ravno Vlada morala biti
                  tista, ki bi bila skrajno ažurna v teh ugotovitvah, ki jih potem uporablja za
                  utemeljitve takšne ali drugačne politike, ekonomske, proračuna in tako naprej.</p>
               <p>Sicer bi pa začel tako, kot večina, glede na to, da smo v določeni meri že rekli
                  <q>"A"</q>, je najbrž res treba reči še <q>"B"</q>. In s tega vidika je sprejem rebalansa,
                  četudi kot opozicijska stranka oziroma pripadnik opozicijske stranke to rečem,
                  najbrž nuja. Bi pa rad nekaj vprašanj postavil. Utemeljitev rebalansa je zelo
                  splošna; sklicuje se na te kazalce in relativno na splošno piše, kaj se bo
                  pravzaprav v proračunu spremenilo, da je potrebno narediti ta rebalans zaradi
                  povečanja državnega deleža za pokojninsko blagajno, da je zaradi potrebno narediti
                  take in take globalne premike, da se bodo v nekaterih točkah prihodki povečali, da
                  nekaj rezerve po posameznih postavkah ostaja in tako naprej. Se pa postavlja v
                  zvezi s tem dvoje vprašanj, če zdaj pa nekatera bolj detajlna pojasnila upoštevam,
                  ki se pojavljajo v medijih; poslušal sem tudi nek razgovor državnega sekretarja,
                  gospoda Engelmana, ki skrbi za proračun posebej. Tam so bile nekatere trditve
                  rečene, ki jih v teh utemeljitvah ni, ali pa so nekoliko drugačne. Prva je ta, ki
                  zadeva samo povečanje ali ne povečanje proračuna. In zato postavljam vprašanje.
                  Realno, kar zadeva številke, se proračun seveda povečuje. Po drugi strani pa
                  obstoja trditev, da se ne povečuje, in bi rad preprosto pojasnilo, ali gre zdaj
                  pri trditvi, da se ne povečuje, samo za to, da se glede na inflacijo povečuje
                  sicer nominalno, realno pa ne? Ali ta trditev o nepovečevanju meri bolj na javno
                  porabo kot celoto? Zato se mi zdi, da mi kot poslanci in tudi javnost mora na nek
                  način natančno vedeti, kaj je res. Ampak, kot pravim, številka sama govori o tem,
                  da se povečuje, tako na prihodkovni kot na odhodkovni strani. Drugo vprašanje, ki
                  se postavlja, je pa tudi povezano s tem, kar kot pravim, je bilo v javnosti
                  rečeno, to je pač trditev, da tudi s temi premiki, ki so zdaj narejeni in s temi
                  dodatnimi sredstvi, obveznost ni v celoti sanirana do SPIZ-a in da ostaja nekako 8
                  do 9 milijard, če sem prav razumel, še odprtih in to namerava Vlada doseči na ta
                  način, da bodo ministrstva pač morala odstopiti del nekih svojih sredstev,
                  predvidenih za to, da se bo teh 8, 9 milijard nabralo. Se pravi, vsako ministrstvo
                  se bi naj na nek način odpovedalo delu svojega proračuna, ki je bil sprejet na
                  določenih postavkah. V zvezi s tem se pač meni in če sem prav razumel, dve
                  ministrstvi sta že povedali, na katerih postavkah in v kolikšnem delu sredstev se
                  lahko odpovesta, ostala pa še ne, pri čemer velja to, nek notranji ukrep
                  Ministrstva za finance, da dokler ministrstva tega ne povedo, ali pa, dokler ni
                  določeno, kolikšnim sredstvom in na katerih postavkah se bodo ministrstva
                  odpovedala delu sredstev, ta ministrstva ne morejo sklepati pogodb, se pravi, v
                  bistvu izvrševati proračuna tako kot je predvideno. Zato me seveda zanima in
                  tisto, kar bi po mojem mnenju mi pa morali vedeti, ker smo sprejemali proračun in
                  smo se tu ob sprejemu proračuna kar nekaj časa preklali okrog tega, kakšne bodo
                  posamezne postavke. Borili smo se z amandmaji, bolj ali manj uspešno zato, da smo
                  nekje za 10 milijonov mogoče povečali ali pa dobili 10 milijonov. V bistvu bi le
                  morali vedeti zdaj, če je to res, da se pravzaprav še 8, 9 milijard išče znotraj
                  ministrstev, mi pravzaprav, če tega ne vemo, s pritiskom na gumb pravzaprav damo
                  neko pooblastilo za spreminjanje postavk, ki smo jih enkrat sprejeli, ne da bi
                  vedeli, katere postavke se bodo spremenile. Jaz mislim, da najmanj, kar je, bi
                  Vlada vendarle Državnemu zboru, ne glede na nezanimanje za to, le morala
                  pojasniti, kako namerava to izvesti, če to res namerava izvesti in kako je s temi
                  postavkami, ker se lahko zgodi, da bo kdo, ki je bil zelo zmagoslaven, ko je bil
                  kakšen amandma sprejet, na koncu leta ugotovil, da je tista postavka bila naknadno
                  pravzaprav izpraznjena, črtana ali pa prepolovljena in bi prosil gospoda državnega
                  sekretarja, če bi nam to nekako razložil. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo. Spoštovani! Govorim sicer v svojem imenu, kot poslanec, z
                  izrecnim poudarkom, da je moje mnenje tudi mnenje naše poslanske skupine. Seveda
                  soglašamo s tem, da je ta rebalans proračuna potreben predvsem zato, da se napolni
                  manjko v pokojninski blagajni, in očitno izgleda, da je Vlada v ta namen morala
                  nameniti preko 66 milijard tolarjev. Tu ni problema, to je naša dolžnost, da to
                  sprejmemo, če smo sprejeli ukrepe, ko smo zniževali prilive v to blagajno.
                  Opozoril bi pa na nekatere predvidene posledične težave, ki se lahko pojavijo
                  oziroma ki se bodo po našem mnenju pojavile v proračunu, v njegovem prilivu in v
                  njegovem odlivu, do konca proračunskega leta. Namreč, proračun je bil sprejet ob
                  upoštevanju stopnje inflacije 6%. Ta stopnja je sedaj že dosežena in ne glede na
                  optimistične napovedi, da inflacija ne bo presegla dvoštevilčnega števila, kar je
                  ob prijazni ugotovitvi statističnih organov sicer možno, obstoja še razlika, ki
                  dejansko povzroča, da bodo nominalni zneski za vse ostale proračunske izdatke,
                  materialne stroške, obrambo, socialo, dotacije, subvencije, gospodarstvo, občine,
                  naložbe in podobno, nominalno ostale iste, dejansko pa za ustrezni odstotek
                  manjše. Vprašujem ministrstvo, ali je pri tem rebalansu to dejstvo upoštevalo in
                  ali ni morda tako, da bo moral v zadnjem tromesečju ta Državni zbor ponovno
                  sklepati o novem rebalansu in je ta rebalans podcenjen z ozirom na dejansko
                  finančno stanje in pričakovano stanje in namenjen tudi nekoliko za predvolilno
                  rabo. Vprašujem tako ministrstvo, če je upoštevalo dejstvo inflacije in ali lahko
                  zagotovi, da ne bo v zadnjem četrtletju treba ponovno sprejeti rebalans, ki bi
                  dejansko izražal realno sliko, ki pa je že sedaj predvidljiva? To je prvo.</p>
               <p>Drugo bi pa vprašal Vlado oziroma lahko seveda tudi ministrstvo in državnega
                  sekretarja, ki je tu, kaj je z že precej časa napovedanimi in baje tudi
                  napovedanimi izvajanji, nujnimi varčevalnimi ukrepi, ki jih Vlada predvideva?
                  Predlagam, da bi odgovorni te varčevalne ukrepe v obsegu, na katere pozicije, na
                  kaj se nanašajo, pred odločitvijo tu predstavil približni finančni efekt teh
                  varčevalnih ukrepov in pa seveda tudi, na katere, to je predvsem bistveno, na
                  katere pozicije, kje se namerava prihranek doseči in vsaj približno, v kaki
                  višini? Sicer je to napovedovanje varčevalnih ukrepov samo ena izmed fraz.
                  Predlagam, da bi odgovorni o tem okvirno, ne govorim detajlno, v tem okviru
                  povedal, kje se ti varčevalni ukrepi pričakujejo in kaj bodo obsegali in pa
                  finančni učinek teh varčevalnih ukrepov. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kocuvan.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Hvala lepa. Gospod predsedujoči, dovolite, da predstavim amandma, ki ga je dala
                  skupina poslancev na predlog rebalansa proračuna za leto 1996, in sicer smo
                  predlagali, da se za kulturno dediščino, za nujne posege namenijo sredstva okoli
                  450 milijonov. Naša obrazložitev, zakaj smo dali ta amandma je ta: kulturna
                  dediščina je temeljni konstitutivni del države in s tem narodne identitete, kar je
                  država spoznala in potrdila s tem, da je dediščino proglasila za ustavno
                  kategorijo. S tem je prevzela vso odgovornost in skrb zanjo. Naša dediščina pa
                  nevzdržno propada zaradi neustreznega in pomanjkljivega odnosa do nje, kar temelji
                  na prezir nacionalnih vrednot. Z namenom, da omilimo omenjeno situacijo na
                  področju kulturne dediščine do konca leta, smo predlagali omenjeni amandma.
                  Prosim, da ga podprete. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pavlica.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa. Ker so se pač vsi odločili, da predstavljajo svoje amandmaje, bom še
                  jaz svoj amandma predstavil. Mislim, da ga pravzaprav ni treba dosti
                  predstavljati, čeprav izgleda zelo zakompliciran in je dolg, je narejen pač tako,
                  da po sprejetju tega amandmaja ne bo potreben več uskladitveni amandma, ki
                  popravlja vse postavke v vseh treh poglavjih znotraj proračuna, v kolikor bi
                  sprejeli odločitev, da za malice otrok namenimo dodatnih 500 milijonov in s tem
                  zagotovimo, da v letošnjem letu ne izpadejo že izpadle malice otrok. Vsi vemo,
                  kakšno diskusijo smo imeli v tem parlamentu. Vsi vemo, kakšna civilna gibanja se
                  okoli tega peljejo, zbiranje podpisov, kakšen revolt je bil med starši, med otroki
                  in tako naprej, posebno v prizadetih skupinah, kjer so najbolj prizadeti,
                  nesporno, posebej socialno ogroženi otroci, ki jih zdaj izjemno reduciramo v
                  otroških malicah, tako da bi prosil, da pravzaprav ta amandma podprete in tudi
                  pravzaprav pričakujem, da ga bomo podprli. Amandma pa je pripravljen tako, da če
                  ga sprejmemo, ne bo potrebno uskladiti amandmaja, ker posega v vse točke. In da ne
                  bi prišlo slučajno pri sprejemanju amandmaja do nerazumevanja, ker so tukaj
                  številke 1, 2, 3. Gre za en amandma, skratka, posledica te odločitve je, da 500
                  milijonov namenimo dodatno za prehrano, korigira se te številke v vseh teh
                  poglavjih proračuna, tako da gre za en amandma.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Rad bi rekel nekaj besed o amandmaju, ki ga je vložil kot
                  prvopodpisani gospod Moge in ki ga je zelo lepo obrazložil. Rad bi povedal to, da
                  je Pravna fakulteta v več kot tričetrt stoletja bila v istih prostorih in da se je
                  na teh prostorih vse spremenilo, razen te prostorske ureditve na Pravni fakulteti.
                  Skliceval bi se pri tem na rektorja univerze v Ljubljani, doktorja Kralja, ki je
                  pred časom tudi javno rekel, da je manj prostora za posameznega študenta Pravne
                  fakultete, kot je prostora v prtljažniku srednje velikega avtomobila.</p>
               <p>Drugo, kar bi rad povedal, je to, da čeprav se zavedam, da gre za izredno pot, ki
                  je bila uporabljena, da gre za edinstveno priložnost, da gre za rešitev, ki po eni
                  strani kaže na to, da je stiska Pravne fakultete res velika, da je Pravna
                  fakulteta tista, ki je tudi bolj skromna od drugih institucij, ki niso bile
                  zadovoljne s to zgradbo, ko jim je bila ponujena in da ta stvar pač propade in je
                  potem edina možnost novogradnja, ki traja zelo dolgo časa in ki bi obsodila na
                  težke razmere še celo vrsto generacij študentov.</p>
               <p>Tretja stvar, na katero bi rad opozoril, je popolna enotnost senata Pravne
                  fakultete. Jaz seveda kot poslanec zdaj nisem član senata, sem pa bil na teh
                  sestankih in tukaj je enotnost popolna. Vsi se strinjajo, da je ta rešitev tista,
                  ki je najhitrejša in ki je tudi najboljša ta trenutek za rešitev prostorske stiske
                  Pravne fakultete. Naj povem še en argument, morda bolj za šalo kot zares. Za vse
                  tiste, ki mislite, da pravna znanost in pravna stroka ne delujeta dovolj dobro, da
                  smo večkrat zaradi tega tudi v težavah v našem parlamentu, bi rad poudaril, da
                  tukaj ne gre za neko nagrado pravni stroki, ampak da gre za investicijo v boljše
                  prostorske pogoje, za boljše delovanje pravne stroke in znanosti v prihodnje. Zato
                  bi vas prosil, da ta amandma podprete. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Berlič.</p>
            </sp>
            <sp who="SDZ1:BerličGabrijel">
               <speaker>GABRIJEL BERLIČ:</speaker>
               <p>Jaz bom zelo na kratko povedal, da sem pred nekaj časa vložil amandma, in sicer da
                  bi se omogočilo delovanje Zavoda za varstvo in usposabljanje doktorja Martina
                  Borštnerja v Dornavi. Gre za zavod, kjer so zmerno, srednje in težko moteni otroci
                  in delno tudi že odrasli oziroma gre za del, kjer so nastanjeni odrasli. Namreč
                  pred časom se je na Ministrstvu za delo, družino in socialne zadeve pojavila
                  težnja, da bi te otroke iz tega zavoda premestili preprosto po celi Sloveniji v
                  domove za ostarele. Cela zadeva je popolnoma absurdna zaradi tega, ker: prvič, ti,
                  recimo jim odrasli, čeprav po mentalni starosti niso odrasli, niso sposobni živeti
                  v nekem okolju, kjer ni dovolj pozornosti dano temu njihovemu sobivanju in zaradi
                  tega predlagam, da se seveda en del sredstev uporabi za to, da se izboljšajo
                  pogoji tega zavoda v Dornavi. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Kolegice, kolegi! Bilo je rečeno od predzadnjega govorca, dr. Ribičiča, na koncu
                  malo za šalo, malo zares. Pa ne bi rad, da moje izvajanje izpade, da je malo za
                  šalo, malo zares, kljub temu, da se bom vmes poslužil tudi mogoče predloga, ampak
                  bolj zares kot za šalo, lahko ga pa tudi tako razumemo. Za kaj gre? Pri predlogu
                  za nakup stavbe za Pravno fakulteto, s katerim se je pravzaprav sprožila, lahko
                  rečem ena smer tega, da bomo ta rebalans proračuna izkoristili za to, kar Vlada v
                  osnovnem namenu, ko ga je predlagala, tega ni imela, in je pravzaprav v nasprotju
                  s tem, čemur je rebalans proračuna namenjen: razbremenjevanju gospodarstva, smo
                  rekli. In seveda, ob tem, da ob sprejetih zakonih napravimo to, o čemer je govoril
                  Sisinger, da se manjko v blagajni izpolni. Če pa gremo po tej poti, potem pa jaz
                  moram reči, da bom glasoval proti, pa ne zato, ker me je kolega Moge pozval, da
                  bomo tudi Mariborčani glasovali za to - sploh ne gre za to, da jaz kot Mariborčan
                  za to ne bi glasoval! Gre za to, da če se odločim za glasovanje za kateregakoli od
                  teh potrošniških amandmajev, potem bi predlagal, da naredimo pavzo, pa vsi, tri
                  mesece pred volitvami, dragi kolegi poslanci, izkoristimo svojo enkratno
                  priložnost, ker verjamem, da vsak ima vsaj nekaj takih priložnosti na zalogi, in
                  lahko začnemo ta rebalans proračuna delati drugače. Jaz pa bi rekel, v tistem
                  hipu, tri mesece pred volitvami, bomo s svojimi enkratnimi priložnostmi še enkrat
                  nastopili; to smo že opravili, ko smo imeli proračun in vemo, kako se je vse
                  izteklo. Zdaj je nastopila enkratna priložnost za naše enkratne priložnosti, samo
                  na koncu bomo rekli, adijo, proračun za leto 1996, adijo ekonomska politika Vlade
                  za leto 1996, adijo ekonomska stabilnost te države! Skratka, moram reči, da
                  mislim, da je potrebno videti rebalans proračuna v celotnem vidu ekonomskih
                  ukrepov, ki smo jih omogočili nenazadnje tudi s sprejetjem nekaterih zakonov,
                  nekaterih pa ne, kar je zelo pomembno, ker vendarle spreminjajo nekatere postavke,
                  da vidimo ta osnovni namen tega rebalansa. Lahko se pa zmenimo, da najdemo
                  priložnost za rebalans kdaj kasneje. V tem hipu, mislim, da za to ni mesto.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Moge ima repliko.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa. Preden sem šel govorit za to govornico, sem vprašal kolega, ki sedi za
                  mano, ali bo - pa mi je pokimal, mogoče me ni razumel - Partljiča sem tudi vprašal
                  in je tudi pokimal, da bo glasoval. Ne vem, zdaj je pa ena reč od naših, če mu kaj
                  ne paše, reče <gap n="..."/> Ta druga stvar je pa tale, kar sem jaz tu govoril, ko me je
                  strankarski kolega toliko izpostavil, da, prvič, ni bil samo ta amandma tisti, ki
                  je proračun odprl, ampak ga je še kolega Hvalica in tako naprej. Ta druga reč je
                  pa tale, da sem jaz povedal, zakaj tale <stage>(se oproščam, goste sem imel tam,
                     pa sem zelo hitro prišel sem, sem hitel, imam pa nekaj let že, zato sem
                     zadihan)</stage> - stvar je v tem, da sem povedal, da je to enkratna
                  priložnost, da se zdaj kupi, ko je ta reč na dražbi. Če bo ta reč šla, te
                  priložnosti ne bo več in ostane ona druga opcija, kjer se bo problem reševal.
                  Kolikor pa vem in moj poslanski kolega gospod Jože Protner tudi ne čaka, da bi
                  imel ves denar pa bi vinograd kupil ali paket, ampak če vidi, da je priložnost, se
                  pač zadolži. Torej se investira, kupi in se mi zdi, da je to dobro naložen denar
                  in dobro naložen denar dobrega gospodarja. To, kar sem jaz razlagal, je dobro
                  naložen denar gospodarja. Zaradi tega sem mislil, da boste v tem smislu ta amandma
                  razumeli in ga podprli. Se opravičujem.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Protner ima repliko.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Jaz sem res marsikdaj za. In če me kolega povabi na pijačo, sem običajno za.
                  Kolega me pa ni vprašal za to, če sem za ta amandma. Ker za to nisem bil in bi mu
                  na tako vprašanje tudi odgovoril negativno.</p>
               <p>Seveda enkratna priložnost je pa taka, da priložnost izgubljena ne vrne se nobena,
                  pravi ljudski pregovor. Vendar lahko pride celo po izgubljeni priložnosti še
                  boljša priložnost. Tudi taka možnost obstaja in jaz mislim, da tudi s tem lahko
                  računamo, da vsaka taka enkratna priložnost, če pač ni sprejeta, ima možnost še v
                  nadaljnji drugi priložnosti in lahko da je ta še ugodnejša. Jaz bi predlagal.
                  O.K., če se zmenimo za to, potem se bom pač potrudil, ker nimam pravice v imenu
                  poslanske skupine zahtevati pavze, da vmes nekako začnemo s svojimi priložnostmi
                  in prihajamo z amandmaji. Držimo se osnovnega namena - to je moto tega, kar hočem
                  povedati - osnovnega namena, zakaj imamo rebalans proračuna na mizi in se bomo
                  lažje odločali.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje, rad bi repliciral kolegu Protnerju ali pa preko kolege
                  Protnerja ministrskemu predsedniku Drnovšku in njegovi vladi. Tukaj smo živa priča
                  dogodkov, ki so se zgodili maja 1992, ko je isti ministrski predsednik dvignil 30%
                  plače državni upravi tik pred volitvami 1992, ko je v približnem 40% dvigu
                  takratnih pokojnin si zagotovil glasove na volitvah. In tokrat gospod Protner
                  zagovarja, da si ponovno samo gospod predsednik vlade in LDS dvigujeta rating s
                  tem rebalansom proračuna. Dobro se zavedam kot poslanec naslednjih stvari. Prvič,
                  da je pravna fakulteta <stage>(imamo dve v Sloveniji)</stage> verjetno potrebna.
                  Drugič, da je letošnji vpis na univerzi pokazal tragedijo: 86% študentov se je
                  vpisalo na družboslovne fakultete, 14% na naravoslovne, ki so prazne. Da
                  istočasno, ko je res ta zgradba, lahko ste iz javnih časopisov izvedeli, naprodaj,
                  to priložnost pozabili ste kolegice in kolegi poslanci, da smo tukaj imeli
                  razstavljene makete o deželnem parlamentu, v katerem pravna fakulteta domuje,
                  kamor bi eventualno preselili ta parlament in bi bilo možno v tem trenutku rešiti
                  te stvari. In če bom glasoval za amandma in bom glasoval za amandma, bom iz tega
                  razloga, da bi pravno fakulteto kompletno preselili iz tega čudovitega kraja tja,
                  kamor spada, ne mi zameriti pravniki, in da bi sprostili to čudovito zgradbo in bi
                  v njej lahko uredili nekaj. Če ne ta parlament, pa kaj drugega. Zato bom podprl ta
                  amandma. Ta izgovor gospoda Protnerja v imenu LDS-a, ne govorim v imenu LDS-a,
                  celo bo zahteval pavzo, da vsi govorimo, je pa ta velik problem, kar se dogaja v
                  vsaki Vladi. Vlada mislim, ima edino pravico si delati z državnim proračunom
                  volilno propagando, kar je naredila maja 1992, isti ministrski predsednik, in kar
                  dela sedaj. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšič. Še so replike. Janez Podobnik, gospod Janez
                  Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Rad bi repliciral na misel, ki jo je povedal mag. Protner, namreč, kot
                  da je pred nami rebalans oziroma dokument Državnega zbora, na katerega nekako ne
                  smemo vlagati dopolnil oziroma amandmajev. To ne drži! Če ta možnost je, potem v
                  skladu s poslovnikom in zakonom poslanci to možnost imamo. Celo obratno. Če
                  čutimo, da neko področje finančno ali kakorkoli drugače podhranjeno, potem je to
                  priložnost, da nastopimo. Jaz imam drugačno oceno. Zelo malo amandmajev je bilo
                  vloženih. Zelo zelo malo. In, ko sem šel pogledati, kako so vsebinsko vloženi, je
                  večina takih amandmajev, ki pokrivajo celo področje. Ne gre za lokalne ceste in
                  tako naprej. Gre za širša globalna področja, od kulture, šolstva in recimo občine,
                  sociale in tako naprej. Tako, da ta očitek sploh ne zdrži. Res pa je, in to je
                  treba povedati, odločitev Vlade je bila, da pride pred Državni zbor z rebalansom.
                  Prišla je, poslanci smo vložili amandmaje. Tako, da sploh ne vidim razloga, da
                  dobimo očitke tistih, ki smo vložili amandma. In še nekaj, jasno, predvolilni čas
                  je poseben čas, vsaka odločitev je tudi označena v predvolilnem smislu. Je. Ampak
                  odgovornost poslancev je zato še večja. Jaz sem prepričan, da bomo odgovorno
                  glasovali. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Moge ima tudi repliko.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Predsedujoči, hvala lepa za besedo. Jaz bi samo tole rekel, če ste me pozorno prej
                  poslušali, da me mogoče gospod Protner ni razumel zaradi tega, kar se tiče mojega
                  sedeža, je on zahrbten, mislim, sedi za mano. Druga stvar je pa tale. Meni se je
                  zdelo, torej, jaz sem ga gledal in je pomikal, mogoče ni razumel, kaj sem govoril,
                  preden sem šel sem.</p>
               <p>Druga stvar je pa tale, da tista priložnost zamujena, ne vrne se nobena, pa
                  nadaljujemo. Mogoče bo pa prišla še boljša, prav zaradi tistega mogoče. Kaj pa če
                  ne pride? Jaz imam rajši vrabca v roki, kot pa goloba na strehi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač ima repliko.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala za besedo. Želel sem replicirati gospodu Kopšetu, ko je govoril o maju 1992
                  in o tem, kaj Vlada počne s proračunom. To ne drži. In ta očitek je bil že
                  dostikrat, ta neresnica je bila že dostikrat javno povedana, tudi s strani gospoda
                  Kopšeta, pa izgleda, da ne zaleže nobeno pojasnilo. V tistem obdobju, torej leta
                  1991, 1992, mislim, da še na začetku 1993 je obstajal zakon, ki je predvideval
                  avtomatično poviševanje plač, ker je pač predvideval neko indeksacijo. In Vlada je
                  vsakokrat sproti, prej Demosova, kasneje Drnovškova, samo sprejela ugotovitveni
                  sklep, ker je pač bil avtomatizem predviden. In samo to je Vlada seveda, tako prej
                  Demosova, kot kasneje Drnovškova, sprejemala. Skratka, šlo je za avtomatizem, ni
                  šlo za samostojne odločitve, ki bi predstavljale neko posebno politiko. Vlada je
                  potem kasneje tudi nehala sprejemati take sklepe in zavestno kršila zakon. Veste,
                  da smo morali do lanskega leta iz državnega proračuna plačevati zamudne obresti
                  vsem državnim uslužbencem za nazaj za tisto obdobje. Torej, gospod Kopše je
                  verjetno želel reči, Drnovškova vlada je kriva za to, ker ni že prej kršila
                  zakona, ampak ga je šele kasneje, tekom leta 1992. Osnovni problem je bi v
                  sprejetju tega zakona leta 1991, tega, o katerem govorim.</p>
               <p>Sicer bi pa rad repliciral še nekaterim drugim razpravljalcem, med njimi gospodu
                  Janezu Podobniku. Vi seveda sedaj vlagate amandmaje, ki se v glavnem nanašajo na
                  povečevanje obsega zadolžitve. Ne govorim konkretno gospodu Podobniku, ampak o
                  večih drugih amandmajih. Večinoma je bilo iz ust vas, predstavnikov opozicije, v
                  času sprejemanja tako imenovanega paketa gospodarskih ukrepov Vlade v prejšnjem
                  mesecu, rečeno, da je ta paket ukrepov slab zato, ker ne predvideva zniževanja
                  obsega javne porabe. Sedaj se z nekaterimi amandmaji, vključno s tem, o katerem je
                  bilo tukaj največ govora, amandmajem za nakup zgradbe Ljudske tiskarne za potrebe
                  Pravne fakultete v Ljubljani, povečuje obseg zadolževanja državnega proračuna. Ob
                  tem naj opozorim še na posebno proceduralno zagato, s katero se soočamo kot
                  Državni zbor. Namreč obseg zadolževanja ni določen samo v aktu z imenom proračun,
                  ki se ga lahko popravlja z rebalansom, ampak je določen tudi v aktu, ki se imenuje
                  zakon o izvrševanju proračuna. Torej je treba sočasno popraviti tudi zakon o
                  izvrševanju proračuna, sicer lahko rečem, da je ta amandma lahko sprejet, ampak je
                  tudi sočasno brezpredmeten, čeprav je lahko objavljen v Uradnem listu in tako
                  naprej. Zato opozarjam, mislim, da je korektno opozoriti na to in korektno je
                  opozoriti tudi na to, da vi, vsi vi, z izjemo LDS, niste želeli uvrstiti sprememb
                  zakona o izvrševanju proračuna na to sejo Državnega zbora, niti ne na tisto
                  prejšnjo, pa sem ga jaz predlagal, samo nisem takrat razlagal, zakaj je še
                  pomembna ta uvrstitev. Sedaj smo pri čemer smo in menim, da ni nič drugega, kot
                  edino modro in tudi edino korektno ta rebalans res obravnavati samo kot tehnično
                  posledico tistega, kar smo v prejšnjem mesecu sprejeli, ne pa delati sprememb,
                  vsebinskih sprememb v začetku leta zastavljene proračunske politike med letom.
                  Prvič je treba reči, da nekatere od teh stvari, ki jih predlagate, sploh ni moč
                  izvesti do konca leta, nekateri pač ja, to je tudi treba reči, drugič pa menim, da
                  ni korektno sredi leta nekaterih stvari postavljati na glavo, pa četudi je
                  predvolilno obdobje in bi pač morda kdo bil deležen kakšne dodatne zasluge zaradi
                  česa, kar bi zdaj tukaj v obliki amandmaja spravil skozi. Menim, da je bilo to
                  pojasnilo potrebno in se zahvaljujem za poslušanje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje! Ni cilj verjetno, da ob rebalansu proračuna odpiramo nekatere
                  strani, vendar vztrajno zavajanje s strani - kar je normalno, ker skrbijo za svoje
                  glasove - LDS-vih poslancev in LDS-ove Vlade, je ta, da je kriva vsega hudega in
                  slabega Demosova Vlada iz leta 1990-1991. Vsak zakon, gospod Kopač, ki je narejen
                  v Državnem zboru, je možno spremeniti. Tudi zakon, ki je predvideval ta povišanja,
                  bi lahko Drnovškova Vlada in Drnovškova večina ali taka večina, kot jo ima danes v
                  parlamentu, sprejela spremembo zakona. Če bi bil dober in racionalen gospodar
                  gospod Drnovšek in njegova takratna stranka, bi to naredil. Ker pa so bile volitve
                  pred vrati, je pa ubral lažjo pot, enostavno v tistem trenutku, do takrat
                  zadrževal zakon, takrat ga je pa upošteval, da je naredil vtis na volivce. Vtis je
                  bil izreden in dober. Ponovno se dogaja ista stvar, rebalans proračuna je pri nas
                  izjema in je lahko vsepovsod samo izjema. Tokrat je rebalans proračuna spet
                  narejen iz podobnih razlogov, gospe in gospodje. Vemo, kako so se podpisovali
                  socialni sporazumi, vemo, kako se je končala in s kakšnimi obljubami stavka
                  zdravnikov. Vemo, kako se je dogovarjalo z zaposlenimi v šolstvu, vemo, kaj se je
                  dogajalo na železnici, ki konec koncev je negativna proračunska postavka zaradi
                  pomoči železnic itd. in vse to je bilo urejeno tik pred volitvami, gospod Kopač.
                  Če ste vi koga uspeli zavesti, predvsem pa tiste, ki pišejo samo pozitivno o
                  LDS-u, ste. Mene ne. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Peterle.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovani gospod podpredsednik, spoštovane poslanke in poslanci! Nekaj časa je že
                  kazalo, da od revolucije, da od prve Drnovškove Vlade ni bilo nič na slovenskem,
                  zdaj vendar včasih slišimo, da je bila tudi Demosova Vlada. Poglejte, jaz se
                  zahvalim gospodu Kopšetu za en trenutek resnice, ki mu moram pritrditi, namreč
                  imel sem nekaj pri teh zadevah zraven in tako enostavno, kot je takratni finančni
                  minister, današnji poslanec, gospod Kopač to razložil, seveda ni bilo. Namreč,
                  spomnimo se ali pa pobrskajmo po intervjujih potem, ko je bila ta poteza v Vladi
                  narejena. Ko se ministri še niso dobro usedli, v prvem tednu vladanja, niti se
                  niso dobro razgledali, je že šlo navzgor. Jaz tudi nimam druge razloge, kot da je
                  šlo za dobro premišljeno volilno potezo, za katero je nekaj ljudi plačalo z glavo,
                  med drugim recimo nekdanji generalni sekretar Vlade, gospod Čerin. Nekam se je
                  potem krivda premaknila, kajti ko smo brali tiste intervjuje, tudi s strani
                  vladnih ljudi, je bilo jasno povedano, pojdite pogledati, da ni bila avtomatika,
                  ampak da je bila napaka. Bila je velika napaka iti z 41,2% javne porabe, kot jo je
                  dosegla moja vlada, na 50%; štiri leta smo se matrali, da smo zdaj spravili za
                  nekaj procentov gor, zdaj pa teče proces v isti smeri, kot maja leta 1992, spet se
                  javna poraba dviga in naslednja vlada se bo trudila spet od 50 nazaj proti 45,
                  evropski standard je pa 40! Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Repliciram gospodu Kopaču, ki spet izredno nekorektno seje strupene
                  puščice po tej dvorani, rekoč, da se ne da spreminjati z rebalansom proračuna, ker
                  nismo zraven v celoti spreminjali tudi zakona o izvrševanju proračuna. Mislim, da
                  to ni res. Vsi prihodki in odhodki morajo biti v proračunu, tako piše v ustavi;
                  izvrševanje proračuna je res stvar zakona, ki ga pa lahko, kadarkoli se bo
                  ugotovilo, da ni več v skladu s sprejetim proračunom, uvrsti na izredno sejo in
                  popravi. Ta argumentacija, gospod Kopač, je tako votla, kot je ta dvorana, kadar
                  nas ni tukaj!</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Kopač.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Gospod Pregelj, tudi vaša razlaga je votla, na žalost. Naša ustava pravi, da je za
                  vsako zadolžitev potreben poseben zakon. Za potrebe zadolževanja za financiranje
                  proračuna je ta zakon vedno zakon o izvrševanju proračuna. Limit, ki je določen v
                  tem zakonu, je 46 milijard 400 ali 46 milijard 600 ali nekaj takega, v tem za
                  letos, in samo, če se ta spremeni, ima Vlada pooblastilo, da najame več kredita za
                  financiranje proračuna, skratka, četudi akt z imenom proračun, ki nima zakonskega
                  statusa pri nas, pravi drugače. Zato seveda je potrebno spremeniti zakon o
                  izvrševanju proračuna in ta dva akta med seboj sta neogibno povezana. In če se
                  morda spomnite, akt z imenom proračun ima same številke in na koncu en sam stavek,
                  ki pravi: Ta akt, z imenom proračun, začne veljati, ko začne veljati zakon o
                  izvrševanju proračuna. Ravno zaradi te medsebojne povezanosti. Tokrat ni v
                  obravnavi zakon o izvrševanju proračuna, torej tudi ne more biti govora o
                  povečevanju obsega zadolževanja. To, kar vi govorite, da mora proračun zajemati
                  vse prihodke in odhodke, to seveda drži, temu nihče ne oporeka, ampak drži pa tudi
                  to, da moramo imeti zakonsko podlago, torej Vlada mora imeti zakonsko podlago za
                  kakršnokoli zadolževanje. In za zadolževanje, ki ga predvidevajo dodatno, ki ga
                  predvidevajo nekateri amandmaji, te zakonske podlage nima. In zato so ti
                  amandmaji, kljub dobronamernosti, brezpredmetni. To je eno.</p>
               <p>Kar pa je bilo govora s strani gospoda Kopšeta in gospoda Peterleta, pa seveda ne
                  drži <stage>(zdaj sicer ni nobenega notri)</stage>. Po mojem spominu je prva
                  Drnovškova Vlada nastopila svoj mandat 12. maja 1995. Zakon, o katerem sem
                  govoril, je predvideval avtomatizem 15. v mesecu; torej, 15. maja, ali pa morda je
                  bilo to 16., ne vem, je bilo treba pač tisti ugotovitveni sklep sprejeti in zato
                  seveda ni šlo za nobeno premišljeno - ali pa, prvič, ni bilo možnosti spreminjati
                  tega zakona - gospod Kopše je rekel, pa bi spremenili zakon - v dveh, treh dneh se
                  ga ne da, to je menda jasno, posebej ne ob takratni trozborovski skupščini. Drugo
                  pa, šlo je za ugotovitveni sklep in nič drugega. Res, da so bile interpretacije v
                  javnosti potem vse mogoče, tudi tisto drži, kar je omenil v zvezi s takratnim
                  generalnim sekretarjem. Ampak, samo ugotovitveni sklep je pa bil avtomatizem. Temu
                  pa pač ni moč oporekati. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Janez Podobnik. Tudi ta je zabeležena.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! V svojem nastopu je na kratko gospod Kopač omenil tudi moje ime. Jaz
                  bi najprej rad to povedal - če bi šli pogledati to, kar je zapisano pri predlogu
                  rebalansa proračuna Republike Slovenije, potem bi bilo treba najprej samokritično
                  reči: dejstvo je, da so gospodarski kazalci slabi. In tudi drugi makroekonomski
                  kazalci, ki so zelo pomembni in so trinosilni stebri proračunskega memoranduma z
                  leta 1996, se ne uresničujejo. To piše. In to naj bi bili razlogi za ta rebalans.
                  Torej, najprej samokritičnost tistih, ki so odgovorni za gospodarsko situacijo v
                  državi. Če je tukaj vloga opozicije, kakršnakoli, povejte, če smo bili karkoli
                  soudeleženi pri teh trendih. Drugo, očitek, da tisti, ki smo predlagali amandma,
                  lahko govorim samo za svojega, ko nekaj več denarja namenijo občinam, da smo s tem
                  zrušili koncept proračuna in da je rebalans gola matematika, torej neka gola
                  procedura, protestiram. V tej državi se nadaljujejo procesi centralizacije na vseh
                  področjih. Na področju državne uprave, številnih skladov in tako naprej. Ena od
                  oblik odpora in podpora tem procesom so tudi slovenske občine. Jaz sem trdno
                  prepričan, da če se z minimalnimi sredstvi pomaga, da bodo slovenske občine lažje
                  preživele leto 1996, ki je tudi volilno leto, je tudi nekaj pozitivnega narejeno
                  za ustavitev procesov centralizacije. Imam pa veliko argumentov za to svojo
                  trditev.</p>
               <p>In seveda, tretje. Na očitek gospoda Kopača, da smo bili tisti, ki njegov predlog
                  zakona nismo uvrstili na dnevni red, si preprosto ne dovolim tega očitka od
                  tistih, ki ste zrušili mag. Mitja Dajzingerja. Od teh ljudi si tega očitka to ne
                  dovolim. To dejanje, ki je bilo narejeno v tem Državnem zboru, je nepojmljivo.
                  Nepojmljivo! In lepo prosim, da teh očitkov vi na tak način tukaj ne dajete. Če mi
                  nekdo očita, da nisem neke stvari glasoval, imam pravico, da mu rečem: <q>"Lepo te
                  prosim, zamisli se nad svojo odločitvijo, kako si glasoval pri Mitji
                  Dajzingerju."</q></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Repliciram gospodu Kopaču, ki želi prepričati ta zbor, da ne sme
                  misliti s svojo glavo in da ne sme odločati. Gospod Kopač, vi z zaprto miselno
                  zanko dokazujete nekaj, kar je nesmiselno dokazovati. Želite povedati, ker se ne
                  spreminja zakon o izvrševanju proračuna, potem vi ne smete spreminjati proračuna.
                  To ni res! Državni zbor ima vso pravico to narediti. Jasno pa je, da kadar se bo
                  ugotovilo neskladje med spremenjenim proračunom in sedaj veljavnim zakonom o
                  izvrševanju proračuna, se bo morala Vlada odločiti; ali bo predlagala spremembo
                  zakona o izvrševanju proračuna, ali pa bo ugotovila, da ga ne more izvrševati. To
                  je stvar Vlade kot izvršne veje oblasti. Lahko tudi posamezen poslanec to ugotovi
                  in predlaga spremembo zakona o izvrševanju proračuna. Nikakor pa, prosim, ne
                  dokazujte, da se proračuna ne da spreminjati. Da se ga, procedura je odprta in se
                  lahko odvija. To, da pa vi tega ne želite, je pa čisto drug problem.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač ima repliko.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala lepa. Gospod Pregelj, morali se boste sprijazniti, da kakorkoli vas že jezi,
                  je moje opozorilo na neskladnost nekaterih amandmajev, če bi bili sprejeti, z
                  zakonom o izvrševanju proračuna očitna. Jaz ne morem pomagati, tako pač je, ne
                  obravnavamo obeh aktov skupaj, ampak vsakega posebej in jaz sem opozoril na to.
                  Govoril sem, da so ti amandmaji na neki način brezpredmetni, ker se jih ne da
                  izvajati. Zavajati, seveda je možno, da so sprejeti, jasno, lahko so, vendar potem
                  ne bodo nikoli zaživeli v praksi. To pa verjetno ni želja predlagateljev teh
                  amandmajev. Naj omenim kot predlagatelja recimo gospoda Janeza Podobnika. Ta
                  amandma povečuje obseg zadolževanja, zato ni zakonske podlage v zakonu o
                  izvrševanju proračuna, zato je to brezpredmetno. Isto velja za amandma v zvezi z
                  nakupom stavbe za Pravne fakultete. Amandma gospoda Pavlice je, kolikor vidim,
                  tehnično korektno napisan glede na ta dva amandmaja, ki to nista. Na to sem
                  opozoril in kakorkoli vas že jezi, je pač to dejstvo in temu se ne morete
                  izogniti. Jaz vas na to opozorim, glasoval bom proti, tudi proti tem, ki so
                  tehnično korektno vloženi, sprejeti pa bodo, kateri bodo. Ampak ne morete pa
                  zaradi tega stresati, ker nekdo ne zna napisati amandmajev, ne morete stresati
                  jeze name. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Pavlica.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa. Mislim, da je že kolega Kopač povedal, da je amandma, ki sem ga sam
                  vložil, sicer tehnično primeren, jaz sem pa prepričan, da je tudi sicer vsebinsko
                  izjemno primeren. Gre namreč za tole. Ko pride Vlada z rebalansom v parlament in
                  zdaj je prišla Vlada z rebalansom v parlament, nesporno odpre diskusijo o sestavi
                  proračuna. Res je letošnji rebalans predvsem namenjen temu, da z njim, da tako
                  rečem, sankcioniramo nekatere naše odločitve nekaterih zakonov. Tu gre predvsem za
                  znižanje prispevkov za pokojninsko zavarovanje, kar je osnovni namen korekcije
                  tega proračuna z rebalansom. Vendar trditi, da je pa rebalans samo tehnična
                  operacija, je pa vendarle dokaj neresno. Rebalans je tudi operacija, s katero
                  tekom leta ugotovimo, da se nekatera razmerja v ekonomski politiki te države
                  bistveno spreminjajo in ni bilo pričakovati na začetku, ob sprejemu proračuna
                  takih premikov, pa tudi, da ugotovimo, da so se na nekaterih segmentih pojavile
                  nekatere izjemno resne potrebe in eno izmed takih potreb sem tudi sam predlagal,
                  gre za prehrano za otroke, kjer ni dovolj denarja za celo letošnjo prehrano in je
                  zaradi tega bistveno zreducirana, v jesenskem obdobju je ne bo več, da take zadeve
                  ob priliki, ko rebalans sprejemamo, tudi uredimo. Ravno zaradi tega sem seveda
                  smatral, da je pomembno, da tak amandma vložim.</p>
               <p>Kar se pa ostale strukture tiče, se sam nisem poglabljal v staro strukturo
                  rebalansa in v vse številke. Prepričan sem, da dovolj dobro poznam proračun, ne
                  nazadnje sem se tudi kot predstavnik naše stranke z njim tri leta in pol ukvarjal
                  vsako leto v pogajalski skupini, tako da relativno zelo dobro poznam tudi vsebino
                  razmerja znotraj proračuna. Prepričan sem, če bi šel v analizo posameznih postavk,
                  pa naj za njimi konec koncev stoji Vlada, pa se bo videlo ob koncu leta, kaj se
                  bo zgodilo. Prepričan sem, da je dovolj rezerve. Nesporno je dovolj rezerve vsaj
                  za 500 milijonov za otroško prehrano. S tega mesta smo že dokazovali in sem sam
                  dokazoval nekatere napačne izračune pri davku na plačilno listo in tako naprej.
                  Skratka, tudi v prilivih proračuna je dovolj rezerve za sprejete amandmaje, ki sem
                  ga sam predlagal za otroško prehrano.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Razpravo ima gospa Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo, gospod podpredsednik, spoštovane poslanke in poslanci, spoštovani
                  predstavniki Vlade. Morda samo en delček replike na spopad dveh Mariborčanov, ki
                  sta oba iz iste stranke. Zanimivo bi bilo verjetno vedeti, če je to morda tudi res
                  v kakšnem dodatnem predvolilnem kontekstu; ta njun spopad.</p>
               <p>Druga stvar. Rada bi pravzaprav ugotovila, vsaj tako pravijo, da je v državah
                  zahodne Evrope in tistih, ki sestavljajo Evropsko zvezo, običaj, da je ob
                  sprejemanju proračuna in pa rebalansa tam, kjer ga sprejemajo, vsaj navzoč tudi
                  predsednik Vlade oziroma finančni minister. Moram reči, da je očitno pri nas
                  običaj nasproten državam Evropske zveze in zahodne Evrope. Hkrati moram žal
                  ugotoviti, da so tudi tisti, ki so predstavniki Vlade danes v parlamentu, očitno
                  ocenili, da ni potrebno spregovoriti dva, tri, pet stavkov za obrazložitev tega
                  predlaganega rebalansa, za kar mi je iskreno žal. Zahvaljujem pa se tistim kolegom
                  poslancem, ki so v svojih razpravah nekaj tovrstnih obrazložitev vendarle
                  povedali.</p>
               <p>Bi pa vprašala, ko sem pregledovala gradivo, sem naletela čisto na koncu, tam na
                  34. strani Poročevalca na nek sklep, v katerem piše, da naj bi Državni zbor s
                  sklepom zagotovil največji možni obseg poslov, ki jih Družba za zavarovanje in
                  financiranje izvoza Republike Slovenije lahko zavaruje pred nekomercialnimi in
                  srednjeročnimi komercialnimi riziki v letu 1996 in ta višina znaša 350 milijonov
                  ameriških tolarjev v tolarski protivrednosti. Tisto, kar sprašujem Vlado, je
                  pravzaprav naslednje. Ali je običaj, jaz se tega ne spomnim, da bi Državni zbor
                  take sklepe sprejemal niti pri proračunski razpravi niti pri razpravi o rebalansu
                  in ali glede na člene zakonov, ki so citirani tudi pred tem predlogom sklepa,
                  možno o tako velikem znesku, čeprav hipotetičnem, odločati s sklepom Državnega
                  zbora. Gre torej za 350 milijonov ameriških dolarjev, ali ne vem, na hitro
                  ocenjeno med 40 do 45 milijard tolarjev. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Nekaj vprašanj je bilo tu postavljenih, predvsem so bila vprašanja gospoda Peršaka
                  in gospoda Pukla, drugo je bilo bolj, se mi zdi, obrazložitev, zakaj in kako bo
                  kdo glasoval, medtem ko mislim, da bo podrobneje odgovor dal na vprašanje gospe
                  Simšičeva predstavnik Ministrstva za ekonomske odnose in razvoj, kajti zakon o
                  slovenski izvozni družbi je v njihovi pristojnosti. Bom pa pojasnil, da je to pač
                  v skladu z zakonom o slovenski izvozni družbi.</p>
               <p>Najprej, rebalans je drugi del spremenjene, če želite dopolnjene ekonomske
                  politike, ki jo je Vlada predlagala v prvi polovici letošnjega leta in katero je
                  Državni zbor več ali manj sprejel na prejšnjem izrednem zasedanju. Zato je v tem
                  rebalansu tudi tistih 22 milijard in pol tolarjev za dodatni transfer v Zavod za
                  pokojninsko in invalidsko zavarovanje, s katerim bo dejansko omogočeno nemoteno
                  izplačevanje z zakonom določenih pravic upokojencev. Torej tudi ti so, kar je bilo
                  pred časom, prejšnji teden, vprašanje gospoda Sisingerja in na kar smo ponovno
                  zagotovili, da Vlada misli resno. Na vprašanje gospoda Peršaka, kaj je s
                  povečevanjem državnega proračuna, bom rekel sledeče. Državni proračun se dejansko
                  nominalno povečuje za 25 milijard in pol, s tem da je potrebno povedati dvoje.
                  Javna poraba bi se s to operacijo povečala nominalno za 3 milijarde tolarjev, to
                  je za tisti del, kolikor se naj bi povečala tekoča proračunska rezerva. Za 22
                  milijard in pol se bodo znižali izvirni prilivi pokojninske in invalidske
                  blagajne, za toliko se bodo z vsemi dodatnimi davki in pa prilivom iz obstoječih
                  davkov povečali izvirni prihodki državnega proračuna, dočim bo pa poraba proračuna
                  nespremenjena, kajti sredstva ne bo porabil državni proračun, ampak jih bo le
                  transferiral v pokojninsko invalidsko blagajno. Tu se moram nekoliko že navezati
                  na vprašanje gospoda Pukla, ki se veže, kaj to vse pomeni v pogojih, ko naj bi
                  bila ocenjena inflacija približno za 3 odstotne točke večja, kot je bila prvotno.
                  Tovrstni rebalans, kakor ga je predlagala Vlada, pomeni varčevanje, pomeni, bom
                  rekel, da naj bi se javna poraba bolj zmanjšala, kot je bilo prvotno predvideno v
                  državnem proračuna ob sprejemanju državnega proračuna, ob sprejemanju
                  proračunskega memoranduma. Tako, da mi danes ocenjujemo, da tudi glede, bom rekel,
                  na nominalno višje ocene družbenega proizvoda, bruto domačega proizvoda, ki ga je
                  dala statistika pred časom, da se zna zgoditi v letošnjem letu, da bomo prvič
                  dosegli, da bo po nekaj letih celotna javna poraba v primerjavi s bruto domačim
                  proizvodom pod 45 ali pa nekje okoli 45% kot delež. Dejstvo, bom rekel, da je
                  državni proračun, sprejet v nominalnem znesku, z nekimi rahlimi izjemami, predvsem
                  na področju cest in pa na področju donacij in pa kupnin, kjer so pa jasno pravila,
                  kako se to vključuje v proračun, kar pomeni, da imamo nominalni limit pri državnem
                  proračunu, kar je nekoliko drugače, kot pri drugih blagajnah Zavoda za pokojninsko
                  in invalidsko zavarovanje, ali Zavoda za zdravstveno zavarovanje Slovenije, kjer
                  se v bistvu ta poraba nekako prilagaja prilivom in pa predvsem indeksacijskim
                  mehanizmom, ki veljajo praktično za celotno pokojninsko blagajno, ki pa ima
                  celotno porabo v višini približno 360 milijard na leto, tako da praktično dosega
                  60% državnega proračuna. Pri državnem proračunu ni avtomatičnega prilagajanja
                  obsega višji inflaciji in konec koncev tudi večjim prilivom in se zaradi tega, če
                  so večji prilivi, lahko znižuje potem potrebno zadolževanje državnega proračuna.
                  Vlada je tukaj namerno predlagala, da ne povečujemo obsega državnega proračuna,
                  ker je to dejansko en del varčevalnih ukrepov. Zaradi tega je bilo tudi možno, da
                  dejansko pride do razbremenitve gospodarstva ob tem, da ne povečujemo obsega
                  zadolžitve in s tem povečujemo nekatere druge negativne efekte, ki bi se s tega
                  naslova pač pojavili. Iz tega razloga, ker imamo nominalno omejitev, je potrebno
                  tudi izvesti varčevanje v državnem proračunu, o katerem je spraševal tudi gospod
                  Peršak, to pa zaradi tega, ker imamo na določenih segmentih v bistvu grajene
                  indeksacijske mehanizme, to je predvsem na področju plač, predvsem na področju
                  socialnih transferjev, in je sedaj potrebno ta prostor, ki je prišel deloma tudi
                  zaradi višje inflacije, deloma zaradi nekaterih sprejetih ukrepov, čeprav ni
                  bistveno, povečanega regresa, je potrebno v državnem proračunu postoriti oziroma
                  privarčevati približno okoli 8 milijard in pol slovenskih tolarjev. To pomeni,
                  zaradi tega je Vlada sprejela ukrep, torej to je bil sklep Vlade na predlog
                  Ministrstva za finance, da se, dokler posamezni resorni organi ne ugotovijo, kje
                  je moč to privarčevati, na kakšen način, da se ustavi sklepanje pogodb pri tistih
                  resornih organih. Mislim, da to ne bo povzročilo večjih pretresov v proračunskem
                  financiranju zaradi tega, ker organi relativno promptno, kajti ti varčevalni
                  ukrepi niso izpred enega tedna, ampak že nekaj časa to pač poteka. Sodim pa, da v
                  sam proračun niti v strukturo, niti v naloge, ki jih je Državni zbor sprejel, ne
                  bo bistveno - kajti gre za tole: proračunski odhodki so vedno ocena in bi morali
                  biti, kot v vseh državah, najvišja možna ocena odhodkov. In potrebno je pogledati,
                  ali se da s kakršnimikoli ukrepi - dostikrat se izkaže, da ni potrebno niti
                  toliko, kljub vsemu. Druga zadeva, gleda se tudi to, ali je moč kaj od te porabe
                  prenesti, glede na to, kdaj bo kakšna realizacija v breme proračuna 1997, se
                  pravi, da bodo plačila zapadla v januar, februar leta 1997; tega je ponavadi kar
                  za nekaj milijard vsako leto in to se je ob vseh teh realizacijah dogajalo. Zato
                  mi računamo, da bi se dalo ta državni proračun konec koncev tudi z varčevanjem
                  tudi na materialnih stroških. Deloma je bil vpliv tudi mogoče nekoliko ugodnejšega
                     <stage>(z vidika proračuna, da se ve, ne z gospodarstva)</stage> nekoliko
                  ugodnejšega kurza v začetku leta, kjer so šle posamezne devizne obveznosti
                  nekoliko nižje, da se potem to v okviru nespremenjenega obsega, skupnega obsega
                  državnega proračuna, kljub vsemu sfinancira.</p>
               <p>Na vprašanje gospoda Pukla, ali lahko zagotovimo, da ne bo še enega rebalansa, na
                  to vam nihče ne more odgovoriti, kajti če bo nova vlada do takrat slučajno že
                  konstituirana in bo drugače mislila, lahko da predlaga. Jaz bi raje tako rekel, da
                  smo na Ministrstvu za finance sodili, da je konec leta zelo negotov glede na to,
                  da imamo volitve, kdaj bo karkoli skonstituirano in kdaj bo Vlada in pa Državni
                  zbor operativen. Vemo pa, bom rekel, da je postopek sprejemanja rebalansa najmanj
                  en mesec v Državnem zboru. Iz tega razloga bom rekel, je zelo vprašljivo, ali
                  lahko letos spravimo še en rebalans čez Državni zbor. Toliko. Upam, da sem kolikor
                  toliko odgovoril. Računam pa še, da se nam bo pridružil predstavnik Ministrstva za
                  ekonomske odnose in razvoj, ki bo pojasnil, ali je to možno sprejemati s sklepom.
                  V tej odsotnosti naj pa, kolikor je v mojem vedenju, pač pojasnim, kot je bilo
                  deloma že tudi pojasnjeno na Odboru za finance in kreditno-monetarno politiko, da
                  tovrsten način sklepanja o možnem garancijskem potencialu te družbe predvideva 16.
                  člen zakona o slovenski izvozni družbi, ki pač pravi, da se ta garancijski
                  potencial določi ob določanju proračunske rezerve, kar pomeni ob proračunski
                  razpravi. Danes gre tudi razprava o proračunski rezervi. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo o splošni razpravi besedo? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci!</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Poljšak, prosim, če bi vsaj tiše govorili. Gospod Poljšak, drugič imate že
                  opomin.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz se opravičujem, ampak čakam zaradi tega, ker bi rad, da bi gospod Engelman
                  slišal, kaj ga bom vprašal. Se pravi, kot sem zdaj razumel gospoda Engelmana, gre
                  za 8 milijard in 500 milijonov, ki so na nek način še nedefinirane, da tako rečem
                  oziroma nelocirane, ki še morajo spremeniti svojo namembnost, preprosto povedano,
                  v tem. Zdaj, mene zanima, kaj to pomeni z vidika zakona o izvrševanju proračuna,
                  zlasti mislim tu na te splošne določbe kot so oziroma drugo poglavje, kjer govori
                  o tem, da se pač morajo sredstva, ki so določena, uporabljati za ta namen. Jaz
                  sicer razumem to, da se lahko namen preusmeri, vendar bi po mojem mnenju to
                  zahtevalo, da se v okviru rebalansa proračuna to že locira, da vse te razlage, ki
                  so bile povedane, da prihaja pač do tega, da se določene postavke iz takšnih ali
                  drugačnih razlogov ne realizirajo, da pride do tega, da je bila ocena pravzaprav
                  postavke predimenzionirana in zaradi tega na posamezni postavki ostane neka
                  rezerva. Razumem, ampak sprašujem to, ali je z vidika zakona o izvrševanju
                  proračuna mogoče kar tako prenašati ali pa z neko vnaprejšnjo oceno, da se
                  določena postavka v letošnjem letu, tudi zaradi tega, ker se pač ni mogla
                  pravočasno skleniti pogodba, ker se ni pravočasno našel izvajalec, ker je razpis
                  recimo propadel ali kaj podobnega, da se ne bo realizirala, vendar, če jaz prav
                  razumem, bi to zahtevalo v bistvu spremembo proračuna na teh postavkah. Če ne, je
                  šele pravzaprav mogoče tisto, kar mi tako ali tako vsako leto zdaj delamo in kar
                  smo tudi letos, če prav vem, s tem zakonom omogočili, da na koncu leta, ko
                  ugotovimo, da ni prišlo do realizacije neke postavke, to postavko ponovno uvrstimo
                  v proračun za naslednje leto ali pa v bistvu ugotovimo, da je ni. Smo pa dali neko
                  rezervo tudi, če se prav spomnim, s tem zakonom, da se en del lahko pod določenimi
                  pogoji prenese še na račun istih sredstev v naslednje leto, vendar pod pogojem,
                  zdaj nisem tega šel brati še enkrat, če je vsaj del že realiziran. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Torej Vlada sodi, da lahko v okviru pooblastil, ki jih daje zakon o izvrševanju
                  proračuna, naredi določene prerazporeditve. Naj posebej poudarim, bom rekel, da
                  tukaj ne gre za prerazporeditve na neke nove naloge, ker je to izredno zaprto z
                  zakonom o izvrševanju proračuna in se je to glede na pretekla leta pač spremenilo.
                  Gre pa za to, bom rekel, da na nekaterih postavkah ni dovolj denarja zaradi tega,
                  ker so gibanja drugačna. Na primer, povečuje se, ocenjujemo, da bo potrebno več,
                  nekoliko več denarja na postavkah, ki so namenjene za nadomestilo za čas
                  brezposelnosti oziroma za celoten sklop, ki gre za zaposlovanje. Naj povem še
                  drugo, da istočasno ocenjujemo, kakšna bo realizacija, dejanska realizacija
                  nekaterih zakonov, ki gredo tudi na socialnih transferjih, ki jih je sprejel
                  Državni zbor tekom letošnjega oziroma koncem lanskega leta in ki se bodo
                  uveljavili šele proti koncu leta. Pri proračunu je tako, da je proračun sicer nek
                  okvir, da pa gre konec koncev življenje kljub vsemu mimo in zakoni se morajo
                  izvrševati. In zaradi tega, da ne presežemo skupnega obsega proračunskih odhodkov,
                  so potrebna tista pooblastila Vladi, da v okviru pristojnosti, ki jih ima, opravi
                  posamezne prerazporeditve. V nasprotnem primeru bi prišlo do tega ali da ne bi
                  izvajali že sprejetih zakonov, ki jih je sprejel Državni zbor, ali bi pa
                  pripeljali do tega, da bi presegli skupni obseg državnega proračuna. Gre v bistvu
                  za operativne zadeve, kako ostati v okviru tistega, kar je izglasoval Državni
                  zbor, se pravi v okviru obsega državnega proračuna, ki ga je izglasoval Državni
                  zbor in istočasno zagotovi izvajanje vseh z zakonom potrjenih nalog. Kajti
                  rebalans je relativno dolgotrajen postopek, ki samo v Državnem zboru poteka več
                  kot en mesec, ki ga moramo potem za Vlado ustrezno pripraviti. Zaradi tega
                  praktično ne vidim možnosti, ne samo v letošnjem letu, da se zmenimo, na splošno,
                  da bi se po takih operativnih zadevah o njih odločal Državni zbor. Tisto, kar smo
                  pa presodili, bom rekel, da je nemogoče v okviru pristojnosti Vlade, to je pa
                  povečevanje obsega državnega proračuna za 25 milijard in pol in predvsem potem
                  tako povečan transfer v pokojninsko blagajno, zato da se zagotovijo izplačila
                  plač, čeprav bi bili neki, bi rekel, nastavki v samem zakonu o izvrševanju
                  proračuna, ki pa jih jaz ne bi rad izkoriščal. Za tisto smo pa pač predlagali
                  proračun oziroma, pardon, rebalans. Osebno tudi mislim, da je rebalans nekaj zelo
                  normalnega in da je primerno, bom rekel, da Državni zbor sprejema rebalanse, kajti
                  to pomeni v bistvu boljši nadzor Državnega zbora nad Vlado. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo glede splošne razprave? Gospa Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>No, jaz upam, da se mi bo do sprejemanja tega sklepa, ki naj bi bil sprejet po
                  rebalansu, vendarle ponudila priložnost, da slišim odgovor predstavnika
                  Ministrstva za ekonomske odnose in razvoj. Hkrati bi pa vprašala vodstvo Državnega
                  zbora, ali imamo poslanke in poslanci pravo informacijo, da pri razpravi o
                  rebalansu sodelujejo s strani Vlade tisti, ki so zapisani v Poročevalcu, ali je ta
                  seznam kaj razširjen? Če ni, bi, prosim, predlagala, da se vendarle razširi tudi s
                  predstavnikom Ministrstva za ekonomske odnose in razvoj. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ja, kar zadeva predstavnike Vlade, rebalans se nanaša povsem na vse,
                  če slučajno o tem ne piše vse, vendar morajo nastopati vsi, ker se nanaša na vso
                  kompletno Vlado. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Da bodo lahko Vlada in predstavniki Vlade vestno odgovarjali na posamezna
                  vprašanja, bi še tole, kar je že gospod Peršak omenil, in pa pozneje na nek način
                  odgovarjal gospod Engelman, rad podobno vprašal. Kaj pomeni in na katerih
                  segmentih, v katerih ministrstvih to zapiranje in šparanje pri proračunu? Katere
                  pozicije, kje in kdaj, in zakaj se ne bo plačevalo? Ali pa konkretno vprašanje:
                  ali se bo zaradi tega zmanjšala, tisto, kar mene konkretno zanima, izgradnja šol,
                  financiranje izgradnje, ali bo to upočasnjeno, ali bo to prestavljeno ali
                  premaknjeno - te vrste investicij, predvsem v šolstvu? To me zanima in bi rad imel
                  odgovore, ker tega eksplicitnega odgovora nobeden ni dal. Na kakšen način se bo
                  prihranil ta denar, na katerih področjih, na katerih segmentih proračuna bodo
                  poskušali <q>"prišparati"</q> in v katerem obdobju tega proračunskega leta? Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Bo s strani Vlade kdo odgovarjal? Gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Poslanke in poslanci, predstavniki Vlade! Se
                  opravičujem, ker na hitro vstopam sem, morda bo potem tudi lažje, da bo
                  predstavnik Vlade odgovoril. Zame je seveda bistveno vprašanje, koliko dopolnil
                  oziroma koliko so težka dopolnila, ki so bila vložena? Jaz nisem šel računati, bi
                  pa rad videl, da mi predstavnik vlade pove, kolikšen je ta obseg, za katere namene
                  naj bi šla dodatna sredstva, v kolikor bi jih v tem Državnem zboru zdaj sprejeli?
                  In seveda tudi tisto, kar je prej gospod Sisinger govoril, ali so te stvari sploh
                  izvedljive? Izvedljive seveda v tem smislu, ali bo Vlada uspela zagotoviti dodatni
                  denar, ker jaz seveda ne vidim druge možnosti, kot da zagotovi dodatni denar. Ali
                  ga bo zagotovila tako, da bo preprosto poiskala tisto nekje, kjer morda ima, ali
                  pa bo prišla s kakšnimi novimi rešitvami, da bo morda dodatno obdavčila kakšno
                  stvar in bomo spet tu v Državnem zboru tisti, ki se bomo morali odločiti o
                  nabiranju novega denarja. Sprašujem te stvari zato, ker me res zanima, ali je
                  mogoče ta dopolnila danes obravnavati, se pravi resno, se pravi na način, da
                  recimo pripomoremo k rešitvi kakšnega problema, ki so bili zdaj tu v obliki
                  dodatne proračunske razprave predstavljeni, ali pa to preprosto ni mogoče. In zato
                  res prosim predstavnika Vlade, da nam te stvari pojasni in tudi res pove, kolikšna
                  je zdaj višina. Mene ne zanima, koliko je v rezervah in tako naprej, ampak
                  kolikšna višina je zdaj dodatnega denarja predvidenega s temi dopolnili, ki so
                  bila vložena na ta rebalans proračuna? Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade? Gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Če sem pravilno seštel, je vsota vseh amandmajev približno 4,3 milijarde tolarjev,
                  s tem, da je en amandma vložen tako, da prerazporeja med tekočo proračunsko
                  rezervo in pa posameznim namenom za obnovo kulturnih spomenikov oziroma za varstvo
                  kulturne dediščine, če sem bolj natančen, kar pomeni, da se bi s temi amandmaji
                  povečal skupni obseg državnega proračuna za 3,9 milijard tolarejev. Glede tega naj
                  povem sledeče. Vlada ima do tega dovolj jasno stališče. Vlada ne podpira
                  povečevanja državnega proračuna in zaradi tega bom rekel, tudi vse, tako predlagan
                  rebalans in vse tisto, kar je povedala ob, bom rekel prvem delu, tega paketa
                  ukrepov, katerega zadnji del danes v bistvu sprejemamo. Skratka, predlaga, bom
                  rekel, da se ne povečuje državni proračun, da se s tem ne povečuje javna poraba in
                  da s tem dejansko prihaja do razbremenitve gospodarstva, dejansko in do znižanja
                  skupnega obsega javne porabe. 4 milijarde tolarjev je moč financirati na dva
                  načina. Z uvedbo novih davkov ali povečevanjem obstoječih davkov, tistih, ki so v
                  pristojnosti Vlade ali z novim zadolževanjem. Vlada ne soglaša niti z enim, niti z
                  drugim. Moram reči, da Vlada ni soglašala s tremi amandmaji, ki so bili do
                  današnjega jutra vloženi na rebalans državnega proračuna. Jaz upam, da sem s tem,
                  nekako pojasnil to stališče.</p>
               <p>Mislim, da sem pa že v odgovoru, ko sem odgovarjal gospodu Peršaku, odgovarjal
                  tudi gospodu Kopšetu, da v bistvu iščemo predvsem tiste rezerve, ki ne bi
                  posegale, bi rekel, v koncept in v tisto, kar je Državni zbor, bom rekel, zavezal
                  Vlado da izvrši, ampak mi iščemo tiste rezerve, da ugotovimo, kje se da
                  privarčevati, zaradi tega, ker gre dinamika nekoliko drugače, ker gre gradbena
                  nekako drugače. In še kako vemo, ali pa bi rekel, še kako spoštujemo tisto, kar je
                  bilo pa popolnoma, bom rekel dodatno potem še uvrščeno s posameznim amandmajem, ki
                  jih je spoštoval Državni zbor. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz se opravičujem, vem, da je za večino najbrž to, izgleda, malo dolgočasno,
                  ampak rad bi zdaj popolnoma konkretno vprašal. Namreč, gospod Engelman je potrdil,
                  da v bistvu imajo ministrstva, dokler ne dajo svojega predloga, kje bodo skrčila
                  svojo porabo, se pravi, kje bodo varčevala, dotlej imajo pravzaprav prepoved
                  sklepanja pogodb. Se pravi, v bistvu imajo prepoved, razen tistega, kar je bilo že
                  prej sklenjeno, izvrševanja proračuna, razen tistih, kar so plače in take stvari,
                  ki so tekoče. Če to nekaj časa traja, bo res pomenilo kar precejšen prihranek in
                  bo lahko določen prihranek in ne bo več problema. Zato me zanima, seveda, ker sem
                  kot marsikdo, ki je za nekaj glasoval, zainteresiran, da se določene stvari
                  vendarle zgodijo, bi vprašal, ali se je podatek o tem, da sta doslej dali dve
                  ministrstvi in sta s tem dobili zeleno luč za nadaljnje pogodbe in tako naprej,
                  ali se je zdaj ta podatek že kaj spremenil oziroma katera ministrstva imajo še
                  vedno in koliko časa že takorekoč embargo, na sklepanje pogodb, tudi na podlagi
                  razpisov, in katera pa ne več oziroma katera so že dala ta predlog varčevanja na
                  svojem področju? Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Torej, po tistem, kar jaz sedaj vem, pa lahko da je vmes že še kaj prišlo, so
                  svoje prihranke že sporočili: Ministrstvo za gospodarske dejavnosti, Ministrstvo
                  za okolje in prostor, Ministrstvo za promet in zveze in mislim, da tudi nekaj
                  vladnih služb. Jaz računam, da ta ukrep ne bo dolgotrajen, ker, poudarjam, ukrepi
                  varčevanja so bili najavljeni že takrat, ko se je Vlada odločila za to, da gre
                  oziroma ko je ugotovila, da mora iti v dopolnjeno ekonomsko politiko. Naj povem,
                  da imamo letos sprejeti proračun z mesecem januarjem, kar pomeni, da imamo že pet
                  mesecev normalnega proračunskega financiranja, da imamo že v sam zakon o
                  izvrševanju proračuna vgrajene določbe, da tudi začasno financiranje, če je
                  kratko, ne pomeni bistvene kontrakcije, in mi imamo v letošnjem letu izredno dobro
                  izvrševanje proračuna, saj smo do tega trenutka v bistvu izvršili že 45%
                  celoletnega državnega proračuna, tako da ponovno poudarjam, sodimo, da ta ukrep ne
                  bo pretirano zavrl proračunske porabe. Naj pa povem, zakaj ga je Vlada sprejela.
                  Zaradi tega, ker spoštuje voljo Državnega zbora, kaj je državni proračun in kakšen
                  je skupni obseg državnega proračuna. Če tega ne bi storila, bi lahko prišla v
                  težave, ali lahko spoštuje voljo Državnega zbora. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Gospoda državnega sekretarja za finance bi rad vprašal. On zdaj tukaj govori, kaj
                  je bilo sporočeno, koliko je bilo privarčevano. In tudi tu je Ministrstvo za
                  promet imenoval. Na kakšen način lahko privarčuje, če smo že, ko smo proračun
                  delali, maksimalno stiskali pas oziroma maksimalno upoštevali vse najmanjše
                  vrednosti, po katerih je še možno določene stvari realizirati. Inflacija, ki smo
                  jo predvidevali in bo celoletna, je že danes presežena, v tem trenutku. Kakšna bo,
                  smo danes že slišali, mislim, kakšna so predvidevanja, od več razpravljavcev. Jaz
                  bi rad konkreten odgovor na kakšen način so ta ministrstva to prihranila. Lahko na
                  en način, kot smo že opozarjali, tudi sam sem opozarjal v nekih drugih prilikah,
                  da se stvari, ki so zapisane v proračunu, ki mislim, da bi bile obveza za vsakega
                  ministra, da to napravi, da teh stvari ne delajo. Posebej vam lahko na področju
                  infrastrukture samo na področju severno-vzhodne Slovenije naštejem toliko in
                  toliko stvari, ki so v proračunu zapisane in ni še en kamenček premaknjen. Na
                  takšen način varčevati, to lahko dela vsak cepec, za to ne rabiš biti kako velik
                  finančni strokovnjak ali pa čarovnik. To ni nobena čarovnija. To je nategovanje
                  tistih ljudi tam in ne nazadnje nas, Državnega zbora, ki smo proračun sprejeli,
                  zato da se po tem proračunu dela, ne pa, da neka skupina: minister, pa gospod
                  Engelman in tako dalje po svoje krojijo našo uzakonjeno voljo. Rad bi še enkrat,
                  da mi pove, kako je možno, recimo, pa če ne bo govoril o vseh, naj mi pove, kako
                  je možno na prometu in zvezah, ne vem koliko so privarčevali, ker ni govoril niti
                  o procentih niti ne o absolutnih številkah, kako je bilo možno to privarčevati in
                  kje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Berlič.</p>
            </sp>
            <sp who="SDZ1:BerličGabrijel">
               <speaker>GABRIJEL BERLIČ:</speaker>
               <p>Jaz bi rad samo opozoril na to, da bo natančnejša lokacija amandmaja, ki sem ga
                  prej dal kot prvo podpisani. Popravek dajem, in sicer samo v tem smislu, da se
                  postavka 12.94 imenuje <q>"oskrba beguncev"</q>. Prej je bilo napisano <q>"Urad Republike
                  Slovenije za begunce"</q>. Samo to, drugače pa amandma ostane popolnoma enak. Dajem pa
                  to seveda na opozorilo službe.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, če popravek vložite pisno. Besedo dajem državni sekretarki, gospe
                  Ravbar.</p>
            </sp>
            <sp who="SDZ1:RavbarVojka">
               <speaker>MAG. VOJKA RAVBAR:</speaker>
               <p>Hvala lepa. Mogoče bi povsem na kratko odgovorila na vprašanje, ki ga je postavila
                  gospa Simšičeva glede osnove za določanje globala 350 milijonov dolarjev, kjer gre
                  za poseben sklep o rebalansu proračuna. Predlog sklepa je v skladu z zakonom o
                  Slovenski izvozni družbi, kjer v 16. členu zakona govorimo, da se ob določanju
                  rezerv proračuna, ki se v skladu z 12. členom tega zakona uporabljajo v primeru
                  izgub, ki presegajo varnostne rezerve družbe, to so pa te varnostne rezerve, ki
                  jih mora oblikovati država, začetne varnostne rezerve, vsako leto določa tudi
                  največji možni obseg obveznosti družbe iz zavarovalnih poslov. Tukaj gre za
                  predlog največjega možnega obsega 350 milijonov, ki vključuje vse rizike,
                  politične razlike, ki bi teoretično lahko nastali, tudi do tistih držav, ki so
                  članice OECD-ja in takih držav, kjer praktično tovrstne rizike težko pričakujemo,
                  da bi se vnovčili. To je pa približno 5% našega izvoza iz leta 1994. V lanskem
                  letu je ta izvoz že bil 8 milijard. Mi smo takrat jemali kriterije, da približno
                  druge države, s katerimi se včasih želimo primerjati, določijo vsako leto en tak
                  obseg. Ta je lahko večji, manjši, v skladu z globalnimi usmeritvami države. Glede
                  na to, da je naša Slovenska izvozna družba praktično v začetku svojega delovanja,
                  smo predlagali takšen obseg. Verjetno naslednje, tretje leto, ko bo pač družba že
                  lažje delovala, ko bo imela večje možnosti za delovanje, se bo ta obseg lahko
                  povečeval, ali pa če bo usmeritev, da bo še manjši, ga lahko zmanjšujemo, samo
                  zavedati se moramo, da s tem družbi omogočamo, da sploh zavaruje in da ji
                  postavimo obenem nek limit, do katerega vsi riziki na račun države, ki bi
                  teoretično lahko nastali, segajo. To imajo Avstrijci, to imajo Nemci, imajo tudi
                  svoje komisije znotraj, ki jih postavi Vlada oziroma ustrezna institucija in
                  prevzemajo tudi odgovornost za odločanje o rizikih po posamezni državi, globalih,
                  to kar smo mi opredelili nazadnje tudi s spremembami zakona o Slovenski izvozni
                  družbi. Zato pojasnilo, na podlagi česa je prišlo do tega predloga. To smo
                  poskušali že prej, vendar vemo, da se delovanje pač začenja. Naša družba je
                  relativno mlada in poskušamo tudi na tem področju prilagoditi naš sistem sistemu,
                  ki ga imajo evropske države, ki imajo tovrstne družbe, s tem da so še znotraj tega
                  vgrajene varovalke. Je neka posebna komisija za pospeševanje izvoza, ki je ravno
                  tako v zakonu opredeljena, ki jo Vlada imenuje in ki določa limite po državah, ki
                  mora slediti dogajanjem v svetu, obnašanju podobnih družb v svetu, poleg tega pa
                  je tudi vsako leto izdelano poročilo o rezultatih, ravno tako pa za naprej
                  poslovna politika, ki jo vsako leto matični odbor, Odbor za gospodarstvo, vsaj ta
                  odbor obravnava in se do nje opredeljuje in lahko tudi pove, ali bi rekli bolj
                  pospešiti bolj zaustaviti določena globalna delovanja. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> S tem splošno razpravo
                  zaključujem. Tudi dopoldansko zasedanje. Ob 14. uri bomo nadaljevali z drugo
                  obravnavo znotraj tega tako imenovanega hitrega postopka, smiselno hitrega
                  postopka, kar pomeni, da bomo glasovali o amandmajih. In prosim, da ob 14. uri
                  pridete v dvorano.</p>
            </sp>
            <stage type="time">(Seja je bila prekinjena ob 12.59 uri in se je nadaljevala ob 14.16
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ugotovimo prisotnost. <stage>(49 prisotnih.)</stage> Ugotavljam, da smo sklepčni
                  in lahko nadaljujemo z delom. Za popoldanski del zasedanja od 15.00 ure dalje se
                  opravičuje gospod Petrovič. Splošno razpravo smo zaključili, prehajamo na
                  obravnavo in odločanje v drugi obravnavi, in sicer bomo rebalans obravnavali kot
                  celoto, obravnavali bomo posamezne amandmaje, in po zaključku odločanja o
                  amandmajih bomo odločali o rebalansu v celoti, plus naslov rebalansa.</p>
               <p>V obravnavo dajem prvi, torej celotni rebalans in amandmaje. In sicer, najprej
                  prvi amandma - amandmaje imate pa v pregledu vloženih amandmajev, prejeli ste jih
                  tik ob zaključku dopoldanskega zasedanja oziroma med pavzo na klop, in prosim, če
                  jih vzamete, da ne bom jaz prebiral teh številk.</p>
               <p>Prvi amandma, predlagatelj amandmaja Miloš Pavlica. Želi kdo besedo? Gospod
                  Pavlica.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa za besedo. Glede na to, da zdaj začenjamo z delom, bi vam rad ponovno
                  preusmeril pozornost na te amandmaje, ki so vloženi. Prvi amandma, o katerem bomo
                  glasovali, govori o tem, da bi namenili, kot sem že dvakrat povedal danes,
                  dodatnih 500 milijonov za prehrano učencev. Sami veste, kakšen problem je na tem
                  področju in sem prepričan, da posebno tisti, ki ste prepričani, da je treba več
                  vlagati v mlado generacijo, ker do nesorazmerja med starejšo in mlado generacijo
                  prihaja v zadnjih obdobjih. Mi bomo tudi s tem rebalansom namenili bistveno večja
                  sredstva za vlaganja v starejšo generacijo - 22,5 milijarde - zaradi zmanjšanih
                  prispevkov SPIZ-a, in bi vas lepo prosil, da podprete tudi to vlaganje v mlado
                  generacijo, posebno tisti, ki se na mlado generacijo največkrat sklicujete. Vlada
                  je tudi sicer dala mnenje do tega amandmaja. Govori o tem, da se proračunska
                  poraba poveča za 500 milijonov, kar je res, vendar sem tudi prej povedal, da so
                  izračuni nekaterih prihodkov v proračunu, posebej izračun prihodkov na račun davka
                  na plačilno listo napačni in da bodo nesporno večji prihodki iz tega naslova, kar
                  seveda Vlada s korektnim izračunom tudi dokazuje. Jaz se sicer strinjam s tem, da
                  je bolje, da je Vlada previdno izračunala prihodke iz naslova davka na plačilno
                  listo, kar je modro z vidika finančnega ministrstva, vendar nesporno bo s tem
                  davkom kompenziran tudi ta morebitni izpad teh 500 milijonov, ki ji bomo s tem
                  amandmajem namenili prehrani za otroke.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Podprl bom amandma gospoda Miloša Pavlice za šolsko prehrano. Tudi v tem Državnem
                  zboru se dogajajo spremembe. Ko smo obravnavali zakon, smo v zakonu nekateri
                  zagovarjali to, da se šolska prehrana kompletno plača; tisti isti, ki so danes
                  uvideli, in hvala bogu, da so uvideli, da je to potrebno. Predlagajo amandma, ker
                  to je nujno potrebno. Zato je prava tragedija, da do tega do sedaj že nismo
                  opravili. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj. Proceduralno.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imam proceduralno vprašanje. Dobili smo dva čudna papirja s strani
                  Vlade. Gor je namreč grb z napisom Vlada Republike Slovenije, na prednji strani
                  podpisan generalni sekretar gospod Bandelj, zadaj so pa čudne zadeve. Na eni
                  strani je samo neko besedilo brez glave, brez repa in naj bi bil amandma brez
                  obrazložitve. Na drugi strani pa imamo mnenje o amandmajih, ki so jih vložili
                  poslanci, povzeto vsebino amandmajev in potem ugotovitev; da je Odbor za finance
                  že obravnaval drugi amandma in ga ni podprl in predlog, da Vlada sprejme naslednji
                  sklep, s katerim naj Vlada ne bi podprla priloženih amandmajev. Sedaj mi ni jasno,
                  ali je Vlada že sprejela ta sklep ali je to napačen papir. Prosim predsedujočega,
                  da ugotovi, kaj je s temi dokaj neurejenimi dokumenti, ki jih pošilja Vlada v
                  zbor. Med drugim, o tem amandmaju se ne da glasovati, dokler ne bo obrazložen.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Oproščam se za očitno tehnično napako Vlade, ki ni dodelala in zaradi tega ni
                  izpustila enega izmed del besedila iz predloga sklepa pri opredelitvi do tistih
                  vloženih amandmajev, do katerih se je že lahko, ker jih je imela že na klopi. Za
                  to se pač opravičujem.</p>
               <p>Istočasno pa ste dobili še en čisto redakcijski amandma, kjer pa je prišlo do
                  tiskovne napake in zaradi tega pri tekoči proračunski rezervi v postavki, ko
                  govorimo o sami postavki 7 tisoč 608; je pravilna številka 5 milijard 16 milijonov
                  tolarjev, ne pa 5 milijard 116 milijonov tolarjev, kar je čisto redakcijski
                  popravek. V preostalih pa je potem tudi Vlada obrazložila, zakaj amandmajev ne
                  podpira oziroma zakaj vlaga tudi tisti drugi amandma Vlade zaradi spremenjenih
                  virov. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pavlica.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa. Saj glede na ta amandma, ki ga je sedaj gospod Engelman obrazložil, bi
                  bilo pa seveda pod točko tri potem potrebno tudi pri mojem amandmaju popraviti to
                  številko. Namesto 5 milijonov 116, na 5 milijonov 016, da ne bi bila potem
                  potrebna uskladitvenega amandmaja. Mislim, da to lahko - pri točki 3, 5 milijonov
                  016, ker sicer, ko bo ta amandma sprejet, potem bi tudi bil kasneje potreben
                  redakcijski amandma, zato vlagam to spremembo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem in
                  amandma s tem popravkom pri točki 3, postavka Tekoča proračunska rezerva, se
                  znesek pravilno glasi 5.016.000.</p>
               <p>Amandma dajem na glasovanje. Ugotovimo sklepčnost! <stage>(61
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je amandma sprejet.</p>
               <p>V obravnavo dajem naslednji amandma, ki je v poglavju Bilanca prihodkov in
                  odhodkov proračuna in način financiranja. Amandma predlaga Vlada. Želi kdo besedo?
                     <stage>(Ne.)</stage></p>
               <p>Amandma, ki ga predlaga Vlada, dajem na glasovanje.</p>
               <p>Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Naslednji amandmaji so v poglavju 3 - Posebni del proračuna po uporabnikih,
                  najprej 15, vladne službe. Dajem v obravnavo amandma pod točko 1, ki ga predlaga
                  skupina poslancev: Gabrijel Berlič, Jože Jagodnik in Ivan Sisinger, s popravkom,
                  torej, amandma se pravilno glasi: postavka 12.94 - Oskrba beguncev, pri 15.14,
                  Urad za priseljevanje beguncev, se zmanjša za 120 milijonov SIT. Sredstva se
                  prenesejo na Ministrstvo za delo, družino in socialne zadeve za potrebe dograditve
                  zmogljivosti Zavoda za varstvo in usposabljanje dr. Martina Borštnarja v Dornavi.
                  Želi kdo besedo? Gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Hvala lepa. Kljub vsemu bi želel opozoriti na dve stvari. Na tej postavki imamo
                  67% realizacijo v prvih šestih mesecih, kajti begunci se niso pričeli vračati in
                  je Vlada glede na situacijo v Bosni celo sprejela sklep o dodatnem odlogu
                  vračanja. Zaradi tega se povečuje proračunski problem, če se ta prerazporeditev
                  naredi. To je prvo.</p>
               <p>Drugo, kar pa je, moramo pa vedeti, kakšni so postopki zaradi tega, da se izplača
                  nekaj iz proračuna. Ker gre to v bistvu za investicijo oziroma investicijsko
                  vzdrževanje, pomeni, da je to plačano iz državnega proračuna v 60 oziroma 90 dneh
                  po tem, ko račun pride oziroma ko je izstavljena obračunska situacija. Ker smo
                  sedaj meseca julija in praktično, če pride račun do 30. septembra, gre še v
                  letošnji proračun, če gre oktobra, gre že v proračun leta 1997, se mi zdi resnično
                  vprašljivo, ali je to sploh moč letos izvršiti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Naša poslanska skupina bo podprla ta amandma, kajti menimo, da je
                  to smotrno. Vemo, da če ne bomo bolj odločno posegli v reševanje teh problemov
                  beguncev, potem jih bo počasi vedno več tukaj. In nihče ne bo hotel oditi od
                  tukaj. Saj vidimo, da imamo že takšne probleme, da se že upirajo in nočejo iti iz
                  enega mesta, ko jih hočejo preseliti in odločno zavračajo in izsiljujejo. Smatram
                  in ugotavljam, da se pa kljub vsemu odstotek teh beguncev zmanjšuje, tako da
                  dejansko niso potrebna tako velika sredstva. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.
                  Amandma dajem na glasovanje. Ugotovimo sklepčnost! <stage>(58
                  prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je amandma sprejet.</p>
               <p>Naslednji amandma je pod postavko 16. Ministrstvo za finance, 16.11. Ministrstvo
                  za finance, in sicer, dva amandmaja. Prvi amandma - predlagatelj Janez Podobnik,
                  drugi amandma - predlagatelj Vlada Republike Slovenije. Želi kdo o teh dveh
                  amandmajih besedo? <stage>(Nihče.)</stage> Prehajam na glasovanje. Najprej dajem
                  na glasovanje amandma, ki ga je predlagal poslanec Janez Podobnik. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma, ki ga je predlagala Vlada Republike Slovenije.
                  Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma Vlade sprejet.</p>
               <p>Amandma pod 33, Ministrstvo za šolstvo in šport. Prvi amandma - predlagatelj
                  skupina poslancev: Rudi Moge, Ciril Ribičič, Ljerka Bizilj, Jure Malovrh, Ivan
                  Verzolak, Danica Simšič, Peter Tancig, Metka Karner-Lukač. Drugi amandma,
                  predlagatelj je skupina poslancev: Rudi Moge, Ciril Ribičič, Jurij Malovrh, Ivo
                  Verzolak, Danica Simšič, dr. Peter Tancig, dr. Metka Karner-Lukač. Želi kdo
                  besedo? Rudi Moge.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa. Zagotovo ste prepričani, da bom ta amandma podprl, namreč,
                  priljubljenost Vlade je 60%, parlamenta pa zelo malo, zelo malo! Po javnomnenjskih
                  anketah, seveda. In to mnenje, ki ga je dala Vlada, samo če pogledate predzadnji
                  odstavek, ker nam v mnenju, ki ga pošilja v Državni zbor, piše: <q>"Predlagamo, da
                  Vlada sprejme naslednji sklep"</q>, zdaj ne vem, Državni zbor ali Vlada, <q>"Vlada ne
                  podpira predloženih amandmajev na predlog rebalansa proračuna Republike Slovenije
                  za leto 1996"</q>, <stage>(ste našli, ali ne?)</stage> in je tudi ena izmed takih
                  reči, kot da parlament v tej stvari sploh ni pomemben. Torej, ali naj mi zdaj
                  predlagamo, da naj Vlada sprejme sklep ali kdo drug, če je to uradno mnenje Vlade?
                  Zaradi tega, zaradi lica parlamenta in zato, da parlament ni bil tisti, ki je
                  zaustavil rešitev zelo pereče problematike na Pravni fakulteti, bi vas tudi lepo
                  prosil, da bi ta amandma podprli.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem in dajem
                  najprej na glasovanje prvi amandma pod postavko Ministrstvo za šolstvo in šport.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma pod isto postavko. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je tudi ta amandma sprejet.</p>
               <p>Naslednji amandma pod postavko Ministrstvo za kulturo. Predlagatelj amandmaja je
                  skupina poslancev: Jožef Kocuvan, Miroslav Geržina, Marjan Stanič. Želi kdo
                  besedo? <stage>(Ne.)</stage></p>
               <p>Amandma dajem na glasovanje. Ugotovimo sklepčnost! <stage>(62
                  prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem rebalans, vsa poglavja rebalansa, tako kot smo ga z amandmaji
                  popravili. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je rebalans v celoti v drugem branju sprejet. In skladno s
                  poslovnikom dajem v razpravo še naslov rebalansa. Želi kdo o naslovu rebalansa
                  razpravljati? <stage>(Ne.)</stage></p>
               <p>Naslov dajem na glasovanje. Ugotovimo sklepčnost! <stage>(60
                  prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo tudi naslov sprejeli. S tem smo rebalans v drugem branju
                  zaključili in prehajamo na zadnjo, tretjo obravnavo.</p>
               <p>Glede na to, da smo lepo število amandmajev sprejeli, so možnosti za vlaganje
                  amandmajev tudi v tretji obravnavi. Želi kdo vlagati amandmaje v tretji obravnavi?
                  Gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! V skladu s poslovnikom bi poslanska skupina vložila amandma in prosim
                  za 15-minutno pavzo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Vlada? Gospod Engelman?</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Glede na izglasovane amandmaje je zdaj tudi neusklajenost med splošnim in posebnim
                  delom, tako da bo treba tudi tu kakšen amandma še narediti. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Sejo prekinjam. Nadaljujemo ob 15.00 uri.</p>
            </sp>
            <stage type="time">(Seja je bila prekinjena ob 14.38 uri in se je nadaljevala ob 16.10
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim za prisotnost! <stage>(53 prisotnih.)</stage> Ugotavljam, da je zbor
                  sklepčen in lahko nadaljujemo z delom. Rebalans proračuna obravnavamo v tretji
                  obravnavi. Od upravičenih predlagateljev amandmajev smo prejeli amandmaje in
                  prehajamo na obravnavo posameznih amandmajev. Prvi amandma predlaga Vlada in se
                  glasi: Pri proračunskem uporabniku 15.14 - Urad za priseljevanje in begunce - se
                  postavka 12.94 - oskrba beguncev, poveča za 120 tisoč SIT. Za enak znesek se
                  znižajo sredstva pri uporabniku 26.11 - Ministrstvo za delo, družino in socialne
                  zadeve - dograditev zmogljivosti Zavoda za varstvo in usposabljanje doktor Martina
                  Borštnarja v Dornavi.</p>
               <p>Drugi amandma. V poglavju III. - poseben del proračuna po uporabnikih - se
                  postavka 12.94 oskrba beguncev pri 15.14 - urad za priseljence in begunce - zviša
                  za 120 milijonov SIT. Sredstva prenesena na Ministrstvo za delo, družino in
                  socialne zadeve za potrebe dograditve zmogljivosti Zavoda za varstvo in
                  usposabljanje doktor Martina Borštnarja v Dornavi se zagotovijo tako, da se poveča
                  skupni obseg proračunskih odhodkov ter v računu financiranja s tem poveča obseg
                  zadolžitve za financiranje proračunskih odhodkov. Ta amandma predlaga poslanska
                  skupina Združene liste. Želi kdo o teh dveh amandmajih, to je o amandmaju Vlade in
                  poslanske skupine Združene liste besedo? <stage>(Nihče.)</stage> Gospod Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala lepa za besedo, gospod predsedujoči. Drage gospe, spoštovani gospodje, v
                  drugi obravnavi smo pač sprejeli amandma, ki je zmanjšal sredstva za oskrbo
                  beguncev in dodelil ta sredstva za dograditev zmogljivosti Zavoda za varstvo in
                  usposabljanje doktor Martina Borštnarja v Dornavi. Vlada predlaga, to je prvi
                  amandma, o katerem bomo glasovali, da se sredstva vrnejo na postavko oskrba
                  beguncev in da se zato sredstva odvzamejo, se pravi, da ta zavod teh sredstev ne
                  bi dobil. Združena lista pa predlaga, da bi sredstva pri oskrbi beguncev ohranili
                  v prej predvideni višini, to se pravi, da se vrne nazaj s 120 milijonskim dodatkom
                  na staro številko, da pa se tako kot pri drugih amandmajih tudi v tem primeru
                  sredstva za dograditev zmogljivosti zavoda pridobijo iz povečanja skupnega obsega
                  proračunskih odhodkov, kot smo sprejeli v nekaterih drugih primerih.</p>
               <p>Najprej bi želel razložiti, od kod ta predlog, v katerem se z Vlado strinjamo.
                  Zakaj je potrebno pri oskrbi beguncev ostati pri predvidenih sredstvih? Ko so se
                  sredstva načrtovala, se je med drugim celo Vlada mednarodno odrekla pomoči iz
                  tujine, ki smo jo prejemali prej, čeprav je res vprašljivo, koliko bi po podpisu
                  Daytonskega sporazuma v Slovenijo te pomoči sicer prišlo, ampak mi smo se s svoje
                  lastne strani odrekli in hkrati načrtovali, da bo povratek begunk in beguncev,
                  začasnih, v Bosno in Hercegovino potekal hitro. Moram reči, da ta povratek poteka
                  samo neuradno, kajti ni nikakršnega sporazuma. Ne ena ne druga vlada, ne naša ne
                  bosanska in hercegovska ni sposobna jamčiti ne varnosti ne možnosti za življenje
                  nikomur ob povratku v Bosno in Hercegovino; ti, ki se vračajo, se vračajo na svoja
                  lastno odgovornost. Zato seveda kakršnegakoli povratka, ki bi ga obe vladi
                  organizirali, sploh še ni. To pomeni, da precejšnje število beguncev <stage>(gre
                     za številko okrog 17.000)</stage> ostaja še celo letošnje leto v Republiki
                  Sloveniji. In s tem, seveda, so ta sredstva potrebna. Ko bi prišlo jeseni z
                  volitvami in po njih do dejanske dokončne stabilizacije situacije v Bosni in
                  Hercegovini, in jaz si tega prav tako srčno želim kot vsi vi, pa to pomeni, da bo
                  treba sredstva, predvidena za oskrbo beguncev prenesti na novo postavko, namreč,
                  na povratek beguncev. Kajti s sporazumom, ki je v pripravi in o katerem pravkar
                  odloča na korespondenčni seji naš Odbor za mednarodne odnose, ali daje zeleno luč,
                  da se Vlada za ta sporazum z Vlado Bosne in Hercegovine dogovori, s tem sporazumom
                  je potrebno, da obe vladi skupaj predvidita tudi sredstva za povratek begunk in
                  beguncev. Skratka, teh sredstev ni možno, če smo realni, načrtovati in uporabljati
                  za kakršnekoli druge namene, če želimo, da do povratka begunk in beguncev v Bosno
                  in Hercegovino pride; to so sredstva, ki so namenjena hkrati za oskrbo in nato za
                  povratek, ko se vzpostavijo pogoji. To je ena stvar.</p>
               <p>Druga stvar je pa to, da mislim, da je naš amandma toliko boljši, da vendarle ne
                  odvzema sredstev za dograditev zmogljivosti Zavoda za varstvo in usposabljanje,
                  kar smo večinsko odločili v drugi obravnavi, zato bi se seveda sam zavzel, da
                  sprejmemo naš amandma. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Berlič.</p>
            </sp>
            <sp who="SDZ1:BerličGabrijel">
               <speaker>GABRIJEL BERLIČ:</speaker>
               <p>Torej, če delno ponovim to, kar je dr. Kreft povedal, se strinjam s tem, kar je
                  Združena lista napisala, z amandmajem, ki ga je napisala Združena lista, vsekakor
                  pa nasprotujem amandmaju Vlade, ker preprosto vrača v prvotno stanje to, kar je
                  bilo prej. Da pa ne bo nesporazuma, zakaj je šlo za odvzemanje denarja pri
                  beguncih: ne iz nekih tako zelo nacionalističnih nagibov, ampak zaradi tega, ker
                  je bila predpostavka, da zaradi Daytonskega sporazuma bo teh beguncev toliko manj
                  in seveda bodo ostala sredstva, ki bi se lahko zelo koristno uporabila v druge
                  namene. Torej, jaz osebno bom podprl amandma Združene liste.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem.</p>
               <p>Prehajamo na glasovanje. Najprej dajem na glasovanje amandma, ki ga predlaga
                  Vlada. Ugotovimo sklepčnost! Glasujemo o vladnem amandmaju. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma Vlade ni sprejet.</p>
               <p>Na glasovanje dajem amandma Združene liste. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem amandma, ki ga predlaga skupina poslancev, prvopodpisani Janez
                  Podobnik, ki se glasi. Pri proračunskemu uporabniku Ministrstvo za finance 1611 se
                  postavka 7505 Dopolnilna sredstva v občinah, povečajo za 80 milijonov SIT. Za
                  znesek 80 milijonov SIT se poveča skupni obseg proračunskih odhodkov, ter v računu
                  financiranja s tem poveča obseg zadolžitve za financiranje proračunskih odhodkov.
                  Želi kdo besedo? <stage>(Nihče.)</stage> Amandma dajem na glasovanje. Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je amandma sprejet.</p>
               <p>Naslednji amandma, ki ga predlaga Vlada, se glasi. Pri proračunskem uporabniku
                  3311 Ministrstvo za šolstvo in šport se črtata postavki <q>"nakup stavbe za Pravno
                  fakulteto Univerze v Ljubljani v višini 1.620.000 SIT, adaptacija stavbe Pravne
                  fakultete v Ljubljani, v višini 180.000.000 SIT. Za enak znesek se zmanjša obseg
                  zadolžitve za financiranje proračunskih odhodkov."</q> Želi kdo o tem amandmaju
                  besedo? <stage>(Nihče.)</stage> Amandma dajem na glasovanje. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>Naslednji amandma, ki ga predlaga Vlada, se glasi. V okviru 35, Ministrstvo za
                  kulturo, se zmanjša postavka 1974 Nujni posegi za 450 milijonov SIT. Za enak
                  znesek se poveča postavka 7608 Tekoča proračunska rezerva. Želi kdo o tem
                  amandmaju besedo? <stage>(Nihče.)</stage> Amandma dajem na glasovanje. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>S tem smo z amandmaji zaključili. Sprašujem, če je<gap n="..."/> Gospod Pucko. Prosim za mir
                  v dvorani.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa. Spoštovano predsedstvo! Prosim, če bi ponovili glasovanje, ker sem
                  prepozno glasoval in se ni registriralo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Predlog, da se ponovi glasovanje dajem na glasovanje. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da bomo glasovanje ponovili.</p>
               <p>Torej zadnji amandma, o katerem smo imeli zadnje glasovanje, dajem na glasovanje.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je amandma sprejet. S tem smo z amandmaji zaključili. Preden dajem
                  rebalans proračuna v celoti na glasovanje, sprašujem, če je pripomba glede
                  neusklajenosti rebalansa? Gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELAMAN:</speaker>
               <p>Glede na izglasovane amandmaje je rebalans neusklajen, Vlada pa lahko Odboru za
                  finance in kreditno-monetarno politiko približno v petih minutah zagotovi zneske,
                  da se bo videlo, kaj je bilo izglasovano. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Sejo bomo nadaljevali 15 minut do 17.00 ure. Odbor - sestanek v sobi 217. S to
                  točko bomo danes delali do zaključka.</p>
            </sp>
            <stage type="time">(Seja je bila prekinjena ob 16.24 uri in se je nadaljevala ob 17.32
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi! Prosim, da zasedete svoja mesta.
                  Ugotavljamo prisotnost. <stage>(54 prisotnih.)</stage> Zbor je sklepčen in lahko
                  nadaljuje z delom. Gospod Pregelj, proceduralno.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ugotavljam, da ste, predsedujoči, kršili poslovnik, in sicer 225.
                  člen, drugi odstavek, ki jasno govori o tem, kako se sprejema rebalans državnega
                  proračuna, in v tem odstavku piše, da se ga sprejema po določbah poslovnika, ki
                  veljajo za sprejem zakona po hitrem postopku. Glede na to, da smo končali tretjo
                  obravnavo v okviru hitrega postopka, je bila vaša dolžnost, da pozovete
                  Sekretariat za zakonodajo in pravne zadeve, da pove, ali so določbe proračuna
                  oziroma rebalansa medsebojno usklajene. Vi ste pa pozvali predstavnika Vlade, da
                  naj pripravi nekakšen usklajeni amandma, kar sicer delamo pri sprejemu proračuna,
                  toda tokrat nimamo opravka s tem členom, se pravi, ne z 222. členom, ki se
                  uporablja pri proračunu, ampak z 225. členom. Zato vas sprašujem, predsedujoči,
                  kako boste postopek peljali do konca? Prosim, da ga natančno pojasnite, in tudi
                  predlagam, da se opravičite, zakaj ob dogovorjeni uri niste nadaljevali s
                  sejo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Kar zadeva opravičila, se jaz lahko opravičim, vendar ni moja krivda, ker amandma
                  matičnega telesa ni bi pripravljen; takoj, ko je bil pripravljen, smo nadaljevali
                  s sejo. Kar zadeva proceduro, bom nadaljeval tako, kot sem jo do zdaj peljal.
                  Drugi odstavek 225. člena piše res, da rebalans državnega proračuna sprejema
                  Državni zbor po določbah tega poslovnika, ki veljajo za sprejem zakona po hitrem
                  postopku - po določbah tega poslovnika! Kar pa ne pomeni, po mojem mnenju, da bi
                  se ne uporabljale določbe, ki veljajo tudi za sprejem proračuna, ker dejansko gre
                  za proračun, in zato sem upošteval 223. člen in bom ravnal po 223. členu.
                  Proceduralno, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>S to razlago se ne strinjam, zato zahtevam, da o tem odloči Državni zbor. Menim,
                  da se lahko rebalans sprejema samo po 225. členu in po nobenem drugem. Zato
                  prosim, da zbor odloči o tem, ali je predsedujoči vodil sejo po poslovniku.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej mojo razlago, da se upošteva tudi v tem primeru 223. člen, torej v primeru,
                  ko ni proračun usklajen, dajem na zahtevo poslanca gospoda Preglja na glasovanje,
                  če je ta razlaga pravilna ali ne. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je sklep zbora, da je razlaga predsedujočega pravilna.</p>
               <p>Prosim poročevalca matičnega delovnega telesa, če skladno z 223. členom želi
                  predstaviti uskladitveni amandma? Gospod Kopač ima besedo.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala za besedo. Matični odbor je pregledal vse spremembe, ki so bile glede na
                  prvotni predlog Vlade sprejete in ugotovil, da edina od njih, pri kateri ni
                  nikakršne neusklajenosti, je amandma, ki ga je predlagal poslanec Miloš Pavlica,
                  zato smo v zvezi z njim predlagali samo en redakcijski popravek zaradi neke
                  tipkarske napake v našem uskladitvenem amandmaju. Predlagali pa smo tudi ponovno
                  vzpostavitev prvotnega stanja, predlaganega s strani Vlade, in to tako glede
                  amandmaja s prvopodpisanim gospodom Berličem, amandmaja s prvopodpisanim gospodom
                  Podobnikom in amandmaja s prvopodpisanim gospodom Mogetom. Pri tem smo upoštevali,
                  da dva od teh treh sprejetih amandmajev spreminjata bilanco prihodkov in odhodkov
                  in je torej bila neusklajenost z bilanco prihodkov in odhodkov. In četudi bi
                  predlagali v uskladitvenem amandmaju, da se ta dva amandmaja podpreta in se torej
                  prilagodi bilanca prihodkov in odhodkov, še vedno ostaja, kar je druga možna
                  verzija, bi bila, zdaj ni več, bi obstajala neusklajenost med aktom z imenom
                  proračun in aktom z imenom zakon o izvrševanju proračuna, ki limitira največji
                  možni obseg zadolžitve za financiranje proračuna.</p>
               <p>Amandma, ki pa je vzel 120 milijonov tolarjev iz postavke begunci in jih
                  prerazporedil na drugo postavko v zvezi z Zavodom doktor Borštnarja v Dornavi, je
                  prav tako spreminjal strukturo odhodkov v bilanci prihodkov in odhodkov in smo
                  predlagali, da se tako kot pri prej omenjenih dveh amandmajih, čeprav tukaj ne
                  obstajata neusklajenost z obsegom odhodkov, pa vseeno vzpostavi prvotno stanje,
                  tako kot je bilo predlagano s strani Vlade. Predlagamo torej, da z uskladitvenim
                  amandmajem, da Državni zbor potrdi strukturo prihodkov in odhodkov, tako kot jo je
                  predlagala Vlada, z edino spremembo, upoštevano spremembo, s katero bi bilo
                  namenjeni 500 milijonov tolarjev za prehrano oziroma dodatnega denarja za malico
                  dijakov. Predlagam seveda, da uskladitveni amandma sprejmete. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi predstavnik Vlade predstaviti stališča oziroma mnenje Vlade?
                     <stage>(Ne želi.)</stage> O predlogu matičnega delovnega telesa se lahko
                  izrečejo predstavniki poslanskih skupin. Vsaka skupina ima na voljo 5 minut.
                  Želijo predstavniki poslanskih skupin besedo? Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Jaz bi tukaj samo povprašal gospoda Kopača, zakaj smo potem glasovali
                  ves dan, da bomo zdaj z enim amandmajem vse anulirali, vsa glasovanja, ki smo jih
                  imeli do zdaj? Mislim, da to ne gre.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jelinčič, ni vprašanj, samo predstavitev stališč poslanske skupine. Še
                  katera poslanska skupina želi povedati svoje mnenje o predlogu matičnega delovnega
                  telesa? Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! V poslanski skupini
                  Slovenske ljudske stranke ne podpiramo amandmaja oziroma uskladitvenega predloga
                  matičnega delovnega telesa. Imamo še vsi nekje v podzavesti veliko ponižanje, ki
                  se je na podoben način zgodilo, ko smo sprejemali proračun za leto 1995, zelo zelo
                  podobno je bilo. Bilo je kot da bi nas valjar povozil. Danes se to nadaljuje. Naša
                  ocena je, da, prvič, ob dejstvu, da je bil v tem postopku v današnjem dnevu
                  sprejet amandma, ki minimalno pomaga slovenskim občinam, da bi lahko vsaj ta
                  komunalni del uspešno v letošnjem sfinancirale. Drugič. Amandma, ki rešuje, po
                  naši oceni utemeljene prostorske težave ob priložnosti, da se reši zadeva na
                  Pravni fakulteti in še nekateri drugi manjši amandmaji, so taki, da ni razlogov,
                  da danes ne bi sprejeli rešitve, ki so bile tekom celega dneva sprejete. Torej, ne
                  bomo podprli odločitve matičnega delovnega telesa in pričakujemo, da danes
                  parlament ne bo tako ponižan, kot je bil pred parimi leti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina. Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Ja, ponižanje gor, ponižanje dol, resnico je treba povedati in resnica je
                  naslednja. Edina rešitev za nas, zaradi opozicije, govorim za opozicijo, zaradi
                  nediscipline na strani nekaterih naših poslancev, objektvne, neobjektivne,
                  subjektivne, nam ostane obstrukcija. Jutri ob 10. uri bo nas več kot njih. Jutri
                  ob 10. uri bo nas več kot vas.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče?</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Torej, to je uradno napovedana obstrukcija.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Želi še katera poslanska skupina predstaviti stališče? Ciril Pucko za SKD.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa, gospod predsedujoči. Spoštovane kolegice in kolegi! Slovenski
                  krščanski demokrati, tako kot štiri leta, tudi zdaj nismo za povečevanje deleža
                  javne porabe v bruto domačem proizvodu, zato podpiramo usklajeni predlog komisije
                  predvsem iz razloga, da bi sledili tisti izredni seji, ki je v bistvu osnova za
                  današnje sprejemanje rebalansa. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti stališče?
                     <stage>(Ne.)</stage></p>
               <p>Prehajamo na glasovanje. Na glasovanje dajem - proceduralno? Gospod Anderlič ima
                  proceduralno.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>V imenu poslanske skupine Liberalne demokracije bom prosil za pol ure pavze. Rekel
                  bom pa tole ob tem. Res je, da je težko podpreti povečevanje proračuna in porabe
                  na tak način, kot smo na izredni seji Državnega zbora sprejemali gospodarske
                  ukrepe in poskušali razbremeniti gospodarstvo; res je tudi to, da če rebalansa ne
                  bomo sprejeli, da bo nemogoče izplačevati pokojnine in še nekateri drugi problemi
                  bodo nastali ob tem. Zato menim, da je mogoče najti še kakšno rešitev in vsaj v
                  poslanski skupini bi se radi pogovorili o tem. Za pol ure prosim pavze. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej, v tem trenutku rešitve, razen da glasujemo o predloženem predlogu matičnega
                  delovnega telesa, ni. Vi zahtevate odmor, ura je 17.45, sejo prekinjam,
                  nadaljujemo jutri ob 10.00 uri!</p>
            </sp>
            <stage type="time">(SEJA JE BILA PREKINJENA 4. JULIJA 1996 OB 17.46 URI IN</stage>
         </div>
      </body>
   </text>
</TEI>