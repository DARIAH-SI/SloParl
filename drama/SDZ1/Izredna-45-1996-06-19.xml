<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-45-1996-06-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">201996129EE8C7B6C1257832004838DE</idno>
               <idno type="URI">201996129EE8C7B6C1257832004838DE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-45-1996-06-19.DZ" n="45">
               <name>Izredna</name>
               <date when="1996-06-19"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-45-1996-06-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 19. JUNIJA 1996 OB 10.31 URI.)</stage>
            <sp xml:id="SDZ1-Izredna-45-1996-06-19.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam
                  nadaljevanje 45. izredne seje Državnega zbora Republike Slovenije. Obveščen sem,
                  da so zadržani in se današnje seje ne morejo udeležiti naslednje poslanke in
                  poslanci: Jadranka Šturm-Kocjan, Janez Vindiš, Janko Predan, Andrej Lenarčič,
                  Mateja Kožuh-Novak, Ivo Hvalica, Drago Šiftar, Jožef Kopše, Borut Pahor za
                  popoldanski del seje, Peter Petrovič za dopoldanski del seje, Jurij Malovrh,
                  Polonca Dobrajc, Franc Zagožen, Jože Protner od 12. ure, Lev Kreft do 12. ure,
                  Brane Eržen za popoldanski del seje, Borut Pahor za - smo že opravičili - Roberto
                  Battelli, Lojze Peterle, Vika Potočnik. Ugotovimo sklepčnost! <stage>(58
                     prisotnih.)</stage></p>
               <p>Ugotavljam, da je zbor sklepčen in lahko pričnemo z delom.</p>
               <p>Na sejo sem vabil predstavnike Vlade in jih lepo pozdravljam, tudi predstavnike
                  Državnega sveta.</p>
               <p>Današnje nadaljevanje 45. seje bomo pričeli z obravnavo prekinjene 4. točke -
                  predloga zakona o izvajanju socialnega sporazuma za leto 1996 in nato po dnevnem
                  redu dalje.</p>
               <p>Prehajamo na nadaljevanje 4. točke dnevnega reda - predlog zakona o izvajanju
                  socialnega sporazuma za leto 1996, ki ga obravnavamo po hitrem postopku, in sicer
                  smo znotraj hitrega postopka v tretji obravnavi.</p>
               <p>Kolegice in kolegi! Moje kričanje ni namenjeno meni, pač pa vam, da boste lahko
                  spremljali.</p>
               <p>Vloženi so amandmaji, in sicer prehajamo takoj na obravnavo in sprejemanje
                  amandmajev. Amandma k 6. členu. Predlagatelj je poslanska skupina SKD, ki se
                  glasi: v 6. členu se doda nov tretji odstavek, ki se glasi: <q>"Preveč izplačane
                  plače delavcev iz drugega odstavka tega člena, ki so bile po izplačilih za marec
                  1996 in do veljavnosti tega zakona izplačane v nasprotju z določbo drugega
                  odstavka tega člena, tako da so bila ta izplačila za več kot 25% višja od izplačil
                  za marec 1996, se poračunajo po izplačilih plač najkasneje do izplačila plače za
                  mesec julij 1996"</q>. Želi kdo o tem amandmaju besedo?</p>
               <p>Gospod Geržina.</p>
            </sp>
            <sp xml:id="SDZ1-Izredna-45-1996-06-19.sp2">
               <speaker>MIROSLAV GERŽINA:</speaker>
               <p>Hvala lepa za besedo. Lep pozdrav vsem skupaj! Spoštovane kolegice in kolegi,
                  predstavniki Vlade! Mislim, da sta dva razloga, zakaj smo tudi za tretjo obravnavo
                  dali to zadevo, ta amandma. Prvi razlog je bilo glasovanje. Bilo je neodločeno in
                  mislim, da je pravilno, da se odloči ali za ali proti.</p>
               <p>Drugi razlog je ta, da je v tem času povprečna plača zrasla 4%, približno in to ne
                  iz naslova najnižjih plač, se še niso povišale, ampak ravno iz naslova teh plač, o
                  katerih govori ta amandma. Namreč, še enkrat rečem, kar sem že včeraj, da je v
                  času, ko naj bi bil čas brezzakonja, da zame in tudi za nekatere strokovnjake
                  pravne stroke velja kontinuiteta zakona, ki je bil do datuma, iz razloga, da so
                  potekala pogajanja, ki so se začela pred tem datumom, naj bi se končala do tega
                  datuma, dala so uspeh in spremembo, bom rekel dogovora in zakona sedaj, o katerem
                  govorimo in mislim, da je pravilno, čeprav bo mogoče spet kdo ugovarjal ali pa več
                  njih, nekoliko nejasen zakon glede ustavnosti, ki pa korigira nekatere, bom rekel,
                  spet neustavne zadeve. Zame je preveč izplačana plača neustavna zadeva, nepravna
                  zadeva in ko imamo še arbitra, ki odloča o tem, ki je posebno za to v naši državi,
                  to je Ustavno sodišče, ki bo presodilo, ali smo ravnali napačno, ali imajo prav
                  tisti pravni strokovnjaki, ki pravijo, da je bila pravna praznina, ali imajo prav
                  tisti, ki pravijo, da praznega prostora ni bilo. Zato mislim, da je prav in v
                  interesu slovenske ekonomije in slovenskih državljanov, da sprejmemo ta amandma.
                  Hvala lepa.</p>
            </sp>
            <sp xml:id="SDZ1-Izredna-45-1996-06-19.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Predstavnica Vlade.</p>
            </sp>
            <sp xml:id="SDZ1-Izredna-45-1996-06-19.sp4">
               <speaker>NATAŠA BELOPAVLOVIČ:</speaker>
               <p>Hvala lepa. Moram še enkrat povedati, da bi sicer s takim amandmajem lahko
                  sanirali stanje, ki je nastalo zaradi časovnega zamika med sprejemom zakona
                  oziroma bo nastalo med sprejemom zakona in med sklenitvijo socialnega sporazuma.
                  Moram pa še enkrat poudariti, da je tu problem retroaktivnosti in problem
                  ustavnosti. In mogoče v zvezi rastjo plač, zadnjih plač, skratka, po zadnjih
                  podatkih je treba povedati še nekaj. Kaj je vplivalo na to rast? Vplivala je možna
                  eskalacija, ki izhaja iz 80%-ne rasti cen v prvem trimesečju, to je na podlagi
                  kolektivne pogodbe in to je zneslo 2,6%. Treba je povedati še nekaj. Ko primerjamo
                  plače med majem in aprilom, je 3,5% rasti šlo tudi na povečanje opravljenega
                  števila ur, skratka, če primerjamo opravljeno število ur, ki je podlaga tudi za
                  plačo, je bilo v maju 103,5 teh ur, medtem ko je bilo oziroma, pardon, v aprilu,
                  medtem ko je bilo v mesecu marcu to 100% in to znaša 3,5. V glavnem, dva razloga
                  sta, eskalacija in večje število delovnih ur, ki so bile opravljene v mesecu
                  aprilu.</p>
            </sp>
            <sp xml:id="SDZ1-Izredna-45-1996-06-19.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Jana Primožič.</p>
            </sp>
            <sp xml:id="SDZ1-Izredna-45-1996-06-19.sp6">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani predsedujoči, drage poslanke in poslanci! Naš
                  amandma se glasi tako, da preveč izplačane plače delavcev, ki so bile po
                  izplačilih za marec 1996 in do veljavnosti tega zakona izplačane v nasprotju z
                  določbo drugega odstavka tega člena, tako da so bila ta izplačila za več kot za
                  25% višja od izplačil za marec 1996, se poračunajo pri izplačilih plač, najkasneje
                  do izplačila plače za mesec julij 1996. To, kar je govorila predstavnica Vlade o
                  problemu retroaktivnosti in ustavnosti, mislim, da nikakor ne drži. Drugič,
                  govorila je o tem, da se je za 2,6% povečala povprečna plača zaradi eskalacije in
                  3,5% zaradi povečanja opravljenih ur. Vse lepo in prav, skupaj pridemo do
                  povečanja plač za 4%. S tem amandmajem pa mislimo zajeziti tiste neupravičeno
                  izplačane plače kot je v tem amandmaju navedeno, ki so bile več kot za 25% višje
                  od izplačil za marec 1996. Mislimo, da so bile to izplačane plače zaradi
                  špekulativnih namenov in samo poračun teh plač še ne pomeni retroaktivnosti in
                  protiustavnosti, tako da predlagam, da podprete tudi ta amandma in mislim, da v
                  imenu poštenosti lahko rečemo, da je potrebno delavcem, ki v tem obdobju niso
                  dobili skoraj nič povečane plače ali pa v najboljšem primeru za tiste povprečne
                  4%, zagotoviti to možnost. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Baškovič.</p>
            </sp>
            <sp xml:id="SDZ1-Izredna-45-1996-06-19.sp8">
               <speaker>MILAN BAŠKOVIČ:</speaker>
               <p>Hvala lepa. Ponovil bom samo še enkrat to, kar sem včeraj opozarjal. Ne glede na
                  to, da verjetno problem je, samo, kako se ga lotiti? To, kar se govori v
                  opravičilo tudi pravnih strok, da je pravna stroka razdeljena in da nekateri
                  podpirajo oziroma dopuščajo tako rešitev z vidika neke kontinuitete ureditve,
                  moram reči, da kontinuitete tukaj ni, tega elementa, ker to, kar se tukaj šele
                  določa s tem zakonom, namreč ta poseben način določanja in omejevanja teh
                  prejemkov za managerja, če prav razumem, po domače rečeno, tega prejšnji zakon, če
                  v 117. členu pogledate, nikjer ni imel. Se pravi, te rešitve v sedanji ureditvi,
                  dosedanji, ni bilo. Torej ni kontinuitete, na to se ni mogoče opirati in tudi ta
                  dikcija, če je nekdo ravnal v nasprotju z določbo tega in tega člena in tega in
                  tega odstavka tega zakona, ki bo uveljavljen šele takrat po objavi itn., ja, to je
                  pravno nemogoča konstrukcija, iz tega izvajati posledice, ker tega še sploh, še
                  danes ne živi ta norma. Še danes se ne moreš po njej ravnati, ampak boš lahko šele
                  potem, če bo sprejeto, ko bo to vse zaključeno. Pravno je to ali akrobacija, ki je
                  ne prenese naš sistem, ker se ne moreš ravnati po nečem, kar bo šele čez toliko in
                  toliko, čez 3 mesece sprejeto in iz tega vidika potem izvajati poračune, finančne
                  posledice in pri tem celo mero določiti, 25%, se pa lahko. 25% je pa tisto, kar
                  naj bi bilo dovoljeno, čeprav ni bilo takrat nič ne ta, ne dva, nobeden procent ni
                  bil v igri. S tega vidika, še enkrat opozarjam, da bo to zelo zelo težek udarec
                  pravnemu redu in pojmovanju prava. Da gre za retroaktivnost, je popolnoma jasno.
                  Moram reči, da tudi prejšnji dogovor in tudi prejšnji zakon, ki je veljal do konca
                  marca oziroma v tistem roku, je bil natančno časovno opredeljen. Se pravi, tudi če
                  bi bilo nekaj takega ali pa podobnega v prejšnjem zakonu ali pa sistemu, pa ni
                  bilo, ampak če bi bilo, je bilo tudi izrecno v zakonu in dogovoru v sporazumu
                  časovno determinirano. Če smo ali pa če so zamudili, pa je bilo nekaj mesecev vmes
                  nepokritega na splošno, ne samo to, je pač nerodnost države in pogajalcev in vse
                  skupaj, ki je pa ne moreš na ta način pravno sanirati. No, to je moje opozorilo.
                  Hvala lepa.</p>
            </sp>
            <sp xml:id="SDZ1-Izredna-45-1996-06-19.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Geržina.</p>
            </sp>
            <sp xml:id="SDZ1-Izredna-45-1996-06-19.sp10">
               <speaker>MIROSLAV GERŽINA:</speaker>
               <p>Hvala lepa za besedo. Mislim, da je v tem času kolektivna pogodba o plačah
                  veljala, in da ne glede na to, da so bile osebne pogodbe manangerjev posebej
                  sklenjene so bile nekako vzporedno ali vodene ali v istem smislu obravnavane kot
                  plače v kolektivni pogodbi. In če pride v nekem trenutku, čeprav lahko nekdo
                  pravi, da je pravna praznina, do desetkratnika izplačanja plače, ne 25%, ne 10%
                  večje, ampak 10-kratnik plače, in skozi razne načine, potem mislim, da je tukaj ta
                  zadeva protipravna in celo protiustavna. In zato mislim, da je potrebno to danes
                  pač sprejeti in dati na uvid tistim, ki so za to. Če pravijo, če bodo rekli:
                  ustavni sodniki oziroma Ustavno sodišče, da je to protiustavno, potem se bo pač
                  tako ravnalo, drugače bo pa drugače. Ker, bi rekel, neke vzporednice vendarle
                  moramo vleči, saj vendar ni bila pravna praznina za cel sektor gospodarstva, ampak
                  pravim, veljala je kolektivna pogodba in smiselno s tem bi moralo biti to in
                  zaradi tega smo to vložili. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.</p>
               <p>Amandma dajem na glasovanje. Ugotovimo sklepčnost! <stage>(56
                  prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem amandma k 8. členu. Prvi amandma. Predlagatelj je Vlada
                  Republike Slovenije in se glasi: na koncu prvega odstavka 8. člena predloga zakona
                  se pika nadomesti z vejico in doda besedilo <q>"razen v primeru, ko je višina regresa
                  določena s kolektivno pogodbo, ki jo je podpisala Vlada Republike Slovenije
                  oziroma od nje pooblaščeno ministrstvo."</q> Ali želi kdo besedo o tem amandmaju? In
                  še drugi amandma Vlade k 8. členu, ki se glasi: Drugi odstavek se črta. Ali želi
                  kdo besedo? Predstavnica Vlade.</p>
            </sp>
            <sp xml:id="SDZ1-Izredna-45-1996-06-19.sp12">
               <speaker>NATAŠA BELOPAVLOVIČ:</speaker>
               <p>Še enkrat bi rada opozorila na oba amandmaja. Sicer je bilo o teh rešitvah včeraj
                  v drugi obravnavi že precej govora. Prvi amandma se nanaša na tiste zaposlene, ki
                  jih pokrivajo kolektivne pogodbe, katerih podpisnik je Vlada oziroma katerih
                  podpisnik je pristojno ministrstvo. Gre za tiste, ki so v nekem smislu ali
                  financirani ali sofinancirani iz proračuna oziroma kjer izgubo te dejavnosti krije
                  proračun. Konkretno bi nastal problem na železnici, če se izplačajo regresi v
                  višini 102 000 bruto, to, kar je predlagano, približno 250 milijonov SIT, ki jih
                  železnica ni niti planirala niti jih proračun ni planiral v okviru izgube, ki jo
                  bo treba kriti za železniško gospodarstvo. Še enkrat bi opozorila na dejansko
                  velik finančni učinek, negativni finančni učinek in probleme, ki jih bo imel
                  sektor zaradi takega načina zvišanja regresa.</p>
               <p>Če dovolite, mogoče še drugi amandma k temu členu. V bistvu gre za težo približno
                  pol milijarde, ki bi jo tudi nosil proračun za sredstva, ki jih ni mogoče
                  zagotoviti, ki niso bila planirana, kar pomeni zvišanje regresa približno 15 000
                  ljudem. Skratka, gre za tiste, ki imajo bruto plačo pod 110 000. Takih je po
                  okvirnih izračunih 15 000 v državni upravi, v javnih zavodih, v organih lokalnih
                  skupnosti, skratka, gre za vse tiste, ki se financirajo iz proračuna in kjer so
                  bila zagotovljena in planirana sredstva na taki ravni, kot jo je tudi sam sporazum
                  določil, to se pravi nekaj čez 70 000. Še enkrat resnično opozarjam na problem in
                  na negativne učinke in na težave, ki jih bo imel državni proračun, če ne sprejmete
                  vladnih amandmajev. Hvala.</p>
            </sp>
            <sp xml:id="SDZ1-Izredna-45-1996-06-19.sp13">
               <speaker>PODPREDSEDNIK MIROSLAV MOZETIČ:</speaker>
               <p>Spoštovani gospodje, prosim, če nekoliko tiše govorite. Besedo ima gospod
                  Pavlica.</p>
            </sp>
            <sp xml:id="SDZ1-Izredna-45-1996-06-19.sp14">
               <speaker>MILOŠ PAVLICA:</speaker>
               <p>Hvala. Rad bi vas opozoril predvsem na drugi vladni amandma, s katerim bi Vlada
                  želela črtati rešitev, ki smo jo včeraj prinesli v zakon. Gre za to, da bi se
                  delavcem, ki prejemajo pod 110 000 bruto plače v negospodarstvu, skratka, tistm,
                  ki so podložni temu zakonu o razmerjih plač, izplačeval regres v višini 102 000.
                  Zanimivo, pri argumentaciji Vlade je vedno to, da denarja zmanjkuje vedno za te
                  splošne, spodnje ogrožene kategorije, nikoli za zgornje kategorije. Sami veste, da
                  so potekala v letošnjem letu pogajanja z nekaterimi skupinami poklicev v imenu
                  Vlade; rezultati teh uspešnih pogajanj so taki, da so plače v negospodarstvu
                  porasle za 6,7% kljub temu, da so nekateri zelo realni argumenti, da so tudi
                  zaradi drugih razlogov več ur povečane izhodiščne plače naraščale v tem obdobju.
                  Vendar je dejstvo, da se učinki pri porastih plač poznajo predvsem pri zgornjih
                  elitnih strukturah, da tako rečem, tudi zaposlenih v negospodarstvu. Stalno pa
                  zmanjkuje denarja in stalno opozarjamo na probleme proračuna, ko se pogovarjamo o
                  socialnem statusu spodnjih, ogroženih kategorij. Za rešitve, ki smo jih včeraj v
                  tem Državnem zboru, jaz sem prepričan, zavestno sprejeli, smo vsaj tem spodnjim
                  kategorijam dodali, da tako rečem, tistih dodatnih 30.000 možnosti regresa, do
                  110.000 bruto. Prepričan sem, da smo se včeraj pravzaprav za to v Državnem zboru
                  zavestno odločili in da tudi danes te odločitve ne bomo spreminjali in da bomo
                  zavrnili drugi amandma Vlade. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp xml:id="SDZ1-Izredna-45-1996-06-19.sp16">
               <speaker>MAG. JANEZ KOPAČ:</speaker>
               <p>Hvala lepa. Pri tem drugem amandmaju se mi zdi, da bi bilo vseeno zanimivo, ko
                  tako lahkotno premetavamo te milijarde ali pol milijarde in tako naprej, slišati
                  mnenje ministra za finance, prvič, ali meni, da je ta številka resnično takšna, in
                  drugič, kaj to pravzaprav pomeni. Zato bi vseeno prosil, če lahko izzovemo
                  ministra za finance, da nam pove svoje mnenje. Hvala.</p>
            </sp>
            <sp xml:id="SDZ1-Izredna-45-1996-06-19.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi kdo besedo? Minister za finance.</p>
            </sp>
            <sp xml:id="SDZ1-Izredna-45-1996-06-19.sp18">
               <speaker>MAG. MITJA GASPARI:</speaker>
               <p>Gospod podpredsednik, gospe in gospodje! Ko gre za nižje kategorije po plačah
                  zaposlenih v negospodarstvu, so pogajanja, ki so tekla v preteklih mesecih,
                  neproporcionalno bolj dvignila plače nižjim razredom kot višjim, torej, vsaj
                  deloma ta argument ne drži, da delamo vedno na račun tistih z nižjimi osebnimi
                  dohodki, to je prvič. Drugič, vi ste se zavestno odločili, tako kot ste se
                  zavestno odločali včeraj tudi za to, da ne obravnavate po hitrem postopku zakona o
                  davku na firmo, in s tem v principu zmanjšali tudi manevrski prostor za razprave,
                  kot je današnja. Zato bi prosil, da upoštevate, konec koncev seštevamo in
                  odštevamo vsi skupaj. In ko ste se pač odločili, da tisti zakon iz mnogih razlogov
                  ni ustrezen, ste se morali hkrati zavedati seveda, da drugega vira v danem
                  predlogu ni in da težko napenjate lok zdaj posledično tam, kjer se dodatno jemlje.
                  To je eno.</p>
               <p>Drugo, seveda, ker se zmeraj želimo primerjati s tujino, in tudi slišim zdaj, da
                  se primerjamo na različne načine z Nemčijo in Avstrijo, bi opozoril, da so se tam
                  zgodili ukrepi, ki jih ta Državni zbor ni sprejel oziroma jih nima namena
                  sprejemati, ne glede na tiste zaposlene, ki imajo plačo do 110.000 bruto. Državni
                  zbor, Vlada in drugi imajo plače višje od 110.000 bruto, pa v tem primeru ni
                  ukrepov, ki bi jih bilo čutiti, da se pripravljajo oziroma bodo sprejeti. 500
                  milijonov vam se morda izgleda žal malo, glede na to, da se radi pogovarjamo o
                  milijardah oziroma milijonih ameriških dolarjev, vendarle pri vsej tej zadeve
                  seveda se lahko zgodi, da bo denarja dejansko zmanjkalo, čeprav se vam to morda ta
                  trenutek ne zdi preveč resno. Državni proračun ni v lahki situaciji v letošnjem
                  letu; vsa ta pogajanja o kolektivnih pogodbah so prinesla bistveno povečanje plač,
                  tako v zdravstvu kot sodstvu in šolstvu oziroma deloma v državni upravi, in vsaj
                  jaz osebno ne štejem za potrebno zdaj še skozi regres dodatno popravljati tisto,
                  kar se je zgodilo pogajanji. Konec koncev v pogajanjih nihče ni zahteval ali pa ni
                  vztrajal na takih spremembah regresa. Bi pa prosil, da upoštevamo tudi interes
                  tistih, ki so se pogajali poleg vas, ki pač zastopate splošni interes v Državnem
                  zboru. S tem ne bomo veliko pomagali, sicer bomo pa naredili ogromno škodo oziroma
                  velike težave v izvrševanju državnega proračuna do konca leta, da ne omenjam, kaj
                  vse ti sporazumi o kolektivnih pogodbah lahko pomenijo za drugo leto. O tem
                  verjetno ob memorandumu za leto 1997, če bo še volja razpravljati o memorandumu za
                  1997. Jaz moram reči, da s stališča finančnih virov in možnosti ne morem drugače
                  odgovarjati, kot da nasprotujemo temu predlogu. Nekateri argumenti so pa v tem, da
                  so se plače tem kategorijam zaposlenih nadpovprečno povečale glede na tisto, kar
                  se je dogajalo v spremembah kolektivnih pogodb oziroma pogajanjih s temi sindikati
                  in da v okviru teh pogodb ni bilo takih dodatnih zahtev. Te pogodbe so pa
                  usklajene med pogajalskimi partnerji. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pavlica.</p>
            </sp>
            <sp xml:id="SDZ1-Izredna-45-1996-06-19.sp20">
               <speaker>MILOŠ PAVLICA:</speaker>
               <p>Hvala lepa. No, nesporno z vidika finančnega ministrstva sprejetje rešitve, ki so
                  nam jih včeraj ponudili, pomenijo dodatno obremenitev proračuna. Moji argumenti
                  proti spremembi naše včerajšnje odločitve so seveda lahko zelo različni. Nesporno,
                  je povedal tudi minister za finance zdaj, da pomenijo pogajanja, ki jih je Vlada
                  imela v zadnjih mesecih s posameznimi poklicnimi skupinami, povečane izdatke za
                  plače, vendar ne v segmentih, ki jih rešuje ta amandma, ki smo ga včeraj sprejeli,
                  ampak za segmente, da tako rečem, družbene elite, v glavnem seveda.</p>
               <p>Drugo. Ko smo sprejemali davek na plače, na plačno listo, kot je bilo rečeno,
                  Vlada ni sprejela argumentov posameznikov, ki smo predlagali neko drugo
                  distribucijo, nekoliko je korigirala seveda izhodišče, ne 85.000, ampak 90.000
                  bruto. Vendar so bili s tega mesta velikokrat povedani argumenti, ki pomenijo to,
                  da Vlada ni bila eksaktna pri izračunu prihodkov iz tega naslova davkov na
                  plačilno listo in nesporno bodo zaradi teh argumentov, ki smo jih tukaj povedali,
                  da ni bila upoštevana celotna distribucija zaposlenih, več kot 100.000 ljudi ni
                  bilo upoštevanih, da ni bil upoštevan 7%-ni porast plač iz septembra na marec, da
                  ni bil upoštevan porast plač, ki ga pričakujejo v letošnjem letu in vidimo, da je
                  že v aprilu ta porast plač 4,4%, bo zajemanje s tega naslova bistveno večje,
                  skratka, bodo prelivi v proračun bistveno večji od pričakovanih, s katerimi se bo
                  lahko kompenziral ta izpad kljub temu, da bi izpadel davek na firmo, ki ga, kot
                  slišim, ne vem, ministrstvo umika ali pa, ki smo ga sami dali v prvo obravnavo, pa
                  ga bomo verjetno še na tej seji obravnavali. Nesporno smo tudi ob davku na firmo
                  govorili, da seveda obstajajo tudi posamezni premoženjski davki, za katere seveda
                  Vlada nima poguma, da bi jih prinesla v ta parlament, kot govorimo o davku na
                  avtomobile itn. Ponovno opozarjam, da za odločitve, ki smo jih včeraj sprejeli,
                  pomagamo spodnji strukturi zaposlenih, zavedajoč se seveda tega delu dohodka, pri
                  čemer je tudi to treba povedati, da ga ni v tej državi, ki bi lahko realno ocenil
                  učinek, tudi tistega, kar smo včeraj sprejeli, ampak lahko samo, tudi ta učinek
                  500 milijonov je ocenjen samo na nekih predvidenih podatkih, kajti niti kadrovska
                  služba Vlade nima podatkov, koliko dejansko ljudi bi bilo zajeto s tem amandmajem.
                  Res pa je, po aproksimacijah, da bi verjetno to bilo približno 500 milijonov
                  tolarjev. Skratka prepričan sem, da imamo dovolj tehtnih argumentov, da ne
                  spremenimo odločitve, ki smo jo včeraj sprejeli, ne glede na argumente, ki jih je
                  predstavil tudi finančni minister.</p>
            </sp>
            <sp xml:id="SDZ1-Izredna-45-1996-06-19.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Predstavnica Vlade.</p>
            </sp>
            <sp xml:id="SDZ1-Izredna-45-1996-06-19.sp22">
               <speaker>NATAŠA BELOPAVLOVIČ:</speaker>
               <p>Še enkrat bi opozorila, da ti argumenti, da se starta na tiste, ki imajo nižje
                  plače, dejansko ne moremo reči, da držijo. Lansko leto, tisti, ki se spomnite, ko
                  je bila kolektivna pogodba za negospodarstvo spreminjana, mislim, da je bilo nekje
                  jeseni, so dobili dodatke prvi štirje tarifni razredi. To se pravi tisti z
                  najnižjimi plačami. Letos, ko so bila pogajanja, o katerih je minister za finance
                  prej govoril, so v bistvu bili dodatki določeni v zneskih, ne v odstotkih, kar
                  pomeni, da so zneski tisti z nižjimi plačami dobili v bistvu več procentualno kot
                  tisti z višjimi plačami. To se pravi, tudi tukaj smo želeli nekaj narediti pri
                  plačah tistih v nižjih tarifnih razredih oziroma pri slabših plačah, tako da ne
                  moremo povšalno govoriti o tem, da se vedno krči tiste, ki imajo najmanj, ampak
                  mislim, da sedaj so dvakrat pravzaprav vsa pogajanja šla v to smer, da so se
                  dvignile ravno najnižje plače tistih, za katere se sedaj tudi borite in
                  pogovarjate o njih.</p>
            </sp>
            <sp xml:id="SDZ1-Izredna-45-1996-06-19.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pavlica.</p>
            </sp>
            <sp xml:id="SDZ1-Izredna-45-1996-06-19.sp24">
               <speaker>MILOŠ PAVLICA:</speaker>
               <p>Hvala lepa. To, kar je predstavnica Vlade povedala, je sicer res. Vendar mi se
                  pogovarjamo o izhodiščni plači v negospodarstvu v višini 35.558 tolarjev bruto. Da
                  vemo, o katerih zneskih govorimo.</p>
            </sp>
            <sp xml:id="SDZ1-Izredna-45-1996-06-19.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.
                  Prehajamo na glasovanje.</p>
               <p>Na glasovanje dajem amandma Vlade k 8. členu, ki se glasi: na koncu prvega
                  odstavka 8. člena predloga zakona se pika nadomesti z vejico in doda besedilo:
                  <q>"razen v primeru, ko je višina regresa določena s kolektivno pogodbo, ki jo je
                  podpisala Vlada Republike Slovenije oziroma od nje pooblaščeno ministrstvo"</q>.
                  Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je amandma sprejet.</p>
               <p>In na glasovanje dajem drugi amandma k 8. členu. Predlagatelj je Vlada. Glasi se:
                  drugi odstavek se črta. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem amandma poslanske skupine Demokratske stranke k 13. členu. Glasi
                  se:</p>
               <p>a.) V prvem odstavku se znesek 1 milijon SIT nadomesti z zneskom 300.000 SIT.</p>
               <p>b.) V drugem odstavku se znesek 150.000 SIT nadomesti z zneskom 50.000 SIT.</p>
               <p>c.) Na koncu drugega odstavka se črta pika in doda besedo: <q>"in odgovorna oseba v
                  državnem organu ali lokalni skupnosti, če izplača regres za letni dopust v
                  nasprotju z 8. členom tega zakona."</q></p>
               <p>Želi kdo besedo? Gospa Simšič.</p>
            </sp>
            <sp xml:id="SDZ1-Izredna-45-1996-06-19.sp26">
               <speaker>DANICA SIMŠIČ:</speaker>
               <p>Hvala za besedo. Spoštovane poslanke in poslanci! Naša skupina je te predloge
                  dopolnil vložila iz preprostega razloga. Strinjamo se seveda, da je potrebno imeti
                  jasne in relativno visoke sankcije, pa vendarle, sankcija, če gre za zamudo,
                  recimo, da nekdo od fizičnih oseb, in teh je recimo samo pri samostojnih
                  podjetnikih 49 tisoč, in ki nimajo stalno zaposlenih računovodij in računovodskih
                  služb, če v bistvu zamudi za en dan, bo plačal kazen najmanj milijon tolarjev.
                  Meni se seveda ob tem postavlja vprašanje, in naši poslanski skupini, ali je to z
                  vidika ohranjanja tudi teh delovnih mest, ki jih je marsikdo sam odprl in se na
                  tak način tudi samozaposlil in zagotavlja sebi in morda še enemu zaposlenemu
                  socialno varnost, ali ima smisel postavljati tako visoke sankcije kot izhodišče
                  najmanj? Zgornja višina pa seveda še vedno ostaja odprta. In predlagamo pravzaprav
                  to, kar je bilo predlagano v osnovnem predlogu zakona pa je potem z amandmajsko
                  obravnavo v Državnem zboru doživelo spremembe. In prosimo za podporo pri teh dveh
                  prvih predlogih.</p>
               <p>Pod točko c) pa v bistvu predlagamo samo, glede na to, da je dopolnilo v 8. členu
                  iz druge obravnave ostalo, predlagamo sankcioniranje neizpolnjevanja tega
                  socialnega sporazuma tudi za tiste odgovorne v državnih organih in lokalnih
                  skupnostih, ki teh regresov ne izplačajo v skladu z novo določbo 8. čelna. Hvala
                  lepa.</p>
            </sp>
            <sp xml:id="SDZ1-Izredna-45-1996-06-19.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukač.</p>
            </sp>
            <sp xml:id="SDZ1-Izredna-45-1996-06-19.sp28">
               <speaker>METKA KARNER-LUKAČ:</speaker>
               <p>Spoštovane gospe in gospodje! Jaz takemu amandmaju nasprotujem, ker razumem, da je
                  ta socialni sporazum uzakonjen zato, da bi se izvajal, in da ga bi izvajal slednji
                  delodajalec. In zato morajo biti sankcije, če nekdo krši ta socialni sporazum,
                  dovolj ostre tako, da se delodajalcem tega ne splača početi. Meni je še vedno
                  prioritetni interes, da najmanj 200 tisoč zaposlenih, ki imajo težave pri
                  izplačilu plač, dobi tisto najnižjo plačo, ki jo ta socialni sporazum zagotavlja
                  in tudi, da so te plače pravočasno izplačane, kajti sicer pripeljemo v hude
                  materialne stiske cele družine. Zamislimo si, kako je, recimo živeti brez plače en
                  mesec ali pa dva meseca. Če nastopi problem pri teh malih delodajalcih, morda tudi
                  nastopi ali pa ne nastopi, to je zelo vprašljivo, potem naj mali delodajalci to
                  rešujejo tako, da bodo pač opravljali delo sami ali pa, da se bodo z zaposlenimi
                  dogovorili, da bodo na primer plačani takrat, ko bodo ti mali delodajalci to
                  zmogli. Tudi to je možno in kjer ni dolžnika, tudi ni sodnika, tako da se ni bati,
                  v kolikor se bodo mali delodajalci dogovorili s svojimi zaposlenimi, da bi te
                  sankcije plačevali, še zlasti pa, ker vemo, kako delovna inšpekcija deluje. Torej,
                  za mene je prioritetni interes zagotavljanje minimalnih pravic, ki jih daje
                  socialni sporazum najmanj 200.000 zaposlenim, potem so pa šele v mojem interesu
                  mali delodajalci. In mislim, da bi ta Državni zbor moral glasovati proti temu
                  amandmaju oziroma da ostane v veljavi tisto, kar je matični odbor sprejel in smo
                  včeraj tudi izglasovali. Hvala lepa. Jaz bom glasovala seveda proti.</p>
            </sp>
            <sp xml:id="SDZ1-Izredna-45-1996-06-19.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Baškovič.</p>
            </sp>
            <sp xml:id="SDZ1-Izredna-45-1996-06-19.sp30">
               <speaker>MILAN BAŠKOVIČ:</speaker>
               <p>Rad bi opozoril na neko podrobnost, ki pa je pomembna, opozoril. Namreč, poglejte,
                  ta amandma sedaj, pod točko c) sankcionira - <q>"odgovorna oseba v državnem organu
                  ali lokalni skupnosti, če ne izplača regresa..."</q>, to, kar je bilo prej potrjeno v
                  ponovnem glasovanju, se pravi, sankcionira tudi voditelje oziroma predstojnike v
                  državnih organih in občinah, če regresa ne izplačajo tako, kot je v tem zakonu
                  določeno. Imamo pa v sistemskem zakonu o prekrških ravno za te državne organe
                  posebno ureditev. Namreč, državni organ ne odgovarja kot pravna oseba za prekršek,
                  ta odgovornost je izključena, ampak lahko samo odgovorna oseba v državnem organu.
                  Vendar je tukaj najvišja meja, taka pač je, se pravi, od 150 do 120.000 tolarjev,
                  se pravi, 120.000 tolarjev je pri državnih organih, tak zakon velja, maksimum za
                  nekega starešino, če bi si privoščil ta prekršek. Torej bi to, kar je bilo
                  sprejeto v drugi obravnavi za druge odgovorne osebe, ki so pa vezane na prekršek
                  pravnih oseb, se pravi podjetij, zavodov in tako naprej, in je bila tam najnižja
                  kazen predvidena 150.000, je to nemogoče uporabljati v tem kontekstu, ker potem že
                  najnižja prekoračuje znatno maksimum, ki ga zakon za te osebe določa. Tudi sicer
                  prekoračuje maksimum tudi za druge pravne odgovorne osebe, ampak vendarle, v tem
                  primeru popolnoma izrazito, ker ne morejo biti drugačne sankcije, kot je do
                  120.000; seveda, maksimalno nikdar ne predpiše, ampak je zmeraj nekaj spredaj, da
                  je potem nekaj prostora. Tako da s tega vidika je amandma korekten in če ne bi bil
                  tako, kot je oblikovan, bi prišlo do nekonsistentnosti, ker potem te odgovorne
                  osebe v državnih organih in občinah sploh ne bi mogle biti kaznovane ob taki
                  dikciji, kot je bila, sploh ne, ob držanju meje 150 pa tudi ne, tako da je to
                  popolnoma neučinkovito, nekonsistentno, sploh ne velja pisati v zakon.</p>
               <p>Bi pa še opozoril na to, glede sankcij sicer. Pozabljate oziroma pozabljamo v teh
                  razpravah, da je to samo prekršek, imamo pa kaznivo dejanje, ki je posebej tudi
                  uporabno v tem primeru, in naj tisti, ki bi ugotovili kakšen zavesten prekršek,
                  kršitev teh določil, teh obveznosti, lepo prijavijo kot kaznivo dejanje - to je
                  člen 205, ki pravi, kdor vedoma ne ravna po predpisih o sklenitvi delovnega
                  razmerja, o osebnem dohodku in nadomestilih osebnega dohodka, in tako naprej, se
                  kaznuje z denarno kaznijo, se pravi, brez omejitve o kazenskem zakonu ali z
                  zaporom do 1 leta. Se pravi, da če je kdo to storil vedoma, se pravi, zavedajoč se
                  svojega ravnanja, je primarno tukaj že kaznivo dejanje, ki ga zagrabi. Prekršek je
                  nekaj manjšega, osebnega in je to podrejeno in če je nekdo kaznovan za kaznivo
                  dejanje, s tem tudi ne bo za prekršek, ker je prekršek kot blažja sankcija,
                  konzumiran v kaznivem dejanju. Tudi to dajte, prosim, upoštevati s tega vidika.
                  Mislim, da je amandma popolnoma korekten in rešuje tudi nekonsistentnost, ki je
                  nastala glede na 8. člen. Hvala.</p>
            </sp>
            <sp xml:id="SDZ1-Izredna-45-1996-06-19.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo besedo? <stage>(Ne.)</stage> Razpravo zaključujem. Amandma
                  dajem na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je amandma sprejet.</p>
               <p>S tem smo z amandmaji zaključili. Sekretariat sprašujem, če ima kakšno pripombo
                  glede medsebojne neskladnosti? <stage>(Ne.)</stage> Ali želi kdo besedo o predlogu
                  zakona v celoti? <stage>(Ne.)</stage> Predlog zakona v celoti dajem na glasovanje.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>Dodatni predlogi sklepov - dodatni sklep, ki ga predlaga poslanka Danica Simšič,
                  glasi se:<q>" Navodilo o prikazovanju podatkov, ki ga bo na podlagi 10. člena izdal
                  minister, pristojen za delo, naj izhaja iz predpostavke o potrebnosti
                  racionalizacije prikazovanja predpisanih podatkov ter zmanjševanja
                  administriranja."</q> Ali želi kdo o tem predlogu sklepa besedo? Gospa Simšič.</p>
            </sp>
            <sp xml:id="SDZ1-Izredna-45-1996-06-19.sp32">
               <speaker>DANICA SIMŠIČ:</speaker>
               <p>Še enkrat hvala za besedo. Rada bi samo pojasnila, zakaj ta predlog dodatnega
                  sklepa. Že izkušnja iz lanskega leta je verjetno dovolj zgovorna, ko so morali
                  vsi, ki naj prikazujejo podatke oziroma plače - spet govorim o tistih, o katerih
                  sem v prejšnji razpravi, to se pravi, predvsem fizične osebe - prikazovati kar 17
                  najrazličnejših, tudi izvedenih podatkov, ki so bili zahtevani. Na koncu se je pa
                  izkazalo, da teh podatkov nihče ne potrebuje, nihče ne zbira in jih sploh ne
                  uporablja in da bi ta svoj predlog še podkrepila, bi rada povedala, da je bil na
                  to temo tudi že sklican posebni sestanek, na katerega so bili vabljeni tako
                  predstavniki Gospodarske zbornice, Obrtne zbornice, Ministrstva za delo in seveda
                  Agencije AFNIA, ampak agencija je ta sestanek zavestno ignorirala in vztraja pri
                  vsej tej svoji papirnati vojni in administriranju, medtem ko so se vsi trije
                  preostali strinjali, da bi bilo dovolj manj kot polovica teh podatkov, torej od
                  sedemnajstih sedem, pa bi dobili isto sliko, iste podatke, kot jih potrebujejo. S
                  tem bi pa seveda tiste, ki morajo posredovati podatke, bistveno razbremenili. Samo
                  temu je namenjen ta predlog dodatnega sklepa in ničemer drugemu. Hvala.</p>
            </sp>
            <sp xml:id="SDZ1-Izredna-45-1996-06-19.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem in
                  predlog dodatnega sklepa dajem na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sklepa sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>9. TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O DAVKU OD DOBIČKA PRAVNIH OSEB, SKRAJŠANI
                     POSTOPEK</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Očitno ni pomembno.)</stage> Predlog zakona je
                  obravnaval Odbor za finance in kreditno-monetarno politiko kot matično delovno
                  telo. Prosim poročevalca gospoda Kopača, da predstavi stališče odbora.</p>
            </sp>
            <sp xml:id="SDZ1-Izredna-45-1996-06-19.sp34">
               <speaker>MAG. JANEZ KOPAČ:</speaker>
               <p>Hvala lepa. Odbor je predlog zakona podprl, saj je navsezadnje kratek in ne
                  prinaša tako zelo veliko novosti, čeprav so to, kar prinaša, seveda pomembne
                  novosti. Gre predvsem za povečanje olajšave za investiranje s sedanjih 20% davčne
                  osnove na 40% davčne osnove. K temu pa je odbor predlagal amandma, ki po vsebini
                  pravzaprav bistveno spreminja to, kar je predlagala Vlada, zato na to posebej
                  opozarjam in upam, da boste amandma odbora podprli. Predlog, kot ga je oblikovala
                  Vlada, namreč predvideva, da se tako imenovana investicijska olajšava lahko
                  uporablja prosto, glede na odločitve podjetij samih. Na odboru smo ocenili, da bi
                  utegnila ta olajšava vzpodbuditi ali pa pripeljati tudi do naslednje situacije: V
                  nekaterih podjetjih bi lahko s krediti iz finančnega sektorja gospodarstva pač
                  financirali nove investicije, ob tem pa bi sočasno delili dividende oziroma
                  dobiček, kar bi jim bilo v precejšnji meri dodatno omogočeno s to veliko davčno
                  olajšavo, ki jo je predlagala Vlada. Zato smo ocenili, da to pravzaprav z
                  narodnogospodarskega vidika ni primerno oziroma ni koristno, in predlagali amandma
                  k 2. členu, ki se glasi: V 39. členu se doda nov tretji odstavek, ki se glasi:
                  <q>"Davčni zavezanec, ki koristi davčno olajšavo po prvem ali drugem odstavku tega
                  člena,"</q> torej to 40% investicijsko olajšavo, <q>"ne sme razporejati dobička za
                  udeležbo v dobičku. Če davčni zavezanec razporedi dobiček za udeležbo v dobičku
                  pred potekom petih let po letu, v katerem je izkoristil davčno olajšavo, mora za
                  znesek izkoriščene davčne olajšave povečati davčno osnovo v letu razporeditve
                  dobička za udeležbo v dobičku."</q> S tem predlagamo, bi investicijska olajšava, tako
                  zelo izdatna, kot je predlagana, veljala samo za tista podjetja, ki svoje
                  investicije financirajo iz dobička, ne pa tudi za druga, ki na primer svoje
                  investicije financirajo s posebnimi krediti ob tem, da svoj dobiček delijo. Odbor
                  pa posebej ni podprl amandmaja poslanca Ferija Horvata, ki predvideva, da bi se
                  zakon uveljavil že s 1.7. letošnje leto oziroma bi stopil v veljavo, kajti po
                  mnenju odbora bi to predstavljalo tako rekoč nepremostljive olajšave, kajti v tem
                  primeru bi seveda podjetja morala oddati davčno bilanco za prvo polletje
                  letošnjega leta in potem pred koncem leta še eno novo. Ob tem pa seveda nastopi
                  velika možnost, nedvomno zelo realna, prenosov dobičkov in izgub med obema
                  polovicama leta, kar bi ob tem, da je režim v prvi polovici leta bistveno drugačen
                  od režima v drugi polovici leta, seveda vsako podjetje priredilo ali pa bi to
                  okoliščino vsako podjetje verjetno v bistveni meri prilagodilo svojih interesom,
                  ki nedvomno niso enaki kot interesi predlagatelja, torej Vlade ali pa parlamenta.
                  Tako da predlagam v imenu odbora, da podprete predlog zakona, da podprete amandma
                  odbora k 2. členu in da ne podprete amandmaja poslanca Ferija Horvata k 4. členu,
                  ki govori o datumu uveljavitve tega zakona. Hvala.</p>
            </sp>
            <sp xml:id="SDZ1-Izredna-45-1996-06-19.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Želijo besedo predstavniki poslanskih skupin? Gospa
                  Lukač za Slovensko ljudsko stranko.</p>
            </sp>
            <sp xml:id="SDZ1-Izredna-45-1996-06-19.sp36">
               <speaker>METKA KARNER-LUKAČ:</speaker>
               <p>Spoštovane gospe in gospodje! V poslanski skupini Slovenske ljudske stranke smo
                  bili najprej, moram reči, začudeni nad temi spremembami, ki jih je Vlada
                  predlagala, posebno še nad spremembami 39. člena, kjer naj bi se priznala davčna
                  olajšava v višini 40% investiranega zneska, opredmetena v osnovna sredstva in v
                  neopredmetena dolgoročna sredstva. Če bi samo takšen amandma sprejeli oziroma tako
                  spremembo sprejeli, bi pomenilo to, da zlasti v dobrih podjetjih generiramo
                  neproduktivne investicije in v neopredmetena dolgoročna sredstva je možno všteti
                  vse stroške razvoja raznih projektov in tako bi se zgodilo, da bi ravno tiste
                  pravne osebe, ki ustvarjajo največje dobičke, v državno blagajno izredno malo
                  participirale. S tem, ko je pa Odbor za finance predlagal svoj amandma, pa seveda
                  zakon dobiva popolnoma drugačen smisel in glede na to, da je odbor ta amandma
                  predlagal in če bo sprejet, bomo tudi poslanci Ljudske stranke podprli te
                  spremembe. Torej najprej pa je potrebno seveda podpreti amandma odbora, ki nalaga
                  davčno olajšavo, davčna olajšava je omogočena samo, če gre investicija direktno iz
                  dobička, torej da ne bo delitve dividend, ampak najprej investicija in ostanek,
                  potem pa pripada tistemu, ki ga je ustvaril. Hvala.</p>
            </sp>
            <sp xml:id="SDZ1-Izredna-45-1996-06-19.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti stališče? Gospa Pečan za
                  Združeno listo socialnih demokratov.</p>
            </sp>
            <sp xml:id="SDZ1-Izredna-45-1996-06-19.sp38">
               <speaker>BREDA PEČAN:</speaker>
               <p>Hvala lepa. Poslanska skupina Združene liste zakon o spremembah in dopolnitvah
                  zakona o davku od dobička pravnih oseb podpira, zlasti še zato, ker je končno
                  prišlo do tega, da je Vlada ugotovila, da se olajšave oziroma znižanje osnove da
                  uporabljati tudi v razvojne namene in da je pomembno, da se tak davčni vir
                  državnega proračuna bistveno ne zmanjša ob uveljavljanju posameznih vrst olajšav
                  pri davčni osnovi. Dejstvo je, da je poslanska skupina Združene liste že pri
                  sprejemanju prejšnjih sprememb in dopolnitev tega zakona predlagala in zahtevala,
                  da bi bile olajšave pri plačilu davka od dobička pravnih oseb, ne le višje za
                  investirana sredstva, temveč, da bi lahko zajemale celotno vsoto investiranih
                  sredstev do višine davčne osnove. Pri tem pa smo tudi predlagali, da bi bila ta
                  olajšava selektivna, se pravi, da bi bila vezana na posamezne namene investiranja,
                  zlasti seveda v smer investiranja za namene odpiranja novih delovnih mest oziroma
                  zaposlovanja posameznih oseb, ene ali več oseb. V tem smislu tudi predlagamo
                  amandma, ki bo malo pozneje razdeljen k 2. členu. Poudarjamo pa, da Vlada
                  Republike Slovenije, kljub temu, da je v tem primeru za 100% povečala olajšave pri
                  plačevanju davka od dobička, da kljub temu ni naravnavala sprememb zakona v to
                  smer, da bi bil bolj usmerjen v gospodarski razvoj, saj davek od dobička ni tako
                  pomemben vir proračuna, da bi se zaradi tega slovenski proračun zrušil, tudi če bi
                  znižali davčne osnove, seveda v takem selektivnem smislu, celo do ničle. Se pravi,
                  da ne bi bilo nobenega vira, saj bi ostali viri na ta račun toliko zrasli, da bi
                  neprimerljivo več sredstev priteklo na prihodkovni strani proračuna, kakor pa bi
                  jih na račun olajšav pri davku od dobička odteklo. Poleg tega pa bi prav gotovo
                  imeli bistveno večjo stopnjo zaposlenosti kot jo imamo danes. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Za SKD bo mnenje predstavila gospa Jana Primožič.</p>
            </sp>
            <sp xml:id="SDZ1-Izredna-45-1996-06-19.sp40">
               <speaker>JANA PRIMOŽIČ:</speaker>
               <p>Hvala za besedo. Spoštovani gospod podpredsednik, drage poslanke in poslanci ter
                  predstavniki Vlade! Na vsak način poslanska skupina Slovenskih krščanskih
                  demokratov podpira spremembe in dopolnitve zakona o davku od dobička pravnih oseb,
                  ki v prvi vrsti odpravljajo dvojno obdavčevanje posebnih rezervacij pri bankah in
                  hranilnicah, povišujejo davčno olajšavo za investiranje od sedanjih 20% na 40%
                  investiranega zneska, in pač odpravljajo še nekatere druge nejasnosti. Sicer je
                  prav, da se zakon sprejema čimprej, po hitrem postopku, da investitorji in drugi
                  gospodarski subjekti poznajo pogoje poslovanja, vendar na žalost začne veljati ta
                  zakon šele s 1. januarjem naslednjega leta, in mogoče bi se izplačalo kaj več
                  pozornosti nameniti še kakšnim drugim nejasnostim ob tem zakonu. To, kar se
                  odpravlja, da se odpravlja dvojno obdavčevanje posebnih rezervacij pri bankah in
                  hranilnicah, je seveda pohvalno, čeprav se v prvi vrsti tudi lahko začudim temu,
                  da je Vlada ob prvem predlogu odprave dvojnega obdavčevanja imela drugačno
                  stališče, kot je navedeno v članku v <q>"Financah"</q>, dne 8.3.1996. Tako da je res
                  Vlada lahko po ponovni proučitvi dobila drugačno spoznanje, vendar pa upam, da bo
                  v prihodnje, že ob prvi proučitvi, to ugotovila.</p>
               <p>Kar se tiče največjega dogodka v tem zakonu, je to povišanje davčne olajšave za
                  investiranje od sedanjih 20% do 40%, to je na vsak način pohvalno. Želeli bi si,
                  da bi bila ta davčna olajšava še višja; razmišljali smo tudi v poslanski skupini o
                  50 do 60% davčne olajšave, kar je primerljivo tudi z drugimi državami, vendar pa
                  smo ob predlogih, da bi na vsak način bilo potrebno povečati kontrolo teh
                  investicij, delno se sicer to v teh spremembah zakona dogaja, vendar pa na vsak
                  način ta kontrola, menimo, da še ni zadostna, tako da ne razmišljamo več o
                  dodatnih olajšavah, če pa bo stvar bolj dogovorjena, se tudi s temi stvarmi
                  strinjamo. Na vsak način pomeni za gospodarske subjekte, seveda samo tiste, ki
                  poslujejo oziroma bodo poslovali z dobičkom, ta zakon velik napredek, in upam, da
                  bo še več takšnih zakonov. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Stališče Demokratske stranke bo predstavil gospod Peršak.</p>
            </sp>
            <sp xml:id="SDZ1-Izredna-45-1996-06-19.sp42">
               <speaker>ANTON PERŠAK:</speaker>
               <p>Spoštovane poslanke in poslanci! V skladu z že dosedanjimi stališči naše skupine
                  bomo tudi mi ta zakon podprli, podprli bomo tudi amandma odbora in tudi morebitni
                  amandma, če sem prav razumel, ki je bil najavljen, ki bi stimuliral zaposlovanje.
                  Tako, da na kratko mislimo, da je ta zakon koristen in da ga velja podpreti.
                  Hvala.</p>
            </sp>
            <sp xml:id="SDZ1-Izredna-45-1996-06-19.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Stališče poslanske skupine Socialdemokratske stranke bo predstavil
                  gospod Pučnik.</p>
            </sp>
            <sp xml:id="SDZ1-Izredna-45-1996-06-19.sp44">
               <speaker>DR. JOŽE PUČNIK:</speaker>
               <p>Spoštovani! Socialdemokrati podpiramo osnovno tendenco tega zakona, obžalujemo pa,
                  da ni namesto 40% tam 100%. Gre za naslednje dejstvo. Država, po našem
                  prepričanju, mora stimulirati dolgoročno predvsem proizvodno investiranje in s tem
                  odvračati preko davčnega vijaka potrošnjo za srednjeročne, to se pravi za
                  kratkoročni in tudi srednjeročni konzum. To je osnovni mehanizem tržnega
                  gospodarstva, ki gre v nekaterih razvitih državah celo tako daleč, da lahko
                  odpišete od svoje davčne osnove celo tisto, kar ste porabili, recimo za
                  vzdrževanje vrtne ograje, za nakup okrasnega grmičevja za vaš vrt in podobno.
                  Dobro, to so seveda stvari, ki presegajo slovenske možnosti in slovenske razmere,
                  ampak kar zadeva investiranje, bi po našem prepričanju morali investicije
                  odpisovati od davčne osnove. Glede na izredno visoko progresijo v davčni lestvici
                  pri nas, si moramo predstavljati, da tisti, ki želi investirati iz tistega dela,
                  ki presega 40%, najprej plača toliko in toliko davka državi in naj tako rekoč iz
                  obdavčenega dobička potem nabavlja stroje. Tako mi seveda ne bomo dosegli
                  konkurenčnosti našega gospodarstva.</p>
               <p>In še zadnja pripomba v imenu poslanske skupine. Mislimo, da je prava pot preko
                  davčnega stimuliranja, da bi dosegli povečanje investicij, ne pa preko odpisovanja
                  sredstev, razbremenjevanja podjetij s tem, da jim ni potrebno plačevati v fonde,
                  recimo za socialno zavarovanje ali za zdravstveno zavarovanje, ker to mora potem
                  država tako in tako pokriti. Pravilna pot je preko direktnega stimuliranja, preko
                  davčnega sistema. Zato obžalujemo, da je pravzaprav predlog tega zakona ostal samo
                  na pol poti. Bomo pa kljub temu ta pravilni korak v pravilno smer podprli. Hvala
                  lepa.</p>
            </sp>
            <sp xml:id="SDZ1-Izredna-45-1996-06-19.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče?
                     <stage>(Ne.)</stage> Besedo dajem poslankam in poslancem. Gospod Černelič.</p>
            </sp>
            <sp xml:id="SDZ1-Izredna-45-1996-06-19.sp46">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Sam sem vložil amandma s ciljem, da bi za vsakega
                  trajno zaposlenega, novo zaposlenega pri družbi z omejeno odgovornostjo, dejansko
                  bila olajšava 20%, vendar ne več kot 60%, se pravi gre za pomoč samozaposlovanju
                  in zaposlovanju. Rad bi seveda takoj povedal, da moram popraviti amandma. Črtati
                  moram <q>"in pri samostojnih podjetnikih"</q>, kajti to ne zajema tega in bom tudi to
                  podpisano vložil. Ta sprememba je, tako da amandma, tako kot je predložen, ni v
                  redu, ni konsistenten, vendar, če to črtam, pa menim, da je to v redu in mislim,
                  da je to s ciljem, ne samo vlaganja v razvoj, ampak vlaganja tudi v zaposlitev.
                  Menim, da bi bilo dobro, da bi tak amandma ali podoben amandma podprli. Hvala
                  lepa.</p>
            </sp>
            <sp xml:id="SDZ1-Izredna-45-1996-06-19.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Janez Podobnik.</p>
            </sp>
            <sp xml:id="SDZ1-Izredna-45-1996-06-19.sp48">
               <speaker>JANEZ PODOBNIK:</speaker>
               <p>Spoštovani! Ob razumevanju razlogov za to, da je ta zakon čimprej sprejet, bi
                  vendarle opozoril na stališče sekretariata, ki pravi, da Vlada predloga za
                  skrajšani postopek, ne za hitri, ni predstavila tako, da bi glede na določbe 204.a
                  člena poslovnika Državnega zbora navedla in ustrezno utemeljila katerega od
                  razlogov, ob katerih se Državni zbor lahko odloči za skrajšani postopek. To je
                  glede procedure.</p>
               <p>Glede samega zakona bi postavil vprašanje predstavnikom Vlade. Namreč, vsak davčni
                  sistem stoji ali pade v tem, če se ga dosledno izvaja, to se pravi, če se nek
                  zakon dosledno izvaja in bi vprašal predstavnike Vlade, kako davčna služba
                  kontrolira zasebnike in pravne osebe, ki izvajajo tako imenovano prodajo na domu,
                  če le ti dosledno odvajajo davek od dobička. Velja ugotovitev - dobil sem tudi več
                  stališč od državljanov - da prav prodaja na domu ustvarja zelo zelo velike dobičke
                  in da so nekateri, ki to dejavnost vodijo, predstavniki filial tujih firm v
                  Sloveniji oziroma predstavniki tujih firm, ki imajo pri nas organizirano neko
                  podružnico, torej, ali prodaja na domu, ki ustvarja velike dobičke, v skladu z
                  zakonom odvaja davek od dobička pravnih oseb? Hvala.</p>
            </sp>
            <sp xml:id="SDZ1-Izredna-45-1996-06-19.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospa Pečan.</p>
            </sp>
            <sp xml:id="SDZ1-Izredna-45-1996-06-19.sp50">
               <speaker>BREDA PEČAN:</speaker>
               <p>Hvala. Rada bi obrazložila amandma, ki smo ga vložili k 2. členu. Glede na to, da
                  še ni bil razdeljen po klopeh, bi rada povedala, kakšni so cilji tega amandmaja.
                  Amandma razširja 2. člen tako, da dodaja k 39. členu, ki ga pravzaprav 2. člen
                  obdeluje, tri nove odstavke, in sicer v smislu, kakor smo danes od kar nekaj
                  poslanskih skupin slišali, da bi bilo potrebno storiti, da se davčna olajšava na
                  davek od dobička pravnih oseb lahko uveljavi do 100% investiranega zneska v
                  opredmetena osnovna sredstva ali neopredmetene dolgoročne naložbe, in sicer moram
                  tokrat povedati, da je ta olajšava selektivna, vezana je na zaposlitev oseb za
                  nedoločen čas. Gre za to, da se v Sloveniji vedno bolj in bolj pojavlja
                  zaposlovanje po pogodbi in zaposlovanje za določen čas, kar prinaša tudi drugačne
                  posledice, ne le socialne posledice - kako bi rekla - negotovosti ljudi, ki so v
                  takem razmerju do delodajalcev. Gre namreč za to, da v državi, kjer je zelo veliko
                  zaposlenih za določen čas ali po pogodbi, potrošnja ni sorazmerna tistemu, za kar
                  bi se sicer ljudje odločali. Gre za to, da ljudje, ki imajo tako kratkotrajne in
                  negotove zaposlitve, ne potrošijo sredstev v trajno blago, v trajne vrednosti.
                  Najmanj, kar je, ne morejo si privoščiti, da bi lahko kupovali tiste izdelke, ki
                  so večje vrednosti in zaradi tega je tudi priliv s strani prometnega davka v
                  proračunsko blagajno manjši, da ne govorimo o tem, da pogodbeno delovno razmerje
                  prinaša manj prispevkov za socialno varnost in zdravstveno varstvo. Zaradi tega
                  predlagamo, da se lahko davčna olajšava poveča s predlaganih 40% na 100%, se
                  pravi, razlika 60% se za olajšavo lahko uveljavlja v primeru, kadar investitor
                  uporabi ta sredstva za zaposlovanje za nedoločen čas. Predvideno je tudi v drugem
                  dodatnem odstavku, da se lahko davčna olajšava, v kolikor presega davčno osnovo,
                  prenese v naslednje davčno leto - razlika namreč.</p>
               <p>Glede na to, da je v zakonu zelo težko določati kriterije, na osnovi katerih se
                  lahko ugotavlja višino davčne olajšave za posameznega zaposlenega v različnih
                  panogah dejavnosti, je v zadnjem dodatnem odstavku predvideno, da bi minister,
                  pristojen za finance, v sodelovanju z ministrom, pristojnim za delo in za
                  gospodarske dejavnosti, izdal merila, na osnovi katerih se določi višina davčne
                  olajšave za posameznega novozaposlenega za posamezno dejavnost, seveda, za
                  nedoločen čas. Tako in isto olajšavo smo seveda povzeli in prevzeli, s tem, da smo
                  jo razširili tudi v zadnji, že obstoječi odstavek, tako da smo - to je samo
                  redakcijski popravek - <q>"po prejšnjem odstavku"</q> nadomestili z besedilom <q>"po
                  prejšnjih odstavkih"</q>, se pravi, da tudi finančni zakup s finančnim najemom je
                  možno uveljavljati davčno olajšavo, kadar gre za odpiranje novih delovnih mest, če
                  rečemo po domače.</p>
               <p>Globoko sem prepričana, kolegice in kolegi, da bi glede na povedano v imenu
                  poslanskih skupin želeli, da bi davčna olajšava dosegla tudi do 100% davčne
                  osnove, da boste ta amandma podprli. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Splošno razpravo s tem
                  zaključujem. Prosim? Gospa Primožič.</p>
            </sp>
            <sp xml:id="SDZ1-Izredna-45-1996-06-19.sp52">
               <speaker>JANA PRIMOŽIČ:</speaker>
               <p>Hvala lepa za besedo. Vladi bi rada postavila samo vprašanje glede 4. člena, ki
                  govori o tem - oziroma novega 3. člena, ki govori o tem, da se davčna osnova
                  zmanjšuje za obračunane obresti od dolgoročnih in kratkoročnih vrednostnih
                  papirjev, ki so jih do 8. aprila 1995 izdale Republika Slovenija, občine in javna
                  podjetja, vendar največ v višini davčne osnove. Vlado samo sprašujem, zakaj, kajti
                  v prvem zakonu, ki je veljal še za leto 1995, je taka določba bila, za leto 1996
                  je bila taka olajšava črtana, zdaj, z novim 3. členom, pa se ta ponovno uvaja, in
                  vprašujem Vlado za razlog. Poleg tega je seveda tudi gospod Kopač predlagal, da ta
                  olajšava velja retroaktivno, se pravi za leto 1996, če sem prav razumela, kar
                  torej izničuje ta davek za celotno obdobje za te prejete obresti za kratkoročne in
                  dolgoročne vrednostne papirje, ki jih je izdala Republika Slovenija, občine in
                  javna podjetja. Res bi prosila Vlado za odgovor. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnica Vlade.</p>
            </sp>
            <sp xml:id="SDZ1-Izredna-45-1996-06-19.sp54">
               <speaker>MILOJKA KOLAR:</speaker>
               <p>Hvala za besedo. Spoštovane poslanke in poslanci! Izkoristila bi to priložnost, pa
                  bi odgovorila najprej tudi na zastavljeno vprašanje gospoda Podobnika glede tega,
                  ali so davčni zavezanci bodisi tudi tisti, ki so nerezidenti oziroma pravne osebe,
                  ki imajo svoj sedež v tujini pa imajo poslovne enote ali pa pravne zastopnike, ki
                  opravljajo dejavnost v Sloveniji, ki služijo dohodek oziroma dobiček iz te
                  dejavnosti. Če pogledate prvih pet členov zakona o davku na dobiček, zelo precizno
                  definira, da so tudi vsi ti primeri za ta del dejavnosti, ne glede na to, ali so
                  rezidenti ali nerezidenti, zavezanci za plačilo davka. Verjetno pa se v praksi
                  pojavi problem pri plačevanju oziroma nadzoru in delovanju davčne službe v zvezi s
                  tem, tako da pravna podlaga in osnova je tudi za vse te dejavnosti, ki so
                  zavezanci za ta del dohodka oziroma dobička, ki ga ustvarjajo v Sloveniji.</p>
               <p>Zdaj sem pa še dolžna odgovor gospe poslanki Primožičevi v zvezi z obrestmi na
                  vrednostne papirje, ki jih je izdala Republika Slovenija, občine in druge javne
                  službe, ki so v lasti Republike Slovenije. Kot veste, se je v lanskih spremembah
                  in dopolnitvah zakona o dobičku, ki je začel delovati 8. aprila, bom rekla,
                  prikradla pri sprejemanju amandmajev, kjer je bil črtan ta člen in je bil dejansko
                  sprožen ustavni spor. Kot verjetno veste, je Ustavno sodišče zadržalo uveljavitev
                  tega člena do dokončne razsodbe. Zaradi tega Vlada zdaj tudi predlaga predvsem iz
                  dveh vsebinskih razlogov ta tekst oziroma ta člen, tako kot je napisan. Prvi
                  razlog je v tem, da takrat, ko so izdajali te papirje, to so predvsem obveznice
                  Republike Slovenije, je bilo že v samih pogojih pri definiranju teh papirjev
                  rečeno, da bodo obresti iz teh papirjev davčna olajšava in je seveda z vsebinskega
                  stališča nesprejemljivo, da ti papirji glede na njihov rok..., nesprejemljivo, da
                  se ti pogoji spremenijo. Drugo pa je, kot sem že rekla, zadržanje Ustavnega
                  sodišča, ki bo verjetno razveljavilo ta člen. Zaradi tega je zdaj  dodano v tem
                  členu, da se vse obračunane obresti, ne glede na to, kdaj bodo izplačane, ker
                  zapadlost teh papirjev sega čez leto 2000, štejejo kot davčna olajšava in odbitna
                  postavka pri ugotavljanju osnove davka na dobiček. Hvala.</p>
            </sp>
            <sp xml:id="SDZ1-Izredna-45-1996-06-19.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Janez Podobnik.</p>
            </sp>
            <sp xml:id="SDZ1-Izredna-45-1996-06-19.sp56">
               <speaker>JANEZ PODOBNIK:</speaker>
               <p>Spoštovani! Zahvaljujem se državni sekretarki za odgovor. Zakon določa in omogoča,
                  da davek iz dobička velja tudi za te, ki prodajajo na domu. Ampak v vašem odgovoru
                  sem zasledil, da so problemi v praksi, problem v delovanju in nadzoru davčne
                  službe. Torej očitno je, da tu je problem in zato sem vprašal, kateri problemi so,
                  zakaj se tukaj v celoti pač ne izvršuje zakon. Namreč na terenu je zelo zelo
                  velika nejevolja ljudi. Ljudje zelo dobro poznajo ta način prodaje na domu in
                  očitno ljudje vedo, da ti, ki to dejavnost opravljajo in imajo filiale tujih firm
                  v Sloveniji, se na različne načine izogibajo plačevanju davka na dobiček. Zato vas
                  vprašujem, če lahko kompetentno odgovorite, kaj boste storili, da se bo to
                  popravilo, sicer je to klasičen primer nedelovanja davčnega sistema. Ljudje potem
                  dvomijo v celoten davčni sistem. Hvala.</p>
            </sp>
            <sp xml:id="SDZ1-Izredna-45-1996-06-19.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Jana Primožič.</p>
            </sp>
            <sp xml:id="SDZ1-Izredna-45-1996-06-19.sp58">
               <speaker>JANA PRIMOŽIČ:</speaker>
               <p>Hvala lepa za besedo. No, odgovor predstavnice Vlade me na žalost ni prepričal,
                  saj ustavno zadržanje, ker bo verjetno v končni fazi Ustavno sodišče razveljavilo
                  to določbo, še ni dokončna odločitev. Vprašujem pa se, če ne postavljamo s tem vse
                  ostale gospodarske subjekte v neenakopraven položaj. Ali je prav, da država
                  oziroma mi omogočamo davčno olajšavo samo tistim subjektom, ki prejemajo obresti
                  zaradi vrednostnih papirjev, ki so jih naložili v, recimo obveznice, ne vem, če
                  tudi delnice Republike Slovenije, občin in javnih služb. Na vsak način se lahko
                  vprašujem ob tem, da že obstaja ta tako imenovani 65.a člen, kjer pooblaščene
                  investicijske družbe ne plačujejo davka tudi za letošnje leto, prav tako tudi
                  družbe za upravljanja itn. Zraven pa vidimo v Gospodarskem vestniku, da imajo prav
                  te družbe največje dobičke. Vemo, da seveda zaradi tega, ker likvidnostno ta stvar
                  še ni zaživela oziroma, da so ti dobički samo prikazani. Vendar bi pa še enkrat
                  apelirala na Vlado, da vse te stvari preveri in postavi v bistvu vse gospodarske
                  subjekte v čimbolj enakopraven položaj, ne pa, da nekatere investicijske družbe,
                  recimo, ki vidimo, da imajo veliko dobička, ki bi lahko razbremenile naš proračun,
                  se pravi, da bi lahko plačevale davek od dobička in s tem razbremenile druge
                  porabnike proračuna, da gre tu za tista podjetja, ki dobivajo dokaj visoke obresti
                  od teh naložb v tako imenovane državne vrednostne papirje. Menim, da je treba to
                  stvar temeljiteje preučiti in mogoče po hitrem postopku sprejeti dopolnila teh
                  zakonov. Hvala.</p>
            </sp>
            <sp xml:id="SDZ1-Izredna-45-1996-06-19.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnica Vlade.</p>
            </sp>
            <sp xml:id="SDZ1-Izredna-45-1996-06-19.sp60">
               <speaker>MILOJKA KOLAR:</speaker>
               <p>Hvala za besedo. Najprej bi odgovorila gospe Primožičevi. Prav s to spremembo tega
                  člena zakona odpravljamo, kot je temu gospa Primožič rekla, nekako neenakopraven
                  položaj davčnih zavezancev. Gre samo za določbo, da za tiste vrednostne papirje,
                  ki so bili že izdani do uveljavitve sprememb in dopolnitev zakona, se pravi, to so
                  stari papirji, za katere seveda tečejo amortizacijski načrti in se obračunavajo in
                  plačujejo obresti letos, v preteklem letu in še v naslednjih letih, kolikor je
                  zapadlost teh obveznic Republike Slovenije. V bodoče pa te davčne olajšave za take
                  papirje ne bo.</p>
               <p>In še odgovor oziroma še pojasnilo gospodu Podobniku. Ministrstvo za finance je,
                  kot verjetno vsi veste, odgovorno in ima v svojem sestavu republiško upravo. Ta,
                  kot veste, pobere in nadzira približno 10% davčnih prihodkov v proračun. Za te
                  poslovne enote, kot vam je znano, je problem v praksi predvsem s tega vidika, ker
                  nekatere imajo, nekatere pa nimajo žiro računa pri Agenciji za plačilni promet in
                  razlog, zakaj Agencija za plačilni promet in nadziranje, vsaj v kontaktih in
                  zaprosilih Ministrstva za finance, ne nadzira korektno tudi teh poslovnih enot, je
                  bil, da pač nimajo te enote pri njih odprtega žiro računa in jih ne morejo
                  nadzirati. Ministrstvo za finance samo pa vam je lahko, vsaj za nek firm, recimo
                  eno od teh lahko imenujem, to je <q>"Taperver"</q>, poslalo urgence in zahtevo na
                  agencijo, da jih pregledajo. V bodoče pa bo po zakonu o davčni službi v davčnem
                  registru z davčno številko tudi za te poslovne enote posebna davčna številka, tako
                  da bo tudi spremljava in nadziranje v bodoče boljše. Hvala.</p>
            </sp>
            <sp xml:id="SDZ1-Izredna-45-1996-06-19.sp61">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> S te splošno razpravo
                  zaključujem. Prehajamo na obravnavo posameznih členov, amandmajev in naslova.</p>
               <p>V obravnavo dajem 1. člen zakona. Želi kdo o 1. členu besedo?
                      <stage>(Ne.)</stage></p>
               <p>1. člen dajem na glasovanje. Ugotovimo sklepčnost! <stage>(44 prisotnih.)</stage>
                  Ugotovimo sklepčnost! <stage>(44 prisotnih.)</stage> Tretje ugotavljanje
                  sklepčnosti je čez 10 minut.</p>
            </sp>
            <stage type="time">(Seja je bila prekinjena ob 11.53 uri in se je nadaljevala ob 11.57
               uri.)</stage>
            <sp xml:id="SDZ1-Izredna-45-1996-06-19.sp62">
               <speaker>PODPREDSEDNIK DR. LEV KREFT:</speaker>
               <p>Ugotavljali bomo sklepčnost! Zlasti seveda tiste v avli pozivam, da se vrnejo, in
                  seveda tiste, ki so že prej manjkali, da zdaj ne manjkajo več. Ugotavljamo
                  sklepčnost! Ugotavljamo sklepčnost za glasovanje o 1. členu zakona, h kateremu ni
                  bil vložen noben amandma. Zakon ima samo štiri člene, zato nam ni potrebno
                  združevati. Edini člen, h kateremu ni bil vložen amandma, je ravno 1. člen.
                  Ugotavljamo sklepčnost! Še vedno ugotavljamo sklepčnost! Prosim vse poslanke in
                  poslance, da pridejo v veliko dvorano in tu tudi ostanejo. Še vedno čakam na
                  dodatni prihod poslank in poslancev za ugotavljanje sklepčnosti, kajti po mojem
                  štetju tak prihod tudi potrebujemo. Še kakšnega poslanca ali poslanko bo treba
                  spraviti v veliko dvorano, da bomo sklepčni in lahko opravili glasovanje. Še vedno
                  ugotavljamo sklepčnost! Potrebujemo vsak glas, glasujemo pa o 1. členu zakona.
                     <stage>(47 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 1. člen zakona sprejeli.</p>
               <p>Dajem v obravnavo 2. člen zakona ter amandmaja. Prvi, ki ste ga dobili dodatno
                  razdeljenega, je amandma poslanske skupine Združene liste, ki se glasi - amandma k
                  2. členu: v 39. členu se dodajo nov drugi, tretji in četrti odstavek, ki se
                  glasijo: "Davčna olajšava iz prejšnjega odstavka se poviša do 100% investiranega
                  zneska, če vlaganje v opredmetena osnovna sredstva ali v neopredmetena dolgoročna
                  sredstva zagotavlja zaposlitev ene ali več oseb za nedoločen čas.</p>
               <p>V kolikor investirani znesek iz prejšnjega odstavka presega višino davčne osnove,
                  lahko zavezanec razliko prenese v naslednje davčno leto. Minister, pristojen za
                  finance, v sodelovanju z ministrom, pristojnim za delo in ministrom, pristojnim za
                  gospodarske dejavnosti, izda merila, na osnovi katerih se določi, kolikšna je
                  višina davčne olajšave za zaposlitev za nedoločen čas posamezne osebe po
                  posameznih dejavnostih."</p>
               <p>V drugem odstavku 39. člena, ki postane peti odstavek, se besede <q>"po prejšnjem
                  odstavku"</q>, nadomestijo z besedami <q>"po prejšnjih odstavkih"</q>.</p>
               <p>In drugi amandma, ki ga imate v poročilu matičnega delovnega telesa: v 39. členu
                  se doda nov tretji odstavek, ki se glasi: <q>"Davčni zavezanec, ki koristi davčno
                  olajšavo po prvem ali drugem odstavku tega člena, ne sme razporejati dobička za
                  udeležbo v dobičku. Če davčni zavezanec razporedi dobiček za udeležbo v dobičku
                  pred potekom petih let po letu, v katerem je izkoristil davčno olajšavo, mora za
                  znesek izkoriščene davčne olajšave povečati davčno osnovo v letu razporeditve
                  dobička za udeležbo v dobičku."</q> Želi kdo besedo o 2. členu in teh dveh amandmajih?
                  Prosim, izvolite, gospod minister Mitja Gaspari.</p>
            </sp>
            <sp xml:id="SDZ1-Izredna-45-1996-06-19.sp63">
               <speaker>MAG. MITJA GASPARI:</speaker>
               <p>Hvala za besedo, gospod podpredsednik. V imenu Vlade nasprotujemo predlogu
                  amandmaja Združene liste, bom povedal zakaj in podpiramo amandma, ki ga je dal
                  Odbor za finance, kjer je edina smiselna rešitev glede na to olajšava. Prvič bi pa
                  rad povedal nekaj osnovnih podatkov, da boste lažje, če boste želeli, diskutirali.
                  V lanskem letu je bila davčna osnova pozitivna, to se pravi tistih, ki so imeli
                  dobiček 150 milijard slovenskih tolarjev, negativna davčna osnova, se pravi davčna
                  izguba tistih, ki lahko potem izkoriščajo možnost, ki jo zakon daje, ki pa pomeni
                  petletno prenašanje davčne izgube po zakonu o davku na dobiček, je bila pa 127
                  milijard. Za pokrivanje izgub iz preteklih let je šlo približno 15 milijard.
                  20%-na investicijska olajšava je lansko leto bila izkoriščena v višini oziroma pač
                  polno izkoriščena v višini 35 milijard, to je pri davčni olajšavi 20%. Pri 40%-ni
                  davčni olajšavi, če preračunate ob določenih predpostavkah, ki so cene in
                  približno enaka gospodarska gibanja, je to 70 milijard davčne olajšave pri
                  olajšavi 70 milijard. Če bi dopuščali, da podjetja izkoriščajo to davčno olajšavo
                  na način, da se investicija financira iz kredita, pomeni za toliko približno večje
                  možnosti za delitev dobička, ki je nezaslužen oziroma je kreditiran, če hočete
                  oziroma bi država v tem primeru subvencionirala izplačilo dobička podjetjem pri
                  taki davčni olajšavi, kar je praktični, strokovni in še kakšen nesmisel. Na drugi
                  strani, da svet ne pozna 100%-ih olajšav na investicije iz davka na dobiček, potem
                  je boljše davek na dobiček ukiniti, ker bodo stroški spremljanja davčnih
                  zavezancev po davku na dobiček večji kot bo izplen ta trenutek. Če bo ta davčna
                  olajšava sprejeta, za katero so nekateri zelo pledirali, bo efektivna stopnja
                  obdavčitve v Sloveniji dobička 8%. Nam so predstavniki Združenih držav Amerike, s
                  katerimi se pogajamo o dvojni obdavčitvi, rekli, da smo že ta trenutek <q>"on shore"</q>
                  za njih, tako da ne potrebujemo biti še <q>"off shore"</q> v Kopru ali v Mariboru. Da smo
                  kot Slovenija na področju davka na dobiček <q>"on shore"</q>, ker tako nizke davčne
                  obdavčitve kot jo lahko pri nas dobijo ameriški investitorji, ne dobijo, razen na
                  Hrvaškem, drugje v Evropi, da ne bi zdaj govorili, kako so naša podjetja ogromno
                  obremenjena in kako so malo stimulirana za investiranje. Seveda, razlogi za
                  investiranje niso samo davčne obremenitve, ampak še mnoge druge, pri nas predvsem
                  nedokončan postopek lastninjenja oziroma privatizacije, ki spreminja poslovne
                  odločitve tistih, ki pač o tem odločajo, to so pa lastniki oziroma vodstva
                  podjetij.</p>
               <p>Drugič, kot sem rekel, pri 8%-ni efektivni davčni zavezi in pri 40%-ni olajšavi je
                  dejansko težko razumeti, kako nekdo ne bi več želel investirati in kako bi
                  potreboval 100%-no olajšavo za investicije, da bi potem investiral. Ne vem, kako
                  potem investirajo drugje po Evropi, kjer so povprečne nominalne stopnje davka na
                  dobiček med 35 in 40%. Večina držav, tiste, na katere se mi vedno radi sklicujemo,
                  predvsem ko gre za plače, Avstrija, Nemčija, imajo vse stopnje 35 ali 40 in
                  olajšave seveda nikjer za investicije 40%-ne. Poleg tega v Republiki Sloveniji
                  obstaja olajšava na obresti iz kreditov nerezidentov ali pa drugih virov
                  financiranja nerezidentov, kar pomeni, da to vzpodbuja tuje investicije v
                  Sloveniji, kar bi naj bil eden od elementov hitrejšega kapitalskega razvoja
                  Slovenije oziroma večjih investicij v opredmetena sredstva, ko gre za nove
                  tehnologije in podobno. Poleg tega ima Slovenija olajšavo, ki je običajna, to je
                  olajšava, ki pravi, olajšava za prenos izgub v petih letih, kar pomeni, da nekdo,
                  ki je dosegel izgubo v tekočem poslovanju, lahko glede na bodoče poslovne
                  rezultate, ki niso več negativni, to izkorišča še nadaljnjih pet let. To je
                  običajna olajšava v svetu. Nakar imamo še olajšavo, 10% na nameravane
                  investicijske izdatke, to se pravi, 40%, 10% in 5-letni odlog plačila davka pri
                  konkretni poslovni izgubi v poslovnem letu. Težko bi rekel, da bi 100% davčna
                  olajšava prinesla kakšno bistveno prednost od 40% olajšave ob takih drugih pogojih
                  davka na dobiček, poleg tega je pri nas davek na dobiček 0,8% družbenega proizvoda
                  oziroma bruto domačega proizvoda, če sem bolj natančen, povprečje evropskih držav,
                  kamor se zopet želimo primerjati in kamor prihajamo, je 3% GDP. Težko, da potem
                  lahko v teh državah podjetja normalno investirajo, če je izplen iz tega davka
                  drugje, kot sem rekel, približno 3% GDP; ob vseh reformah, ki si jih želimo, od
                  pokojninske naprej, bo kljub vsemu končno prišlo tudi vprašanje, kdo bo javni
                  dolg, ki bo nastal iz tako imenovanih kapitalskih shem, ki jih želimo uveljaviti,
                  lahko financiral oziroma ali bo to delala samo država z javnim dolgom, ali bo
                  lahko delala to država tudi z uveljavitvijo nekaterih virov obdavčitve, predvsem
                  davka na dodano vrednost pa tudi dobiček ni tako zanemarljiv, kot kaže na prvi
                  pogled, ko bo treba uravnavati, izravnavati te razlike, ki bodo nastajale s to
                  reformo. Na to bi vas opozoril, da ne pozabiti, ker si vsi močno želimo
                  pokojninske reforme in to take, ki ne bi pretirano prizadela upokojencev, ki so že
                  upokojeni. Tudi na to velja opozoriti, ko se pogovarjamo o dohodnini, o dobičku,
                  davka na dobiček, ker konec koncev sta to dva temeljna stebra ob zakonu od davka
                  na dodano vrednost, ki prihaja in trošarina, ki bo urejal področje davčnih
                  obremenitev v Sloveniji na način, ki bo zelo primerljiv z Evropo. Naša obdavčitev
                  ta trenutek ni nadevropska, razen pri prispevnih stopnjah do zdaj; v vseh ostalih
                  segmentih pa bomo dokazali s primerljivimi podatki, z Evropsko skupnostjo je
                  Slovenija pod povprečjem Evropske skupnosti. Torej mi ne vidimo nobene potrebe, da
                  bi podprli tak predlog Združene liste iz dveh razlogov - iz strokovnega in - če
                  hočete - tudi iz čisto ekonomsko-političnega. Hvala.</p>
            </sp>
            <sp xml:id="SDZ1-Izredna-45-1996-06-19.sp64">
               <speaker>PODPREDSEDNIK DR. LEV KREFT:</speaker>
               <p>Hvala. Pred koncem obravnave 2. člena zakona je bil v skladu s poslovnikom vložen
                  še en amandma. Vložil ga je gospod Miroslav Geržina, in sicer se glasi: prvi
                  odstavek 39. člena zakona o davku od dobička pravnih oseb se spremeni, tako da se
                  glasi: <q>"Davčnemu zavezancu se prizna za prva 3 leta od ustanovitve podjetja davčna
                  olajšava v višini 80% investiranega zneska, od 3 do 5 let od ustanovitve podjetja
                  davčna olajšava v višini 60%, nad 5 let od ustanovitve podjetja davčna olajšava v
                  višini 50% investiranega zneska v opredmetena osnovna sredstva razen v osebna
                  motorna vozila in neopredmetena dolgoročna sredstva, vendar največ v višini davčne
                  osnove"</q>. Glede na to, da se nanaša ta amandma na prvi odstavek, bomo o njem
                  glasovali najprej, potem o amandmaju Združene liste in končno o amandmaju odbora.
                  Besedo ima gospod Miroslav Geržina. Izvolite.</p>
            </sp>
            <sp xml:id="SDZ1-Izredna-45-1996-06-19.sp65">
               <speaker>MIROSLAV GERŽINA:</speaker>
               <p>Hvala za besedo. Se oproščam, ker ni bilo razmnoženo, je bilo pa zdaj lepo
                  prebrano. Mislim, da je gospod minister govoril, kako je po Evropi, kakšne so
                  obremenitve, kakšne so spodbude za investiranje, mi pa poznamo naše kraje in naše
                  običaje. Imeli smo popolnoma drug sistem, zdaj prehajamo v sistem, ko naj
                  funkcionira po podjetniških normah in mislim, da je ta amandma naravnan tako, da
                  že takoj v začetku mlade poslovnike, da ne rečem podjetnike, uvaja in pripravlja
                  na način tržnega poslovanja, da čimveč denarja investira v proizvodnjo in s tem
                  posredno, ko investira v obratna sredstva, v opremo, tudi spodbujamo zaposlovanje.
                  Mislim, da nek simboličen davek prva 3 leta - to mora biti. Brez davka, je že bilo
                  rečeno, je brez smisla. Simboličen davek prva tri leta, ko so najbolj potrebna
                  sredstva za investiranje, je pravilno, da se dobiček prikaže in ne da se ga skriva
                  in da se praktično ves investira. Naslednja tri leta je še dodatno učenje ali
                  spodbujanje. Potem bi bil tudi za to, da bi praktično ves dobiček lahko
                  investirali v opremo. Vendar so tukaj neke omejitve. Imamo različna podjetja
                  oziroma različne dejavnosti, kjer je potrebno, in mislim, da bi to moral zakon
                  tudi opredeljevati, kjer moraš stalno letno investirati ogromna sredstva tako v
                  opremo kakor tudi v znanje, in tam bi morali priznavati olajšave pri dobičku več
                  kot pri podjetjih, kjer lahko kupiš opremo, jo uporabljaš mogoče pet ali deset let
                  in z njo normalno živiš, normalno posluješ. No, vendarle, to je nek način spodbude
                  za mlado podjetništvo v naši mladi tržni ekonomiji in mislim, da je dobro, da
                  gremo v to smer. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp66">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač.</p>
            </sp>
            <sp xml:id="SDZ1-Izredna-45-1996-06-19.sp67">
               <speaker>MAG. JANEZ KOPAČ:</speaker>
               <p>Hvala lepa. Tole početje gospoda Geržine presega meje dobrega okusa. Glejte, upam
                  si trditi, da on o tem zakonu nima pojma in predlaga tukaj nekaj, kar nima nobene
                  zveze z realnostjo. Bom povedal, zakaj. Mislim, kako se delajo tukaj zakoni? Tamle
                  gospod Geržina pa Jana Primožič nekaj klepetata pa rečeta, zakaj pa ne bi tole,
                  zakaj ne bi to, dajmo tem toliko, dajmo onim toliko. Na podlagi kakšnih strokovnih
                  analiz to temelji? Ali vi veste, da imamo mi najbolj liberalno stopnjo
                  amortizacijskih predpisov v Evropi? Ali vi veste, da je to najbolj učinkovita
                  investicijska spodbuda za nakup opreme? Pojma nimate in predlagate tukaj neke
                  amandmaje, ki nimajo zveze z nobenim konceptom. Predvolilni čas je sicer nor,
                  ampak ne s takimi amandmaji prihajati.</p>
               <p>Ali pa gospod Černelič, kaj predlaga? Za vsakega novo zaposlenega 20% nižjo davčno
                  osnovo. Največje firme v Sloveniji bodo zaposlile 5 ljudi na leto, pa bo njihova
                  stopnja obdavčitve dobička nič. Popolna bedarija!</p>
               <p>Kaj predlaga gospa Pečanova? Da naj Vlada odloča o tem, koliko olajšave se za novo
                  zaposlene priznava posameznim branžam. To so Kidričevi koeficienti iz časa po
                  drugi svetovni vojni. To je nekaj, kar je bilo preseženo v tej državi pred
                  tridesetimi leti. Popoln nesmisel. Mi imamo investicijske olajšave zelo dobro
                  urejene, konceptualno čisto. In lepo prosim, da v tem norem predvolilnem času
                  koncepta zakona, ki je zelo moderno zastavljen, ne kvarite s takimi rečmi, ki nas
                  stanejo. Kar takole, v času obravnave te točke, se nekdo izmisli, nekaj napiše, to
                  se prinese sem gor, morda bo sprejeto, nekaj demagoških floskul se da od sebe, kot
                  na primer gospod Geržina, in potem je stvar končana. Igrate se pa z velikimi
                  milijardami! Pa ne gre samo za to. Mislim, kakšne koncepte uvajamo! Ali bomo
                  postali nazaj neka država tako rekoč - po davčnem sistemu - Bantustan? Mi želimo
                  postati moderna evropska država. Imejte občutek za to tudi pri tem, ko se o
                  konceptih zakonov govori. Imejmo primerljive zakone z Evropo, ne pa takele stvari,
                  ki se brez strokovnih analiz, kar takole, v času obravnave točke napišejo, pa se
                  vloži. Morda bo sprejeto, morda ne bo, morda bo jutri nekaj rečenega v časopisu,
                  morda ne bo, morda pa ste neko stvar <q>"zafurali"</q> za mnoga leta. Nasprotujem
                  amandmajem gospoda Geržine, gospoda Černeliča in gospe Pečanove.</p>
            </sp>
            <sp xml:id="SDZ1-Izredna-45-1996-06-19.sp68">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliko so se javili Miroslav Geržina, Jože Jagodnik in Breda
                  Pečan. Besedo ima gospod Miroslav Geržina. Jana Primožič.</p>
            </sp>
            <sp xml:id="SDZ1-Izredna-45-1996-06-19.sp69">
               <speaker>MIROSLAV GERŽINA:</speaker>
               <p>Hvala lepa za besedo gospod predsedujoči. Gospod Kopač! Ne vem. Če ste danes z
                  levo nogo vstali, jaz ne morem pomagati. Kako strokovno je zadeva postavljena, ni
                  potrebno, da vam razlagam. Že ko se je pripravljal zakon, ki ga danes popravljajo,
                  sem na Ministrstvu za finance z njimi, z njihovimi strokovnjaki razpravljal, dobil
                  pismene predloge in odgovore na moja vprašanja, ogromno diskutiral o tem in
                  približno vem, za kaj gre, da trdim, da vem. Vem pa, da se investira v mercedese
                  in velika vozila, namesto da bi se investiralo v opremo in delovna mesta. Če je to
                  floskula, prosim vse novinarje, ki so tukaj ali pa ugasnite kamere, se pogovorimo
                  o tem zakonu, mene ne zanima danes to. Gre mi za to, da uvedemo dejansko normalno
                  tržno gospodarstvo in ne tisto, kar imate vi, mobitel tukaj pri sebi pa
                  telefonirate, medtem ko vsi drugi poslanci delajo in skrbijo zato, da bomo
                  sprejeli boljšo zakonodajo. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp70">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jože Jagodnik.</p>
            </sp>
            <sp xml:id="SDZ1-Izredna-45-1996-06-19.sp71">
               <speaker>JOŽE JAGODNIK:</speaker>
               <p>Hvala za besedo, gospod predsedujoči. Kolegice in kolegi! Ko slišim tukaj takšne
                  obsodbe, da pojma nima itn., se zgrozim. To ni na ravni slovenskega parlamentarca
                  in zato bi prosil, da se tega izogibamo. Vsak ima pravico vložiti amandma, vsak
                  ima pravico ta amandma tudi zagovarjati. Mislim, da v tej državi ni posvečenih,
                  čeprav nekateri mislijo, da so seveda izbrani in edini, ki imajo edino pregledno
                  situacijo, in ki imajo edini pregled nad svetovnimi dosežki. Gospe in gospodje!
                  Jaz sem poslušal te dni to razpravo, poslušal sem dr. Drnovška, poslušal sem
                  finančnega ministra Gasparija, poslušam gospoda poslanskega kolega Kopača, pa me
                  samo nekaj moti. Govorijo o visokih rasteh, govorijo o velikih dosežkih, ko
                  govorijo o velikih priznanjih, ki jih Evropa daje tej naši potentni ekonomiji,
                  govorijo o 70% izvoza, govorijo o vključevanju v mednarodne trge, govorijo o
                  urejenem gospodarstvu. Jaz ne vem, o kateri državi govorijo. Imam občutek, da
                  govorijo o Indiji Koromandiji. Tak je bil moj vtis po uvodnem referatu, paketu
                  ukrepov, ki jih sprejemamo, ki ga je podal dr. Drnovšek. Niti ene besede o 125
                  tisoč nezaposlenih, niti ene besede o tem, da je med temi več kot polovica mlajših
                  od 26 let, da je med njimi ogromno žensk; niti ene besede, kako bomo zajezili sivo
                  ekonomijo; niti ene besede, kako bomo postavili na noge razrušena mesta, razrušene
                  regije, kot je naprimer Štajerska in gospod Kopač se ob tem <q>"zmrdne"</q>, kajti to ni
                  njegov problem. Potem, ko bo on rešil državno ekonomijo, ko bo rešil davke, takrat
                  se bodo reševale tudi te zadeve same po sebi.</p>
               <p>Nekaj vas prosim. Zakaj ne premislimo o teh amandmajih in zakaj ne pridemo z
                  argumenti? Gospod Gaspari govori o <q>"on short"</q> državi. O državi, ki ima najnižje
                  davke na svetu in zanimivo, strokovnjak, kakršen je, jaz ga seveda spoštujem do te
                  mere, operira s tem, da mu morajo Amerikanci priti povedat, da imamo najbolj
                  liberalne davke na svetu.</p>
               <p>Gospod Gaspari! Tukaj nekaj ne <q>"štima"</q> in lepo prosim, premislimo. Meni se zdi
                  zanimiv predlog gospoda Geržine. Včasih se tudi ne strinjam z njim, ampak zakaj ne
                  rečete nobenega pravnega argumenta o tem predlogu. Ne, gospod Gaspari! Vi ste
                  odličen finančni minister, samo živcev nimate za to, da bi poslušali tudi druge.
                  Mislim, da finančni minister mora poznati situacijo in mislim, da z nasmeškom, s
                  kakršnim vi nastopate in s kakršnim odpravljate argumente poslancev, ki jih pa
                  vendarle prinašamo iz življenja, na ta način seveda se politike ne morete iti.
                  Mislim, da se tudi dolgo ne boste na ta način igrali. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp72">
               <speaker>PODPREDSEDNIK DR. LEV KREFT:</speaker>
               <p>Hvala lepa. Breda Pečan.</p>
            </sp>
            <sp xml:id="SDZ1-Izredna-45-1996-06-19.sp73">
               <speaker>BREDA PEČAN:</speaker>
               <p>Hvala lepa. Kolegu Kopaču bi samo na dve njegovi pravokaciji odgovorila.</p>
               <p>Prvič. Tukaj ne gre za predvolilno kampanjo in tukaj mislim, da sem že v imenu
                  poslanske skupine povedala. Takšne in podobne predloge smo mi dajali v tem
                  prostoru že pred tremi leti. Tako, da če je takrat že bila predvolilna kampanja
                  gospod Kopač, smo pač takrat že zelo zgodaj kot napredna in socialnodemokratsko
                  misleča stranka, že takrat počeli.</p>
               <p>In drugič bi rekla, da kadar govorite o davku od dobička pravnih oseb, ne morete
                  zraven mešati Kidriča. Zaradi tega, ker v tistem času ni bilo davka od dobička,
                  ampak so se uporabljale druge kategorije. Hvala.</p>
            </sp>
            <sp xml:id="SDZ1-Izredna-45-1996-06-19.sp74">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jana Primožič.</p>
            </sp>
            <sp xml:id="SDZ1-Izredna-45-1996-06-19.sp75">
               <speaker>JANA PRIMOŽIČ:</speaker>
               <p>Hvala lepa za besedo. Kot replika samo to, da opažam že dlje časa, da ko gre za
                  dobičke od obresti, od igralnic in podobne stvari, o tem, da se povrne tisti
                  delež, ki je nad 25% bil v izplačanih plačah in kaj podobnega, takrat se seveda to
                  z veliko vehemenco podpira. Ko pa gre za to, da bi pospešli razvoj in proizvodnjo
                  in dali večje olajšave za tiste, ki proizvajajo, to na žalost pri njem ne gre. V
                  poslanski skupini smo sedaj med to razpravo sprejeli sklep, da dokler se gospod
                  Kopač ne opraviči, poslanska skupina Slovenskih krščanskih demokratov pri
                  obravnavi tega zakona ne bo sodelovala. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp76">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za pojasnilo so se dodatno prijavili še gospodje Milan Baškovič, Miran
                  Potrč in Mitja Gaspari. Besedo dajem naprej gospodu Milanu Baškoviču.
                  Izvolite.</p>
            </sp>
            <sp xml:id="SDZ1-Izredna-45-1996-06-19.sp77">
               <speaker>MILAN BAŠKOVIČ:</speaker>
               <p>Hvala lepa. V vsebino teh amandmajev k 2. členu se ne bi spuščal. To so stvari
                  političnega odločanja, vendar bi pa imel nekatera tehnična opozorila k amandmajem,
                  če bi bili sprejeti, da se potem lahko urejajo naprej oziroma, da se
                  pojasnijo.</p>
               <p>Najprej glede amandmaja gospod Miroslava Geržine. Za mene je tak kot je, nejasen
                  in bi potreboval dodelavo. Zakaj to govorim. Ker potem, če bi bil slučajno
                  sprejet, bi morali mi delati tekst zakona in bi bili potem pred problemom  kako
                  sploh razumeti. Prva alinea se glasi: da se prizna davčna olajšava v višini 18%
                  investiranega zneska. Druga alinea: 60% od ničesar, kar 60% visi v zraku. Zadnja
                  alinea ima 50%, potem pa dodatek investiranega zneska v opredmetena osnovna
                  sredstva, razen in tako naprej in tako naprej. Namreč v višini davčne osnove. Če
                  so to bere, ta dostavek na koncu, da pokriva vse tri alinee, bi bilo razumljivo.
                  Ampak potem bi bilo seveda treba v prvi alinei investirani znesek črtati. Potem bi
                  bila stvar, ta operacija čista, ali pa pri vsakem posebej napisati za kaj gre. To
                  je ena stvar.</p>
               <p>Pri amandmaju Združene liste bi pa vendarle opozoril na zadnji odstavek, kjer se
                  daje ministru pooblastilo, da izda merila. Se pravi, prepušča se mu velika oblast,
                  medtem, ko ta določba samo v 1. členu govori o namenu oprostitve oziroma davčne
                  olajšave, ko gre za zaposlovanje za nedoločen čas. Mislim, da bo to lahko sporno,
                  če se ta stvar ne izčisti, tako pooblastilo bi prekoračilo možnosti, ki jih ima
                  izvršni organ oziroma tukaj je upravni organ, da originarno izda merila o tako
                  usodnih stvareh. Osnovno misel, osnovna merila, tista temeljna, bi moral zakon
                  postaviti, da bi bilo solidno in korektno. Namreč to, da gre lahko za različne
                  olajšave po posameznih dejavnostih, to bi moral že zakon postaviti kot možnost in
                  potem eventualno na to obesiti pooblastilo za podrobnejše elemente, ki bi to
                  realizirali, potem bi bila stvar korektna in ne bi bila sporna. Tako kot je, pa je
                  vendarle nekoliko prepavšalno in je lahko sporno tako široko poročilo z elementi,
                  ki se dajo v naprej, in ne rešujejo v zakonu. To je samo strokovno opozorilo.
                  Hvala lepa.</p>
            </sp>
            <sp xml:id="SDZ1-Izredna-45-1996-06-19.sp78">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miran Potrč.</p>
            </sp>
            <sp xml:id="SDZ1-Izredna-45-1996-06-19.sp79">
               <speaker>MIRAN POTRČ:</speaker>
               <p>Hvala lepa. Jaz ne bi čustveno reagiral na čustvene izlive, rad bi pa dve stvari
                  pojasnil. Prvo, osnovno izhodišče pri predlaganju tega amandmaja je želja, da se
                  poleg večje oprostitve za reinvestiranje dobička zagotovi še določena dodatna
                  olajšava, če reinvestiranje zagotavlja tudi nova delovna mesta. Prvič, ta ideja ni
                  edina, deloma jo je v svojem amandmaju dal že gospod Černelič, kjer je pač
                  predvidel za enega 20%. Drugič, govoriti o tem, da problema nezaposlenosti v
                  Sloveniji ni, je najbrž neumnost. Tretjič, govoriti o tem, da ne bi bilo smotrno,
                  predvsem ob novih investicijah in ob davčnih olajšavah, razmišljati tudi o davčnih
                  olajšavah za novo zaposlovanje, je tudi neumnost; in če mi bo kdo rekel, da tega
                  nikjer na svetu ni, mu tega ne verjamem, ker obstajajo tudi take rešitve, posebej
                  so pa v razmerah, kakršne imamo danes v Sloveniji, koristne in nujne. Nujne zaradi
                  problema zaposlenosti in nujne zaradi tega, ker prihaja pri zaposlovanju za
                  določen čas ali pa pri zaposlovanju preko sive ekonomije oziroma preko
                  nezakonitega delnega zaposlovanja popoldan in podobno do kršitev zakona in ne
                  dobiva država niti prispevkov, ki bi jih sicer normalno dobila, niti ne dobiva
                  dohodnine, ki bi jo normalno pobrala, problem nezaposlenosti pa ostaja. In mnogi
                  podjetniki trdijo, da je tega veliko tudi zato, ker ni nobenih olajšav za redno
                  zaposlitev, redna zaposlitev pa je relativno draga, čeprav smo zdaj za 4% znižali,
                  ker so obveznosti poleg neto plače iz bruto plače tudi relativno visoke. Zato o
                  tem govoriti kar tako, zlahka in z levo roko, kot pravi gospod Kopač, mislim, da
                  ni korektno.</p>
               <p>Kar zadeva pa samo vsebino amandmaja, kdor jo je korektno prebral, je videl, da mi
                  ne govorimo, da je davčna olajšava 100%, ampak da je do 100%, in da govorimo o
                  tem, da vemo, da kriterije - jaz bom kasneje o mnenju gospoda Baškoviča rekel
                  nekaj besed - da vemo, da od 40 do 100 ne pomeni, da bi lahko bilo takoj za enega
                  zaposlenega; lahko je za enega zaposlenega potrebno oprostiti samo 45 ali pa samo
                  42, odvisno od tega, kakšni bodo kriteriji, ampak da se le določena stimulacija za
                  novo zaposlovanje da. In najbrž ima bolj prav gospod Baškovič, ki pravi, da so
                  pooblastila, ki jih dajemo Vladi, previsoka, ker ta pooblastila bi lahko bila
                  takšna, da bi finančni minister rekel, da je znesek, ki je potreben, tako velik za
                  posameznika, da pač nobene dodatne olajšave ni bilo. In to je bil razlog, zakaj
                  smo mi predlagali zraven, tudi v sodelovanju z ministrom, pristojnim za delo, ki
                  ima interes tudi reševati problematiko nezaposlenosti, in ministra za
                  gospodarstvo, ker se zavedamo, da investiciranje v novo delovno mesto ni nujno po
                  vseh dejavnostih enako. Če bi pa šlo za preciznejše besedilo, mi smo o njem
                  pripravljeni v tretji obravnavi razmišljati, najmanj kar je pa, če sem jaz gospoda
                  Baškoviča razumel, smo pripravljeni že zdaj v prvi odstavek dati pooblastilo, da
                  je davčna olajšava za posameznega dodatnega zaposlenega lahko po posameznih
                  dejavnostih različna, da že to zakon kot temeljno normo opredeli, kasneje pa
                  ministru za realizacijo tega da ustrezno pooblastilo. Prosim, ne dajte čustveno
                  samo zato, ker nekdo misli, da vse ve o stvareh, ki so resno razmišljene,
                  reagirati na ta način. Hvala.</p>
            </sp>
            <sp xml:id="SDZ1-Izredna-45-1996-06-19.sp80">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Mitja Gaspari. Ko pridete na vrsto, gospod Kopač. To so že vse
                  pojasnila na vašo razpravo.</p>
            </sp>
            <sp xml:id="SDZ1-Izredna-45-1996-06-19.sp81">
               <speaker>MAG. MITJA GASPARI:</speaker>
               <p>Hvala lepa. Gospodu Jagodniku ne bom odgovarjal, ker je navedel neresnice glede
                  mojih izvajanj v postopku razprave o ekonomskem programu. Jaz teh stvari nisem
                  govoril, ki jih je meni on polagal v usta, tako da nima smisla o tem polemizirati.
                  Bi pa povedal nekaj vsebinskih stvari, ki so vezane na zakon in mislim, da je
                  zakon dovolj tehtna, strokovna tematika, da jo lahko tudi na ta način obravnavamo.
                  Prvič, to, kar predlaga gospod Geržina, je veljalo v prejšnjem zakonu. Če je
                  pogledal prejšnjo ureditev zakona o dobičku, ki je veljal pred uveljavitvijo
                  novega zakona, je ta ureditev veljala. Ta ureditev ni običajna v Evropi in prav ta
                  Evropa, ki pozna probleme nezaposlenosti tako kot Slovenija ali še bolj, ima druge
                  rešitve, bom potem v nadaljevanju povedal še nekaj o tem, kako drugi vidijo
                  rešitve, da ne bi kazalo, da čustveno reagiramo na zelo dobre predloge. Slovenija
                  je zamenjala oziroma naš davčni sistem je zamenjal to rešitev z rešitvijo prenosa
                  izgube za 5 let. Popolnoma jasno je, zakaj je prišlo do uveljavitve take olajšave
                  pri davku na dobiček pravnih oseb. Iz preprostega razloga, ker je to stimulacija
                  za nova podjetja. Jasno je, da začetnik v neki proizvodnji, v nekem poslovanju
                  praviloma težko doseže dobiček, sicer ne bi bil začetnik in zaradi tega ima
                  možnost, da kakršnokoli izgubo, ki nastaja v poslovanju, prenaša pet fizikalnih
                  let naprej, kar pomeni, da tudi, če v enem od naslednjih let doseže dobiček,
                  dokler se mu ne izteče ta možnost petletne olajšave, ne plačuje davka na dobiček
                  in jaz sem vam prej povedal, pa morda ni nihče slišal, negativna davčna osnova je
                  127 milijard tolarjev, pozitivna davčna osnova je pa 150 milijard tolarjev v
                  lanskem letu. Zakaj je tako velika negativna davčna osnova? Zaradi tega, ker se še
                  vedno vleče tista rešitev, ki je bila v prejšnjem zakonu in zaradi tega še tisti,
                  ki so imeli tiste olajšave za prvo, pa za drugo, pa ne vem katero leto, pri
                  dobičku še vedno izkoriščajo. Ta je bila zamenjana z ekvivalentom, prenosom izgub
                  v plačilu davka in to poznajo vse zakonodaje Evropske skupnosti na področju davka
                  na dobiček.</p>
               <p>Drugič, obstaja olajšava za zaposlovanje že v tem zakonu. Če nekdo želi pogledati,
                  je to 50. člen zakona, ki je v veljavi in sicer piše v prvem odstavku tega istega
                  zakona: <q>"Zavezancu, ki za nedoločen čas"</q>, to se pravi v redno delovno razmerje,
                  <q>"zaposli pripravnika oziroma delavca, ki prvič sklene delovno razmerje"</q>, zopet za
                  tiste, ki očitno prihajajo v delovno razmerje, se pravi mlada generacija, ki
                  najbolj lahko trpi od potenciala nezaposlenosti in delavca, ki je prijavljen pri
                  službi za zaposlovanje, torej obstoječega nezaposlenega, <q>"se davčna osnova zniža
                  za znesek, ki je enak 50% plače tega delavca"</q>. Davčna olajšava iz prejšnjega
                  odstavka se prizna za prvih 12 mesecev zaposlitve teh oseb, da bi ja bilo sigurno,
                  da je zaposlitev za nedoločen delovni čas, čeprav - bom povedal komentar - glede
                  na to, kako naj se zaposluje v Sloveniji, bo tudi Slovenija verjetno morala začeti
                  razmišljati o nekaterih elementih fleksibilnejšega načina zaposlovanja ljudi, ne
                  pa samo na nedoločen delovni čas. Ker se to dogaja v celotni Evropi, se bo
                  zgodilo, hote ali nehote, hitreje ali počasneje, tudi v Sloveniji. Vse evropske
                  države imajo nižjo obremenitev delovne sile kot Slovenija. S temi ukrepi, ki so
                  bili storjeni, se Slovenija uravnava na evropsko povprečje. Če ne verjamete,
                  preverite publikacije OECD-ja in Evropske skupnosti! Poglejte publikacije, ki se
                  objavljajo in so javne, se pravi, niso samo meni ali pa Ministrstvu za finance na
                  razpolago, komurkoli od vas so na razpolago. Predstavništvo Evropske skupnosti je
                  v Ljubljani. 38% obremenitev plač je na evropski ravni; imate države, kot so
                  Francija, Danska, Švedska, Nizozemska, ki imajo višje obremenitve plač, kot jih
                  imamo mi; so države, ki imajo bistveno nižjo obremenitev, kot so Irska, Velika
                  Britanija, Grčija, Portugalska, Španija; imamo države, ki so nekje na povprečju,
                  kot so Avstrija, Nemčija in še kakšna država v Evropi. Mi v nadaljevanju več ne
                  bomo mogli bistveno zniževati prispevnih stopenj na delovno silo, ker enostavno ne
                  bo v kontekstu tistega, kako naj bi funkcioniral normalni davčni sistem pa sitem
                  socialne varnosti, če želimo socialno varnost, in to očitno želimo, ker je to nek
                  implicitni konsenz v Sloveniji, na bistveno višji ravni, kot bi jo naj dovoljevale
                  take prispevne stopnje, kot jih počasi zdaj uveljavljamo oziroma smo jo v pretežni
                  meri že uveljavili.</p>
               <p>Tretjič. Ko gre za sam zakon o davku na dobiček, ima Slovenija ta trenutek, kot je
                  bilo že rečeno, najhitrejšo stopnjo amortiziranja sredstev v Evropski skupnosti.
                  Pri nas se računalnik amortizira v dveh letih, pri nas se druga opredmetena
                  sredstva amortizirajo v dobah med dvemi in petimi leti, zgradbe se amortizirajo
                  bistveno hitreje kot drugod. To je vse odbitek od davčne osnove, samo na drugačen
                  način povedano. Večina drugih evropskih držav ima bistveno počasnejše amortizacije
                  in s tem seveda bistveno večje osnove za obračun davka od dobička, kot imamo mi,
                  pri bistveno višji stopnji davka na dobiček, kot jo imamo mi. Sem že omenil, 25%
                  stopnja davka na dobiček pri delni integraciji skozi dohodnino, ko gre za
                  izplačilo dividend, tudi na to ne pozabljajte, je bistveno bolj ugodna, kot je -
                  jaz nisem prej omenjal Združenih držav zato, da bi rekel, da bi poskušal
                  vzpostaviti neko trditev - to je dejstvo, to ni trditev. To je dejstvo, ker pač
                  partner, ko se s tabo pogaja o vprašanju dvojne obdavčitve oziroma o konvenciji
                  ali kakorkoli se pač imenujejo konkretno o izogibanju dvojni obdavčitvi, pregleda
                  tvoj sistem, to je jasno. Tudi mi, ko se zdaj pogajamo s posameznimi državami, se
                  pogajamo o posameznih elementih, ki naj bi vplivali na investiranje, na vnos,
                  iznos dobička, in tako naprej, kar se potem tukaj v tem parlamentu tudi
                  ratificira. In še enkrat pravim, davčna osnova pri 25% davku na dobiček,
                  pozitivna, je bila 150 milijard oziroma davčna olajšava na investiranje je bila
                  pri tej osnovi 150 milijard 35 milijard slovenskih tolarjev lansko leto za
                  investicije. Pri 40% olajšavi bo dvojna, bo 70 milijard.</p>
               <p>Ampak jaz vas vprašam, kdo v tem trenutku tako intenzivno v Sloveniji investira
                  mimo finančnih storitev in nekaterih drugih dejavnosti?! V industriji se ne
                  investira, tudi pri tej olajšavi ne! Veste, lahko je neskončna olajšava, če nekdo
                  ni zainteresiran, ne vlaga, in ne pomaga na tem področju, če boste rekli, da bo
                  100% olajšava, da se bo zaradi tega potrojilo investiranje v Sloveniji. Ne bo, ker
                  je drugih ovir za normalno investiranje ta trenutek v slovenski industriji preveč.
                  Preveč jih je! In enostavno ne tujci ne domačini, rezidenti ne investirajo v novo
                  tehnologijo na način, ki jim že zdajšnji zakon absolutno omogoča. Nova
                  tehnologija, za novo tehnologijo je prvi pogoj hitra amortizacija, da lahko slediš
                  tehnološkemu napredku; to je bistveno večji pogoj, kot je sama davčna stopnja.
                  Drugi pogoj je nizka davčna stopnja, da ti ostane relativno veliko dobička za
                  reinvestiranje. Pri osnovni rešitvi, ki je tudi mi na Vladi nismo podpirali, bi se
                  zgodilo, da bi ljudje pri 40% olajšavi najemali bančne kredite, investirali v
                  opremo, pa morda še v kaj drugega kot v opremo, in si razdelili dobiček v
                  dividendah. Nesmiselno stališče tistega, kar želite podpreti! Nesmiselno! Če naj
                  se investira, naj se res investira iz dobička in naj se ne delijo dividende, ampak
                  o tem naj, lepo vas prosim, odločajo prihajajoči lastniki, ki bi v tem primeru
                  najbrž morali imeti nek bazični interes, da bodo investirali. Ja, pa ne delajo
                  tega za zdaj, ne delajo! Če pogledate hitrost, investicije v Sloveniji ta trenutek
                  zelo hitro rastejo, ampak rastejo zaradi cestnega programa, rastejo zaradi
                  investicij v storitvah, rastejo zaradi investicij v trgovini. Zakaj ne rastejo
                  zaradi investicij v industriji, toliko kot bi lahko? Na to morajo odgovoriti in na
                  to pa res ne morejo pomagati te olajšave, kot jih predlagate. To vam jamčim. Pa ne
                  zaradi čustvenih razlogov ali pa iracionalne obrambe državnega proračuna, čeprav
                  tudi to ni zanemarljivo.</p>
               <p>Ampak poslušajte, takle kriterij, da bomo sedaj po panogah delili, saj to delamo s
                  prispevnimi stopnjami. Saj je državni parlament, zbor ugotovil, da je ja bolj
                  smiselna ekonomsko upravičena in tudi, bom rekel učinkovitejša metoda linearnega
                  zniževanja davčne obremenitve. Pri vsaki selektivni razbremenitvi se postavljate v
                  situacijo, da arbitrarno določate nekomu pogoje poslovanja. Tipični primer tega.
                  Sedaj bodo trije ministri določili, komu je ta olajšava bolj potrebna, komu pa ne.
                  Hvala lepa za tako čast. Hvala lepa, ker jaz je ne rabim, ker ne znam določiti,
                  kdo je v čevljarstvu ali v usnjarstvu ali v tekstilu ali v elektroniki bolj
                  potreben takšne olajšave. Ne morem določiti. Tega država ne more določiti in upam,
                  da razumete, da tega država ne more določati. Tudi industrijska politika ni
                  namenjena temu, da določamo panoge, ki so prioriteta, ampak da zmanjšujemo tiste
                  stroške, ki omogočajo, da se tisti, ki odločajo, odločajo lahko, lažje in z večjim
                  rezultatom. Zakaj do 100% olajšava? Potem pa predlagajte, da bomo znižali stopnjo
                  davka, boste imeli bistveno lažje delo. Pa ga znižajte na 10%, da bomo izjema v
                  Evropi. Ker, če predlagate takšne olajšave na investicijah, je potrebno povečati
                  splošno davčno stopnjo, drugače ne bomo iz te težave šli normalno, razen, če bomo
                  imeli namreč, ker bolj znižati davčno osnovo kot je nič, je ne morete. V negativno
                  smer se pač to ne da narediti, razen če bomo še refundirali kaj kot državni
                  proračun iz dobička, kar ni običajno sicer nikjer, ampak refundira se pri davku na
                  dodano vrednost, ki prihaja v obravnavo. Tam se pa res refundira, v vsaki fazi
                  prometa. In še posebej izvoznikom, ki naj bi imeli po našem predlogu stopnjo nič v
                  izvozu in bodo realno za 5% razbremenjeni davščin države, ker bo daleč večja
                  olajšava, kot je to tukaj, kar se danes pogovarjamo, daleč bolj pomembna olajšava,
                  daleč bolj linearna olajšava, ki bo dala enake izhodiščne pozicije tistim, ki
                  morajo potem na trgu dokazati, da so res tako dobri, da bodo takšno olajšavo lahko
                  izkoristili, ne pa, da jim precedenčno dajemo olajšavo, ki je drugačna od drugih.
                  S tem postaja sistem nepregleden, s tem je težko voditi industrijsko politiko in
                  vedno manj kriterijev boste imeli v rokah, splošnih, za makroekonomsko politiko,
                  ki vam bo dokazovala, da greste v pravo smer. To je pokazala konec koncev tudi
                  prejšnja država, kjer je bilo takšnih ukrepov, od denarne politike naprej s
                  selektivno vsebino neskončno veliko in je bila popolnoma zamegljena slika
                  ekonomskega računa posameznega gospodarskega subjekta. Popolnoma.</p>
               <p>In še enkrat opozarjam. Poglejte amortizacijske stopnje v obstoječem zakonu,
                  poglejte ostale olajšave v obstoječem zakonu! Povedal sem vam nekaj številk. Mi
                  smo vam pripravljeni seveda tudi vse druge podatke pokazati, da boste videli, da
                  je večina vaših predlogov kljub vsemu nedomišljena. To si upam trditi. Ni
                  domišljena, ker konec koncev je pa potrebno, ko govorite o davku na dobiček, pa
                  kljub vsemu hkrati imeti vsaj v mislih še nekatere druge zakone, ki so z davkom na
                  dobiček  vsebinsko hote ali nehote povezani. To je tako dohodnina, to je prometni
                  davek, to je splet zakonodaje ali pa davkov, ki na koncu dajo nek končni, pa
                  prispevne stopnje seveda tudi, če gre za socialno varnost, ki dajo potem v končni
                  posledici tisti rezultat.</p>
               <p>Mi si preprosto, če s tem končam, ne moremo privoščiti, to vas pa lepo prosim, če
                  lahko razumete. Mi si ne moremo privoščiti takšnih hitrih razbremenitev, kot smo
                  jih naredili na prispevnih stopnjah, hkrati tako hitro zbliževanje obremenitev ali
                  pa ne obremenitev plačevanja davka od dobička, ko se začenja dobiček sploh
                  izkazovati. Saj sedaj pet let tako rekoč ni bilo kaj resnih plačil, kot veste,
                  0,4; 0,5; 0,6% družbenega proizvoda neprimerljivo s katerokoli drugo državo, ki se
                  z njimi želimo primerjati in s katerimi se bomo vedno bolj primerjali, ker se bo
                  naš per capita dohodek, vsaj upamo, približeval, ne bo zaostajal, ampak se bo tem
                  državam približeval. In Španija ima 24% stopnjo nezaposlenosti. Pojdite pogledat
                  rešitve v državi, ki imajo višjo stopnjo nezaposlenih kot Slovenija, na področju
                  obdavčitve dobička. Boste dobili posredno odgovor na tezo, da pri nas ne želimo
                  razumeti problema nezaposlenosti skozi zakon o davku na dobiček. Pojdite pogledat
                  Portugalsko, ki ima podobno stopnjo zaposlenosti kot Slovenija, nezaposlenosti. Da
                  ne bom omenjal tiste, ki so zelo razvite, ker je lahko argument; oni imajo dovolj
                  denarja, da z drugimi instrumenti to urejajo. Portugalska je približno na per
                  capita Slovenije, Grčija prav tako. Zakaj potem oni ne gredo v take rešitve, ko
                  imajo takšne probleme z brezposelnostjo? Zato, ker razumejo rešitve na področju
                  brezposelnosti, ki so na drugih področjih. To je z zniževanjem stroškov dela, to
                  je z davki na promet, ki so normalnejši, kot je ta trenutek v Sloveniji, ki je
                  enofazni, in ki obremenjuje na posreden način proizvodnjo za izvoz tudi v fazi
                  priprave in tudi opremo deloma obdavčuje in tu so še nekateri drugi davki. Naša
                  dohodnina, veste, če še to povem na koncu, ima res zelo progresivno lestvico s
                  stališča, kdaj kakšna stopnja začne veljati, glede na povprečne plače. Ampak
                  efektivna stopnja dohodnine pri nas je nižja kot v večini evropskih držav, torej
                  povprečna efektivna stopnja dohodnine. Če meni ne verjamete tega, ste lahko
                  prebrali v članku doktorja Rupnika pred časom, ko je delal analizo osebnih davkov
                  in je ugotovil, da štrlimo predvsem zaradi zelo visokih prispevkov na delovno silo
                  tako delodajalca kot delojemalca. S temi rešitvami vam jamčim, to vam pa lahko
                  jamčim, <q>"booma"</q> investicij in zaposlovanja zaradi teh rešitev v Sloveniji ne bo.
                  Bomo pa dokončno uničili normalen davek na dobiček, ki ga bomo zelo mukoma
                  popravljali nazaj potem v naslednjih letih. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp82">
               <speaker>PODPREDSEDNIK DR. LEV KREFT:</speaker>
               <p>Hvala lepa za pojasnilo. Javili so se še Tone Peršak, Miroslav Geržina, Janez
                  Kopač in Breda Pečan. <stage>(Ne.)</stage> To se pravi, da ima besedo gospod
                  Miroslav Geržina.</p>
            </sp>
            <sp xml:id="SDZ1-Izredna-45-1996-06-19.sp83">
               <speaker>MIROSLAV GERŽINA:</speaker>
               <p>Hvala lepa za besedo. Se opravičujem, ampak zaradi tega, ker nisem rekel, da moram
                  protestirati oziroma da velja tisto, kar je bilo meni rečeno, tudi gospodu
                  ministru. Namreč, gospod minister s svojim predlogom dela isto. 20% olajšavo
                  zvišuje na 40%, razlika je med nama samo 10% v vsem tistem, kar je gospod Kopač
                  govoril, za normalno.</p>
               <p>Hvala gospodu Baškoviču. V prvi alinei prečrtam, to mislim, da lahko naredim,
                  zadnji dve besedi <q>"investiranega zneska"</q> in če sem ga prav razumel, potem je ta
                  zadeva kolikor toliko urejena. To je v okviru replike.</p>
               <p>Potem pa gospodu ministru. Gospod minister, rekli ste - to je bilo prej urejeno.
                  Glejte, vi gledate zakonodajo, jaz pa, kolikor mi dopušča delo v parlamentu, ki je
                  res pretirano natrpano in ni v skladu s tistim, kar smo se dogovorili, poskušam
                  gledati tudi življenje in vam nekaj povem. Namreč, dogaja se, da gospod Pinko pa
                  Linko kot posameznik, zato da ne bi plačeval nobenega davka in ne prikazal dobička
                  in ne drugega, podjetju Pinko pa Linko d.o.o. proda kot kilogram krompirja en
                  stroj, to se pravi  investicijo. Nihče za to nič ne ve, nič ne bo od tega prišlo
                  ne skozi obdavčenje in skozi investicije in ne skozi amortizacijo kasneje, ker
                  zadeva ni evidentirana. In tukaj ne morete reči, da v Španiji od tega odstopajo,
                  da bi tudi oni tako delali. Lepotna napaka je, gospod minister, med nami, med
                  našim gospodarstvom in španskim. Špansko gospodarstvo, pred kratkim je šel
                  prijatelj skozi Španijo in je rekel, je tako vse obdelano, da sem se čudil. Vsaka
                  krpica zemlje je obdelana, tako kot se spodobi. Poleg tega imajo drobno
                  gospodarstvo in usklajenost med veliko industrijo in drobnim gospodarstvom kot
                  dobavitelji in sodelavci močne industrije imajo urejene zadeve. Oni gradijo
                  gospodarstvo, že trideset let na tem delajo. In po tridesetih letih uvajanja te
                  ekonomije, mislim, da mora biti bistveno drugače kot pri nas, ko imajo čisto
                  drugega. Do včeraj še ali predvčerajšnjim pri nas ni smelo biti privatnika. Zdaj
                  ga pa moramo navajati. Mi smo imeli debato, še to, smo imeli debato s strokovnimi
                  sodelavci ministrstva, ali je pravilneje, da se priznava prikazan minus za tri
                  leta, ali ne vem koliko je, nisem imel pri sebi tega zakona, ali je bolje, da samo
                  priznava olajšave pri investiranju? Kaj je boljše? In so rekli, ker so zadeve 20%
                  in smo celo višje kot v Evropi, povprečno, če ne, me naj popravijo, ne bomo šli v
                  to, ampak damo v pregled tega, da imajo minus oziroma navajamo na to, da bodo
                   ljudje delali napak. Nočemo jih navajati na to, da bodo prikazali dobiček,  da ga
                  imajo in da imajo olajšave, da investirajo, kot sem prej rekel. Na to moramo
                  navajati. To je v bistvu, rekli bi, mala šola podjetništva tudi s tem.</p>
               <p>In gospod minister je rekel, on gre lahko, gospodu Kopaču, z 20% olajšave na 40%.
                  Njemu nič ne rečemo, ker on je vele-strokovnjak in njegovi strokovnjaki, ali ne,
                  jaz pa, ki samo nekoliko diferenciram oziroma spremenim za nianso, bi rekel, še
                  bolj prijetno naredim zadevo, jaz sem pa skoraj nor ali nekaj takega. Nič ne vem,
                  ne poznam nič, res, ne življenja, ne zakonodaje, nič ne poznam. Toliko sem se
                  pozanimal, da poznam, vem, kaj pomeni olajšava, to že vem, kaj pomeni 20%; kaj
                  pomeni 40% vem, to predlaga ministrstvo, se pravi odstopa od tistega, kar je
                  predlagalo zadnjič, predlaga točno tisto, kar sem jaz zadnjič predlagal. In zato
                  sem nor za nekatere tukaj? Če pa jaz rečem 50, pa dam prve tri leta toliko večjo
                  olajšavo, druge dve leti dodatno toliko, naslednje pa 10% več kot predlaga
                  minister, sem za 10% bolj nor kot minister. To je pa sprejemljivo. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp84">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Janez Kopač.</p>
            </sp>
            <sp xml:id="SDZ1-Izredna-45-1996-06-19.sp85">
               <speaker>MAG. JANEZ KOPAČ:</speaker>
               <p>Hvala za besedo. Replikantom na mene bi rad odgovoril nekaj stvari, čeprav je
                  večino  njih pojasnil že minister za finance. Predlaganje povečanja davčne
                  olajšave za novo zaposlene, ob čemer naj bi se trem ministrom dalo pooblastilo, na
                  osnovi katerega se določi, kolikšna je višina davčne olajšave za zaposlitev za
                  nedoločen čas posamezne osebe po posameznih dejavnostih, je rešitev, kakršno so
                  poznali tako imenovani Kidričevi koeficienti. Zato seveda lahko to ponovno zatrdim
                  in na nesprejemljivost tega s pravno-sistemskega vidika je opozoril tudi gospod
                  Baškovič, kar me ob tem dodatno utrjuje v mnenju o tem, da je ta amandma povsem
                  nesprejemljiv po svoji vsebini. Gre za to, da se oblasti da možnost, da arbitrira
                  o tem, koliko se koga obremeni. Enega danes toliko, jutri drugače, pogoji
                  poslovanja so v naprej neznani, trije ministri so lahko podvrženi določenemu
                  političnemu pritisku ali kakšnemu drugemu pritisku, svojo odločitev lahko sproti
                  spreminjajo, skratka, to omogoča ta člen. Omogoča pa seveda precejšen diapazon in
                  to je, če govorimo o tretjem odstavku. Če pa govorimo o prvem odstavku tega
                  amandmaja: <q>"Davčna olajšava se poveča do 100% investiranega zneska, če vlaganje v
                  opredmetena osnovna sredstva ali v neopredmetena dolgoročna sredstva, zagotavlja
                  zaposlitev ene ali več oseb za nedoločen čas"</q>. Naj konkretiziram, naj mi bo
                  oproščeno, če bo uporabim ime nekega uspešnega slovenskega podjetja, na primer
                  Leka, če bo Lek torej zapravil toliko denarja za <q>"good will"</q>, to je neopredmeteno
                  osnovno sredstvo, torej za reklamo, da bo hipotetično od tega en več zaposlen za
                  nedoločen čas, to podjetje ne bo plačevalo nobenega davka od dobička pravnih oseb.
                  To pravi ta amandma. Malo sem karikiral, verjetno tako ni mišljeno, vendar možno
                  je to tako izpeljati.</p>
               <p>Drugo, kar govori gospod Geržina. Gospod Geržina seveda verjetno res ne pozna
                  amortizacijskih predpisov, ki so zapisani v obstoječem zakonu o davku od dobička
                  pravnih oseb. Če jih pozna, potem seveda je njegov amandma za povečanje in tako
                  imenovane začetniške investicijske olajšave še toliko bolj nesprejemljiv. Naši
                  amortizacijski predpisi omogočajo izjemno pospešeno odpisovanje vrednosti
                  posameznih sredstev, s katerimi razpolaga podjetje, in to je bilo narejeno ravno
                  zaradi tega, da bi se spodbudilo investiranje vis-ŕ-vis prvotno predvideni
                  oprostitvi plačila davka od dobička pravnih oseb, ki naj bi služila temu namenu,
                  pa se je izkazalo v praksi, da ne služi temu namenu, ampak službi malverzacijam.
                  Zato smo šli leta, mislim, da je bilo 1993 ali 1994, v drug koncept in ta koncept
                  je bil seveda preštudiran, ni bil napisan takole v petih minutah v času obravnave
                  tudi točke dnevnega reda in vložen med samo sejo, ampak je stvar temeljila na
                  nekajmesečnih študijah. In ta koncept, trdim, da je dober, medtem ko uvajati poleg
                  tega sedaj še to, kar predlaga gospod Geržina, torej priznavanje, na primer 80%
                  investiranega zneska za prve tri leta od ustanovitve podjetja dalje, davčno
                  olajšavo, ob tem pa imeti še zelo pospešene amortizacijske stopnje v te namene, je
                  po mojem mnenju nesprejemljivo. To ne koristi ničemur.</p>
               <p>Poleg tega bi pa rad rekel naslednje o obeh amandmajih, tako za tega gospe
                  Pečanove, kot za tega gospoda Geržine. Država se mora vedno zavedati, tudi država
                  mora gospodariti s svojimi sredstvi, neke stvari neke rezultate dajejo in nekaj
                  zato stanejo. In tudi pri določanju davčnih olajšav je treba imeti pred očmi vsaj
                  približno nek občutek, da ne rečem natančnejšo sliko o tem, koliko bo nek ukrep
                  stal zaradi manjših prihodkov v proračun in koliko bo dal koristi. Zakon, tak kot
                  je zdaj napisan, s svojimi vzpodbudami za investiranje in svojimi vzpodbudami za
                  stalno zaposlovanje, tak približen izračun ima. Oba ta amandmaja, tako gospe
                  Pečanove kot gospoda Geržine, pa seveda omogočata nesorazmerno velike stroške
                  države za to, da pospeši nekaj. Za gotovo bi imela svoj učinek, ampak, ali ne bi
                  bilo potem, bom rekel karikirano spet, ceneje, raje iz proračuna plačati plačo
                  nekoga, ki ga to podjetje na novo zaposli, to bi bilo sicer res nesmisel - bilo bi
                  ceneje, kot sprejeti amandma, kakršnega predlaga gospa Pečanova, v posameznih
                  primerih. Ali ne bi bilo ceneje iz proračuna plačati novo investicijo, nekemu
                  podjetju podariti, kot pa sprejemati amandma gospoda Geržine, ob tem, da se ne
                  spremeni osnovni tekst zakona, ki predvideva pospešene amortizacijske stopnje.
                  Govorim o tem, da je treba stvari imeti balansirane; ti dve jih absolutno ne
                  balansirata, kaj šele, da bi govoril o amandmaju gospoda Černeliča k 3. členu, o
                  katerem sem govoril že prej, ki pa predvideva nekaj absolutno nesorazmernega,
                  predvideva...</p>
            </sp>
            <sp xml:id="SDZ1-Izredna-45-1996-06-19.sp86">
               <speaker>PODPREDSEDNIK DR. LEV KREFT:</speaker>
               <p>Smo pri obravnavi 2. člena, gospod Kopač.</p>
            </sp>
            <sp xml:id="SDZ1-Izredna-45-1996-06-19.sp87">
               <speaker>MAG. JANEZ KOPAČ:</speaker>
               <p>Se opravičujem! S tem ne bom nadaljeval, vendar moram ponovno poudariti, da sta -
                  tudi minister je rekel in zato toliko lažje to še enkrat rečem - oba ta dva
                  amandmaja sta popolnoma nedomišljena, spreminjata koncept zakona. Zato sta seveda
                  za mene nesprejemljiva. Najbolj me pa od vsega moti stanje duha v tej državi.
                  Poglejte, ta zakon ima tri vsebinske člene. Vsi trije so nastali na podlagi nekega
                  procesa, ki je trajal dolge mesece, na primer tistega, ki govori o prenehanju
                  dvojne obdavčitve posebnih rezervacij, so obravnavali na Združenju bank, na Banki
                  Slovenije, posebna seja sveta je bila za to, o tem se je pisalo v strokovnem
                  časopisju, in tako naprej, in je nastala rešitev, kakršna je tukaj, skratka, dolgo
                  se je proučevalo. Povečana investicijska olajšava, tako kot jo predlaga Vlada, je
                  nastala na podlagi sporazumevanja s socialnimi partnerji, kar je tudi zahtevalo
                  dolgo časa in dolgo proučevanje, kaj je možno, kaj ni možno. Potem pa dobimo to v
                  parlament, spomnite se, dva poslanca ali pa trije, pa saj je vseeno koliko, in
                  napišejo takole, nekaj mimogrede, med samo obravnavo te točke, brez kakšne posebne
                  obrazložitve, brez kakšnega posebnega proučevanja - to je tisto, kar me moti! To
                  je stanje duha! Na ta način do volitev lahko pokvarimo koncepte vseh zakonov, ki
                  smo jih s težavo gradili od leta 1991 dalje, lahko, samo ne vem, komu bo to
                  koristilo. Hvala.</p>
            </sp>
            <sp xml:id="SDZ1-Izredna-45-1996-06-19.sp88">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sejo bomo nadaljevali ob 14.00 uri, ko bodo dobili pojasnila še gospa
                  Breda Pečan, gospod Miran Potrč, gospod Miroslav Geržina in gospod Černelič. Hvala
                  lepa.</p>
            </sp>
            <stage type="time">(Seja je bila prekinjena ob 13.00 uri in se je nadaljevala ob 14.22
               uri.)</stage>
            <sp xml:id="SDZ1-Izredna-45-1996-06-19.sp89">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi! Nadaljujemo delo. Ugotovimo prisotnost!
                  Ugotavljam, da je prisotnih 47 poslank in poslancev. Zbor je sklepčen in lahko
                  nadaljujem delo.</p>
               <p>Obravnavamo 2. člen in amandmaje k 2. členu. Še nekaj je prijavljenih k razpravi.
                  Besedo dobi gospa Pečanova.</p>
            </sp>
            <sp xml:id="SDZ1-Izredna-45-1996-06-19.sp90">
               <speaker>BREDA PEČAN:</speaker>
               <p>Hvala lepa za besedo. Pri pojasnjevanjih ali replikah bi seveda lahko bila podobno
                  dolga in podobno sarkastična kot sta bila oba gospoda pred menoj, vendar mislim,
                  da to nima nobenega smisla. Povedala bi samo naslednje stvari. Ko govorimo o tem,
                  kako ima Evropa v nekaterih delih, Evropske unije seveda, v nekaterih delih mnogo
                  večje probleme z brezposelnostjo kot mi in da ti deli Evrope, moram reči, da si
                  prav nič ne želim primerjave s temi državami zaradi tega, ker če nam je primerljiv
                  del Evropske unije Portugalska, Španija, Grčija in Irska, na vso srečo ni bila
                  imenovana, potem v tako Evropsko unijo ne želim iti. Moram pa povedati to, da vsi
                  vemo, da ima Evropska unija problem brezposelnosti, da pa nima rešitev za njega.
                  Prej je bila navedena trditev, da ima druge rešitve. Rada bi videla, katere so te
                  druge rešitve, če se ministri, zadolženi za področje zaposlovanja članic Evropske
                  unije dobivajo, posvetujejo in iščejo rešitve in jih nimajo. To je katastrofa te
                  Evropske unije in jaz mislim, da vsako novo iskanje rešitve, tudi taka drobna
                  stvar, kakor je ta zakon, je lahko morda tudi pot še za koga drugega. Ne vem,
                  zakaj se tako grozno bojimo, da imamo v Sloveniji morda kakšno rešitev, ki je
                  drugačna kot koderkoli drugje. Ali smo okuženi s tem, da ne smemo iskati svojih
                  rešitev? Ali moramo prav vsako stvar kopirati pri svojih bližnjih in daljnih
                  sosedih? Jaz sem globoko prepričana, da preizkušene formule ni nujno, da so vedno
                  tudi najboljše. In zaradi tega o tem, kako so drugje vsi bolj pametni in kako mi
                  moramo od njih zaradi tega kopirati, pač takih trditev in takih sugestij ne morem
                  in ne bom sprejemala.</p>
               <p>Drugo bi rekla še to. Poudarjanje tega, da imamo najhitrejšo dovoljeno
                  amortizacijo, ki se šteje kot strošek pri poslovanju, lahko drži. Seveda, nimam na
                  razpolago vseh teh podatkov kot jih ima minister. Tudi sprejemam kritiko, da bi te
                  podatke lahko dobila, ker so javni in so na razpolago kadarkoli hočem, vendar
                  moram gospodu ministru povedati, da tu, v Državnem zboru, razen zakona s področja
                  financ, obravnavamo še marsikaj drugega in da pač nimamo toliko ekipiranega
                  Državnega zbora, kot ima on samo svoje ministrstvo, da ne govorimo še o kom drugem
                  v Vladi.</p>
               <p>Vendar pa trditev dovoljeni, zelo pospešeni amortizaciji pri nas nima neposredne
                  zveze s predlagano davčno olajšavo v zvezi z vlaganjem dobička, torej
                  reinvestiranjem dobička. Zakaj ne? Zaradi tega, ker davčna olajšava na investirani
                  dobiček pride na vrsto v fiskalnem letu, ki je predhodno tistemu, ki sledi
                  pospešeni amortizaciji. Torej ne misliti, da ob tem, da delamo v Državnem zboru
                  napake, da smo ravno toliko neumni, da ničesar ne vemo. To tudi ne bo držalo.
                  Boste pač morali tudi kdaj pa kdaj kaj priznati. In nazadnje bom še rekla, gospod
                  minister je trdil, da imamo v 50. členu tega zakona davčno olajšavo na vsakega
                  novozaposlenega iz skupine iskalcev prve zaposlitve in skupine nezaposlenih. Že
                  takrat, ko smo ta zakon sprejemali, smo predlagali, da bi se ta olajšava nanašala
                  na vsakega novozaposlenega, ne glede na to, kakšen je status pred zaposlitvijo.
                  Zakaj? Zaradi tega, ker tudi tisti, ki preide z enega dela na drugo delo, pomeni,
                  da izprazni svoje nekdanje delovno mesto in to bo napolnjeno lahko s prvim
                  iskalcem zaposlitve ali nezaposlenim. Se pravi, da v resnici ni problem to, da
                  moramo obvezno zaposliti nezaposlenega ali prvega iskalca zaposlitve, ampak je
                  problem to, da sploh dodatno zaposlujemo, se pravi, da odpiramo, širimo trg
                  delovnih mest, ponudbo delovnih mest, ne pa samo povpraševanja.</p>
               <p>In še nekaj. Primerjava pri olajšavi je nikakršna. Zaradi tega, ker gre za 50%
                  plače enega delavca, vprašanje je pa, ali je olajšava, ki znaša vložek v
                  opremljanje delovnega mesta, je pa seveda mnogo višja.</p>
               <p>In nazadnje še gospodu Kopaču. Pričakovala sem, gospod Kopač, da boste najprej, ko
                  boste prišli za govornico, članom Krščanske demokracije le kakšno besedo rekli.
                  Moram reči, da sem bila presenečena. Sedaj je dvorana na tem koncu prazna in
                  mislim, gospod Kopač, da ni vredno, da bi prepire vlekli naprej, če gre za
                  bistveno bolj pomembne stvari, to je za sprejemanje enega od ukrepov za lajšanje
                  gospodarskega razvoja oziroma za pospeševanje gospodarskega razvoja v naši
                  državi.</p>
               <p>Rada bi pa rekla. Vse te zgodbe o pripravi zakona, o tem, kako zelo temeljito,
                  kvalitetno, strokovno in časovno je bilo pripravljanje tega zakona, kaže na to, da
                  hočete na vsak način zmanjšati vrednost tistega, kar delamo v Državnem zboru. Ko
                  bo situacija taka, da bo zakone pripravljal Državni zbor s tako ekipiranostjo kot
                  jo ima Vlada in da bomo Vladi dovolili, da bo v dveh ali treh dneh pripravila
                  spremembe zakona, takrat bomo lahko to primerjavo postavljali tukaj za to
                  govornico. Dokler pa bo Vlada bistveno v prednosti pred nami, zaradi tega, ker nam
                  po večmesečnem, tako vi trdite, večmesečnem pripravljanju zakonov, ob strokovnem
                  utemeljevanju, zelo širokih strokovnih razpravah, v katerih so vključeni popolnoma
                  vsi subjekti v tej državi, ki lahko kakorkoli pomagajo in prispevajo k temu, da so
                  zakoni kvalitetni, nam pa je prepuščenega tri ali štiri dni časa, da te zakone
                  popravljamo, spreminjamo, tako kot menimo, da pač po svojem prepričanju in po
                  svojem mnenju mislimo, da bi morali biti narejeni, da nam potem očitate
                  nekvaliteto, in da ne rečem, skorajda blefiranja, to pa, po mojem, je deplasirana
                  izjava. Vi sami ste že bili v situaciji, ko ste morali na vrat na nos kakšen
                  amandma pripravljati, tudi na vladne predloge, pa vam zaradi tega nihče ni očital,
                  da nimate za svojim amandmajem mesece in mesece strokovnega dela, s katerim bi
                  lahko utemeljili svoj amandma. In globoko sem prepričana, gospod Kopač, da mnogi
                  vaših amandmajev niso imeli tako zelo strokovne podlage, da bi lahko ceno teh
                  amandmajev dvigovali nad ceno drugih amandmajev - vrednost, ne govorim seveda o
                  tolarski vrednosti amandmajev. Zato vas prosim, da svoje utemeljitve o
                  brezvrednosti amandmajev drugih poslancev iščete na kakšen drugačen način, ne pa
                  na takem plehkem nivoju. Hvala.</p>
            </sp>
            <sp xml:id="SDZ1-Izredna-45-1996-06-19.sp91">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Izredna-45-1996-06-19.sp92">
               <speaker>MIRAN POTRČ:</speaker>
               <p>Hvala lepa. K temu, kar je povedala kolegica Breda Pečan, še najkrajše naslednje
                  komentarje glede same procedure in vlaganja amandmajev. Kadar Vlada predlaga zakon
                  po skrajšanem postopku, potem tudi gospod Kopač ve, da nihče nima časa, da bi 6
                  mesecev pripravljal amandmaje. In norca se delati na ta način, pomeni, da se norca
                  dela tudi iz sebe in iz Državnega zbora.</p>
               <p>Kar zadeva ureditev določenih olajšav za zaposlovanje, mi to poznamo, samo tudi
                  gospod Kopač ve, da je imel cca 2 leti vložen zakon, ki ga je, ko je Vlada prišla
                  s svojim zakonom, umaknil, vloženega pa je imel zato, da bi bila zaprta procedura
                  o kakršnihkoli spremembah zakona o davku od dobička pravnih oseb in na dohodnino,
                  in da bi se onemogočilo, da se o kakršnikoli rešitvi v tem Državnem zboru
                  razpravlja. To je dejstvo, ki ga vsi poznamo. In seveda je glede na to, da je
                  zakon predlagan v skrajšanem postopku, mogoče, da določene rešitve iščemo samo
                  tam, kjer se določen člen spreminja. In to je razlog, da smo mi tudi pri 39. členu
                  predlagali možnost olajšave za reinvestiranje, povezano z zaposlovanjem, ker 50.
                  člen pač ni bil tangiran. O tem, kakšna je vrednost 50. člena, je kolegica Breda
                  govorila in ne bi govoril. Gospod Kopač, midva lahko vsak zase tolmačiva, korektno
                  ali pa ne, razlaganje gospoda sekretarja za zakonodajo. Jaz sem ga pač razumel
                  tako, da je rekel, da ne smemo dajati z zakonom pooblastil za podzakonske akte, ki
                  v zakonu nimajo kriterijev, in to je bil smisel njegove pripombe. Jaz sem že
                  najavil, da mi te kriterije lahko oblikujemo. Nobene druge pripombe, da je kaj
                  nemogoče, ni dajal, ker je izrecno rekel, da se v vsebino ne more spuščati. To,
                  kar ste vi govorili o primeru Leka, je seveda čisto karikiranje, in to, kar je
                  govoril gospod Gaspari, da noče dobiti pooblastila, da bi s prsta govoril, koliko
                  je kakšno investiranje, bi pa jaz rekel, da meče čudno luč na ministra. Namreč, če
                  ministri ne znajo najti nobenega drugega kriterija kot to, da si na pamet
                  izmišljajo, potem je to zelo žalostno. Mi, če bi bila resna diskusija
                  pripravljena, vemo kriterij. Kriteriji so namreč, recimo vlaganja na delovno mesto
                  v različnih panogah v zadnjem letu na podlagi podatkov, ki so dostopni, in to bi
                  bil popolnoma jasen kriterij, ki si ga ne bi nobeden izmišljal. Pričakovali smo,
                  da pooblastilo, ki ga tukaj dajemo, dopušča sposobnost tudi Vlade, da takšen
                  objektivni kriterij postavi, če smo ga mi, kot pravi gospod Kopač, preko noči
                  znali <q>"pogruntati"</q>, ne pa siliti, da si ga izmišlja. Govoriti o tem, da ni
                  vrednost vlaganj v različne panoge na delovno mesto različna, je pa verjetno tudi
                  neresnica. Seveda je različna. Različna je iz objektivnih razlogov tehnologije in
                  potrebi, verjetno je prav, da se to tudi na različen način upošteva. Mislim zato,
                  da je možno, če smo seveda pripravljeni o tem razpravljati, da kar tako narediti
                  nas za neumne, da nič ne vemo, nima smisla. Se pa strinjam, da to je določen
                  problem tudi za proračun. Jaz se strinjam, ampak mislim, da ob dejstvu, ko imamo
                  toliko spečih podjetij, ob dejstvu, da je povprečna zaposlenost v drobnem
                  gospodarstvu približno tri, ob dejstvu - ja, približno pravijo da je tri - ob
                  dejstvu, da računamo s tem, da bi ta podjetja začela delovati, da je verjetno
                  pametno razmišljati tudi o stimulacijah in mi smo pač o stimulacijah razmišljali
                  na dva načina. Ne samo preko povečane davčne olajšave za reinvestiranje samo v
                  odstotku, ampak tudi povezano z ustanavljanjem oziroma z odpiranjem delovnim mest
                  in z zaposlovanjem. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač?</p>
            </sp>
            <sp xml:id="SDZ1-Izredna-45-1996-06-19.sp94">
               <speaker>MAG. JANEZ KOPAČ:</speaker>
               <p>Hvala lepa. Zlivati svoj srd na mene z izmišljotinami, je seveda nekorektno.
                  Gospod Potrč! Vi ste rekli, trdil ste, da sem imel dve leti v proceduri zakon o
                  spremembi zakona o davku od dobička pravnih oseb zato, da ne bi mogli razpravljati
                  o spremembah. To je čista laž. V letošnjem letu navsezadnje smo obravnavali
                  predlog zakona, ki ga je vložila vaša poslanska kolegica gospa Pečanova, pa smo ga
                  zavrnili v prvi obravnavi in jaz nisem imel... res sem letos vložil zakon s tem
                  naslovom, ampak je bil v proceduri samo en teden. Če je za vas en teden dve leti,
                  potem seveda nimate občutka za čas. Zato se mi zdi to izjemno nekorektno. Če jaz
                  opozorim na določene probleme, in če opozorim na njih s čustveno noto, je seveda
                  to stvar, ki je lahko komu všeč ali komu ne, dejstev ki sem jih povedal, pa ne
                  spremeni. Še vedno ponavljam, tudi za kolege krščanske demokrate, ne samo, da se
                  mi zdi neodgovorno, zdi se mi škandalozno. Med sprejemanjem nekega zakona, kar
                  tako potegniti neke amandmaje, navsezadnje ta zakon je v proceduri od 28. maja. Vi
                  ste rekli, a ne, gospa Pečanova je rekla, da smo imeli štiri dni časa vlagati
                  amandmaje. Ni res. Tri tedne je bilo časa vlagati amandmaje. Zakaj jih niste
                  pripravili pred sejo matičnega odbora, pa bi se o njih v miru pogovorili. Ni bilo
                  v tem pripravljenosti. To so v bistvu diverzantske akcije, ki so lahko celo
                  sprejete, ampak nikomur pa mar za koncept tega zakona. Jaz sem seveda za to, da se
                  vlagajo amandmaji, ki izboljšujejo koncept zakona, ne pa, da ga postavljajo na
                  glavo, ob tem pa ne ukinjajo drugih členov, ki so stvari zastavili drugače. Ne da
                  se teh stvari, po moje, na ta način obravnavati oziroma je neodgovorno. In o tem
                  sem govoril in to znova poudarjam. Ne bi bil rad žaljiv do kogarkoli, upam tudi,
                  da nisem bil, če sem pa bil, se pa opravičujem. Ampak tako ravnanje je
                  neodgovorno. In izlivati potem  srd name še celo z neresnicami, se mi zdi pa še
                  bolj grozno. Hvala.</p>
            </sp>
            <sp xml:id="SDZ1-Izredna-45-1996-06-19.sp95">
               <speaker>MIRAN POTRČ:</speaker>
               <p>Hvala lepa. Gospod Kopač, takrat, ko se na svoj način trudite, da bi povedali tudi
                  sami polresnico in da bi se opravičili, govorite med ostalim, da je vlaganje takih
                  amandmajev diverzantska akcija. Najbrž oba veva, kaj to pomeni. Tudi to je žaljivo
                  in sram vas je lahko, da tako govorite na predloge, ki jih pač poslanci dajejo.
                  Hvala.</p>
            </sp>
            <sp xml:id="SDZ1-Izredna-45-1996-06-19.sp96">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.
                  Prehajamo na glasovanje o amandmajih k 2. členu. Najprej bomo glasovali o
                  amandmaju, ki ga je vložil poslanec Miroslav Geržina, potem o amandmaju poslanske
                  skupine Združene liste in nato o amandmaju, ki je v poročilu matičnega delovnega
                  telesa, to je amandma Odbora za finance in kreditno-monetarno politiko. Torej
                  dajem na glasovanje amandma poslanca Miroslava Geržine k 2. členu. Ugotovimo
                  sklepčnost! <stage>(43 prisotnih.)</stage> Ugotavljamo sklepčnost! <stage>(46
                     prisotnih.)</stage></p>
               <p>Kdo je za? <stage>(4 poslanci.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma poslanske skupine Združene liste - socialnih
                  demokratov k istemu 2. členu. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma na 2. člen Odbora za finance za kreditno-monetarno
                  politiko. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma Odbora za finance in kreditno-monetarno politiko
                  sprejet.</p>
               <p>Na glasovanje dajem tako amandmiran 2. člen. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 2. člen sprejet.</p>
               <p>V obravnavo dajem 3. člen, ki ni amandmiran. Želi kdo besedo?
                     <stage>(Nihče.)</stage> 3. člen dajem na glasovanje. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 3. člen sprejet.</p>
               <p>V obravnavo dajem amandma, ki uvaja novi 3.a člen. Glasi se: za 65.c členom se
                  doda novi 65.d člen, ki se glasi: <q>"Davčna osnova se zmanjša za vsakega trajno novo
                  zaposlenega pri družbi z omejeno odgovornostjo za 20%, vendar ne več kot za 60%."</q>
                  Predlagatelj je Franc Černelič. Želi kdo besedo? <stage>(Nihče.)</stage></p>
               <p>Amandma dajem na glasovanje. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem 4. člen in dva amandmaja k 4. členu. Prvi amandma predlaga
                  poslanec Feri Horvat, ki se glasi: besedilo člena se spremeni, tako da se glasi:
                  <q>"Ta zakon začne veljati 1. julija 1996"</q>. In amandma poslanca Janeza Kopača, ki se
                  glasi: v 4. členu se doda nov stavek, ki se glasi: <q>"Določbe 3. člena se
                  uporabljajo tudi za obračun davka od dobička pravnih oseb za leto 1996"</q>. Želi kdo
                  besedo? <stage>(Nihče.)</stage> Prehajamo na glasovanje.</p>
               <p>Na glasovanje dajem amandma poslanca Ferija Horvata. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma poslanca Kopača. Ugotovimo sklepčnost! <stage>(44
                     prisotnih.)</stage> Ugotovimo sklepčnost! <stage>(44 prisotnih.)</stage> Tretje
                  ugotavljanje sklepčnosti je čez 10 minut.</p>
            </sp>
            <stage type="time">(Seja je bila prekinjena in se je nadaljevala ob 14.46 uri.)</stage>
            <sp xml:id="SDZ1-Izredna-45-1996-06-19.sp97">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi, ugotavljamo sklepčnost! Ugotovimo
                  sklepčnost! <stage>(37 prisotnih.)</stage> Ugotavljam, da je zbor nesklepčen. Delo
                  bo nadaljeval čez 15 minut.</p>
            </sp>
            <sp xml:id="SDZ1-Izredna-45-1996-06-19.sp98">
               <speaker>PODPREDSEDNIK MIROSLAV MOZETIČ:</speaker>
               <p>Ugotovimo sklepčnost! <stage>(50 prisotnih.)</stage> Ugotavljam, da je Državni
                  zbor sklepčen in lahko nadaljuje delo.</p>
               <p>Glasujemo o amandmaju k 4. členu poslanca Janeza Kopača. Amandma dajem ponovno na
                  glasovanje. Ugotovimo sklepčnost! <stage>(44 prisotnih.)</stage> Ugotovimo
                  sklepčnost! <stage>(45 prisotnih.)</stage> Državni zbor je nesklepčen, čez 10
                  minut bo tretje ugotavljanje sklepčnosti. Ugotavljamo sklepčnost! <stage>(51
                     prisotnih.)</stage> Glasujemo o amandmaju k 4. členu, ki ga je predlagal
                  poslanec Janez Kopač.</p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 4. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(46 prisotnih.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>S tem smo vse člene amandmaja zaključili. V obravnavo dajem naslov zakona. Ali
                  želi kdo o naslovu zakona besedo? <stage>(Nihče.)</stage> Naslov zakona dajem na
                  glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je naslov zakona sprejet.</p>
               <p>Prehajamo v tretjo obravnavo. Ali želi kdo, ki ima pravico vlagati amandmaje,
                  vložiti amandma na člene, ki so bili amandmirani v drugi obravnavi?
                     <stage>(Nihče.)</stage> Sekretariat sprašujem, če ima pripombe glede medsebojne
                  usklajenosti ali neusklajenosti? <stage>(Ne.)</stage> Ali želi kdo o predlogu
                  zakona v celoti besedo? <stage>(Ne.)</stage> Predlog zakona v celoti dajem na
                  glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>7. TOČKO DNEVNEGA REDA - PREDLOG ZAKONA O ZAGOTOVITVI SREDSTEV
                     ZA ODPRAVO POSLEDIC ZIME V LETU 1995/96 - HITRI POSTOPEK - TRETJA
                     OBRAVNAVA</title>.</p>
               <p>Imamo 3 amandmaje k 2. členu. Prvi amandma, ki bo tudi najprej dan na glasovanje,
                  je amandma poslanske skupine Slovenske ljudske stranke, drugi amandma je amandma
                  poslanske skupine SKD, in tretji amandma k istemu, 2. členu, je amandma poslanca
                  Maksa Suška oziroma poslanske skupine 10 poslancev. Ali želi kdo besedo o
                  amandmajih k 2. členu? Gospod Sušek.</p>
            </sp>
            <sp xml:id="SDZ1-Izredna-45-1996-06-19.sp99">
               <speaker>MAKS SUŠEK:</speaker>
               <p>Hvala. Spoštovani! Tu gre za dva pristopa pri vseh amandmajih, ampak nanaša se
                  tudi na 2. člen - začne se z 2. členom. V tej zvezi sem že včeraj vlagal amandmaje
                  in sta 2 bila tudi sprejeta, in sicer gre za 2 sklopa. En sklop zagovarja predlog
                  amandmaja Krščanskih demokratov in Ljudske stranke, ki direktno že nakazujejo
                  določeno vsoto za lokalne ceste in za regionalne ceste. Predvsem krščanski ima ta
                  značaj, da zmanjšuje znesek za regionalne ceste na račun lokalnih cest, torej za
                  700 milijonov. Moj predlog je ta, da Državni zbor prisluhne zahtevam lokalne
                  samouprave, ampak, ker gre za poseben sklop iz organizacijskega in funkcionalnega
                  vidika - lokalna samouprava ima 147 občin, je čisto druga organizacija, drugo
                  financiranje itd., in se ne da to z istim zamahom reševati. Zato sem iskal rešitev
                  v tej zvezi, da bi Državni zbor sprejel tako zakonodajo, tak zakon, ki bi Vladi na
                  nek način naložil, da razreši tudi problem sanacije lokalnih cest, ne pa na račun
                  magistralnih cest. Vlada mora najti rešitve v smislu višine, ki je potrebna za
                  sanacijo tudi lokalne samouprave in tudi način financiranja. Kajti, če mi to
                  pustimo v skupnem sklopu, se bo zadeva tako zakomplicirala, da lokalna samouprava
                  na koncu leta ne bo dobila nič. Predlagam, da podprete moje amandmaje.</p>
            </sp>
            <sp xml:id="SDZ1-Izredna-45-1996-06-19.sp100">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Izredna-45-1996-06-19.sp101">
               <speaker>ŽARKO PREGELJ:</speaker>
               <p>Spoštovani! Glede na sprejeto vsebino 2. člena v okviru druge obravnave lahko
                  ugotavljam naslednje, da je 2. člen, kot je zdaj sprejet, nekoliko nejasen. Tudi s
                  pravnega stališča ga ne bi podpisal, če bi takega kdaj koli predlagal. Zato menim,
                  da je upravičeno sprejeti vsaj enega od predloženih amandmajev. Pri tem seveda
                  podpiram amandma, ki ga je pripravila naša poslanska skupina oziroma sem krepko
                  sam pripomogel k temu. Gre za to, da se poveča višina sredstev v proračunu, ki naj
                  bi jo  namenili za odpravo posledic zime na celotnem cestnem omrežju naše države.
                  V bistvu povzemam del rešitev, ki so bile predlagane v predlogu zakona, ki ga je
                  predložil Državni svet, predvsem tisti del, ki se nanaša na lokalne ceste, ki jih
                  imajo v upravljanju občine. Zavedati se moramo, kot je bilo že včeraj jasno
                  povedano, da potrebujemo približno 8 milijard, in to samo na državnem omrežju za
                  vzpostavitev korektnega stanja, tako da je ta predlog, ki ga predlagam, v bistvu
                  nujno potrebno upoštevati in tudi sprejeti nekoliko višjo vsoto za odpravo
                  posledic letošnje zime. Da pa ni to kar tako na pamet, dokazuje že sama
                  obrazložitev, ki jo je Vlada zapisala k svojemu predlogu zakona, ki je sicer
                  objavljen v Poročevalcu številka 18, ga pa praktično vnaša s pomočjo svojih
                  amandmajev v zakon, ki ga je predlagal Državni svet in zakon, ki je sedaj po drugi
                  obravnavi pred nami, je praktično z majhno korekturo našo poslansko, vladni
                  predlog. Vlada izhaja iz postavke, da se bo v teku letošnjem letu zaradi
                  predvidene povečane prodaje naftnih derivatov in že izvedenega povišanja
                  prometnega davka nateklo bistveno več sredstev na račun davka na prodajo prometnih
                  derivatov kot prihodka državnega proračuna.</p>
               <p>Vlada ugotavlja, da bo tudi odstotek, ki je rezerviran za gradnjo avtocest, višji,
                  kot ga predvideva letošnji plan za porabo. Do tukaj je vse lepo in prav. Narobe
                  je, ker ni čisto jasno, ali sta 2. in 3. člen razumljena enako pri vseh, ki smo
                  tukaj trenutno v tem prostoru. Kaj želim povedati? Želim ugotoviti, da očitno
                  sredstva so in je Vlada pripravljena nameniti odpravi posledic zime zgolj tisti
                  presežek, ki se pojavlja nad 17 milijardami za gradnjo avtocest. Gre za približno
                  15% od predvidenega prihodka za gradnjo avtocest, pozabljamo pa, da Vlada ne bo
                  imela samo tega presežka v proračunu iz tega naslova, ampak da ima tudi sicer na
                  celotno prodajo naftnih derivatov več sredstev, kot jih je prvotno predvidevala.
                  Zaradi tega se sprašujem, ali ni možno dodati še ene milijarde za to, da bodo
                  odpravljene tudi posledice zime na cestah, ki jih imajo v upravljanju občine?
                  Prepričan sem, da je to možno, zato, ker bo letos imel državni proračun prav
                  gotovo že samo na podlagi obresti, ki se redno stekajo v državni proračun iz
                  glavnice bencinskega tolarja, dovolj rezerve, da bi lahko to omogočil. Upam, da bo
                  tukaj prisotni minister poskušal pojasniti, ali je to možno ali ne, mislim na
                  ministra Gasparija. Vsekakor je po mojih podatkih, kolikor sem uspel jih dobiti
                  tudi kot predsednik Odbora za infrastrukturo in okolje, ta denar očitno na
                  razpolago v državnem proračunu; formalno sicer se zagotavlja na podlagi 78. člena
                  zakona o izvajanju proračuna za gradnjo avtocest, se pravi, se zagotavlja,
                  poudarjam zagotavlja, se pa ne porabi. Dejstvo je, da se ta denar ne porabi. In še
                  enkrat zdaj čisto resno sprašujem, ali je možno preprečiti večjo škodo, ki bo
                  nastala v naslednjih letih in popraviti posledice letošnje zime pravočasno tudi na
                  lokalnem omrežju, tako da državni proračun žrtvuje tisto milijardo obresti, ki jo
                  sicer neupravičeno pokasira vsako leto za neporabljene bencinske tolarje? Tukaj
                  vem, da se dogaja določen prekršek, kajti zakon o bencinskem tolarju je popolnoma
                  jasen, jasno pove, da 16% iz prometnega davka na prodane bencinske derivate
                  pripada avtocestam; da pa to kaplja po kapljah za plačilo računov, nikakor pa to
                  ne pride na noben račun DARS-a, in da v bistvu država deponira neporabljena
                  sredstva in s tem tudi ima določene, očitno nadomestne prihodke, pomeni, da denar
                  v bistvu se obrača, da se oplaja, jasno, ne na računu avtocest, ampak na računih
                  verjetno bank v sanaciji. Zato sprašujem, ali je pomembnejše, da še v naprej
                  ilegalno saniramo banke in pri tem se na drugih straneh odpovedujemo, na primer
                  raznim terjatvam ob slabi prodaji, na primer Vidma, tukaj pa, ko gre za sanacijo
                  javnega dobra, pa mižimo in pravimo, ni denarja, čeprav vemo, da v proračunu se da
                  ta denar poiskati. Na podlagi tega premisleka smo pač predložili ta amandma, ki je
                  za milijardo težji, in to milijardo namenja občinskim cestam v obliki finančne
                  izravnave, podobno kot tudi amandma Slovenskih krščanskih demokratov, predvsem
                  zato v obliki finančne izravnave, ker na občinskih cestah se to ne da pač
                  kratkoročno urediti tako, kot se je lahko na državnih; tudi bi bilo verjetno
                  predrago in je korektno, da se pač prepusti nadzoru občinskih svetov, da bodo
                  zagotovili korektnost pri županih, pa tudi določen proračunski nadzor je še vedno
                  možno opraviti. Menim, da bo ta denar prišel tja, kjer je potreben. Zato v upanju,
                  da boste razumeli probleme tudi občinske infrastrukture, upam, da bo ta amandma
                  podprt.</p>
            </sp>
            <sp xml:id="SDZ1-Izredna-45-1996-06-19.sp102">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod minister Gaspari.</p>
            </sp>
            <sp xml:id="SDZ1-Izredna-45-1996-06-19.sp103">
               <speaker>MAG. MITJA GASPARI:</speaker>
               <p>Gospod podpredsednik, gospe in gospodje! Kratek odgovor gospodu Preglju na ravni
                  državnega proračuna, medtem ko bo gospod Dvornik verjetno odgovoril tisto, kar gre
                  v delovne pristojnosti Ministrstva za promet in zveze. Mi smo že nekajkrat
                  govorili o tem, kako poteka financiranje izgradnje avtocest v Sloveniji. Tudi na
                  vašem odboru je bilo to že nekajkrat v razpravi. S tem denarjem ne razpolaga
                  državni proračun oziroma zakladnica Ministrstva za finance samoiniciativno oziroma
                  po lastni presoji, ampak v skladu s pogodbo po navodilih DARS-a. To se pravi, DARS
                  določi banko in znesek, ki se deponira iz tistih sredstev, ki pritečejo mesečno na
                  račun državnega proračuna, tako kot je zakon o tem programu tudi določil in se
                  potem seveda začasno deponirajo v bankah. Vsak priliv obresti od tako deponiranih
                  sredstev so sredstva DARS-a in ne sredstva državnega proračuna. V tem trenutku je
                  situacija takšna, da je, mislim, da na včerajšnji dan, če sem si dobro zapolnil
                  podatke, ki sem jih pogledal danes zjutraj, 6 milijard 350 milijonov slovenskih
                  tolarjev sredstev DARS-a ta trenutek še neporabljenih iz kumulativnih prilivov od
                  začetka veljavnosti zakona do danes glede na tekočo porabo oziroma vso porabo, ki
                  jo ima DARS za potrebe tako neposredno del, kot odkupa zemljišč in drugih
                  stroškov, ki so pač dokumentirani v njihovih poslovnih knjigah. Verjetno bo z
                  večjo dinamiko teh sredstev, kot je bilo predvideno tudi v programu DARS-a za to
                  leto in ta program ste obravnavali tudi v Državnem zboru, ta presežek pritoka
                  sredstev nad tekočo porabo teh sredstev bo tudi do konca leta bistveno zmanjšan.
                  Vsaj takšna so predvidevanja oziroma načrti družbe DARS. Torej iz tega stališča ni
                  mogoče govoriti, da samovoljno država na nek način uporablja ta sredstva ali jih
                  nenamensko celo usmerja in podobno.</p>
               <p>Drugo, če ste pogledali vse dokumente tega paketa ekonomskih ukrepov, ki so bili
                  predloženi parlamentu, ste lahko ugotovili v papirju, ki vas še čaka za obravnavo,
                  to je rebalans državnega proračuna, da država predvideva zapirati primanjkljaj, ki
                  je nastal z zmanjšanim prispevkom za pokojninsko in invalidsko zavarovanje v
                  približno polovičnem delu s tistim, kar ste že sprejeli, to je z davkom na
                  plačilno listo oziroma izplačane plače, medtem ko naj bi bil preostanek financiran
                  iz davka na firmo, ki ga očitno s 1. julijem ne bo, ker ste spremenili proceduro
                  sprejemanja tega zakona. In drugič. Iz tistih virov državnega proračuna, ki se
                  pritekajo zaradi okoliščine hitreje, kot je bilo načrtovano v začetku leta. To so
                  pa pretežno prometni davki in v zelo majhni dodatni meri tudi večji pobrani davki
                  iz poračunov za lansko leto iz davka na dobiček pravnih oseb, medtem ko na drugi
                  strani, recimo, pričakujemo manjši izplen dohodnine, kot je bil, recimo,
                  originalno predviden na začetku leta. Iz tega naslova se je potem zapisalo v
                  rebalansu, da bodo ti viri večji približno za 9 milijard slovenskih tolarjev.
                  Torej ni mogoče govoriti, da so tukaj neke specialne ali pa posebne rezerve ob
                  takem rebalansu, kot je bil predložen in ob vsem tistem, kar ste do sedaj
                  sprejeli. Sprejeli ste pa mimogrede danes dopoldne še dodatno obveznost proračuna,
                  ki je velika približno, ali pa ne manjša od 500 milijonov slovenskih tolarjev.
                  Torej nekaj več od tistega, kar je bilo predvideno in nekaj manj bo priteklo v
                  proračun tistega, vsaj s 1. julijem, kot je tudi bilo predvideno zaradi zakona o
                  davku na firmo. Torej težko je ali pa nemogoče govoriti o tem, kar ste vprašali,
                  če obstaja na področju pritoka obresti iz teh depozitov DARS do dodatnih sredstev,
                  ki bi omogočala tovrstno prerazporeditev, ki jo predlagate. Govorim s stališča
                  celotnega proračuna, ne govorim s stališča odnosa med popravilom regionalnih,
                  magistralnih in lokalnih cest, o tem bo verjetno gospod Dvornik povedal več, ampak
                  s stališča celote, celega proračuna sem vam zdaj poizkušal odgovoriti na to, kar
                  ste, mislim, da tudi vprašali. Te rezerve žal ni. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp104">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Državni sekretar, gospod Dvornik ima besedo.</p>
            </sp>
            <sp xml:id="SDZ1-Izredna-45-1996-06-19.sp105">
               <speaker>MARJAN DVORNIK:</speaker>
               <p>Hvala za besedo. Gospe in gospodje! Ob predloženih treh amandmajih bi želel po
                  vrsti, kot so bili našteti, podati stališče. Prvi je bil imenovan tako imenovani
                  popravljeni amandma, kjer je podpisan gospod Žarko Pregelj, v katerem je nakazano,
                  da bi iz namensko zbranih sredstev namenili za saniranje regionalnih in
                  magistralnih cest več, kot bo dodaten priliv iz pobranih sredstev oziroma iz davka
                  na prodane naftne derivate. To seveda zajeda v substanco financiranja izgradnje
                  avtocest in bi ponovno rad poudaril, da smo že dobili v delovni verziji poročilo o
                  realizaciji programa, ki je bil sprejet v tem Državnem zboru za leto 1996 in je ta
                  realizacija več kot 100%-na. Se pravi, dinamika porabe sredstev je v okviru
                  predvidenih, to pa pomeni, da bo v letošnjem letu porabljeno vse, kar bo letos
                  zbrano, vse tisto, kar je bilo preneseno iz prejšnjega leta, vsi prilivi iz
                  kreditov Evropske investicijske banke, vsi prilivi iz kreditov Evropske banke za
                  obnovo in razvoj in trenutno se pripravljajo tudi novi aranžmaji s poslovnimi
                  bankami, s konzorcijem slovenskih poslovnih bank in seveda tudi z nekaterimi
                  drugimi. Tako da ostanka, se pravi sredstev, ki bi jih lahko ali pa vsaj na nek
                  način teoretično lahko razporejali za ta namen, ni in edini učinek takega
                  amandmaja bi bil, da bi se moral DARS bistveno več zadolžiti in istočasno ne bi
                  realizirali proračunske postavke, kot je zapisana v proračunu, tako da je moje
                  stališče do tega amandmaja negativno.</p>
               <p>Amandma, kjer je podpisan gospod Ignac Polajnar, je vsebinsko po smislu enak
                  včerajšnjemu in sem se že včeraj negativno opredelil do njega, tako da danes ne bi
                  spreminjal stališča.</p>
               <p>Tretji amandma je k 2. in 6. členu, kjer je prvopodpisani gospod Maks Sušek. Glede
                  na tisto, kar je bilo včeraj sprejeto, je drugi amandma redakcijske narave in do
                  njega se mi ni treba opredeljevati, ker je po sami vsebini logičen. K 6. členu pa
                  rešitev kot je predlagana, lahko rečem, da Vlada ne nasprotuje taki rešitvi. Bi pa
                  v pojasnilo povedal to, da smo na osnovi ankete med občinami že pripravili analizo
                  stanja financiranja lokalnih cest, predvsem v okviru zimskega vzdrževanja in da
                  bomo v ta namen pripravili vladno proceduro. S tem določilom oziroma s tako
                  določenim 6. členom ima pa Vlada dejansko zakonsko podlago, da lahko tudi
                  efektivno ukrepa. Zato ta amandma je sprejemljiv. Hvala.</p>
            </sp>
            <sp xml:id="SDZ1-Izredna-45-1996-06-19.sp106">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Izredna-45-1996-06-19.sp107">
               <speaker>ŽARKO PREGELJ:</speaker>
               <p>Spoštovani! Zahvaljujem se sicer za odgovor, ki ga je podal minister Gaspari. Žal
                  imam slab občutek, da če bi bil tukaj predsednik Družbe za avtoceste, gospod
                  Brodnik, bi slišal nekoliko drugačno verzijo. Do sedaj smo imeli take podatke, da
                  DARS prostovoljno oziroma na podlagi lastnih odločitev deponira predvsem sredstva,
                  ki jih sproti ne uspe porabiti in gre za sredstva na podlagi prihodka iz cestnin,
                  medtem ko nikoli ne vidi tistih sredstev, do katerih ima pravico na podlagi zakona
                  o bencinskem tolarju, če ne predloži ustreznih računov. To, da zdaj v bistvu DARS
                  pove, v katero banko bo šel denar, se pravi denar iz bencinskega tolarja, to mi je
                  danes nova novica. Moram priznati, do sedaj take informacije še nisem imel, pa to
                  niti ni najbolj bistveno. Poglejte, jaz sem želel s tem amandmajem odpreti
                  razmišljanje o dveh temeljnih problemih tega zakona. Prvi je ta, da velja ta zakon
                  tudi za lokalne ceste, se pravi za vse tiste ceste, po katerih se opravlja javni
                  promet. Mislim, da je bilo to v drugi obravnavi v Državnem zboru sprejeto. Tudi
                  zdaj ne vidim nobenega amandmaja, ki bi želel črtati to, kar smo sprejeli, na
                  primer, k 1. členu. Problem je, da nikjer ni določeno, koliko denarja naj bi
                  porabili na lokalnih cestah. To rešuje amandma, ki ga predlaga poslanska skupina
                  Krščanskih demokratov, pa tudi amandma, ki ga predlaga naša poslanska skupina
                  Slovenske ljudske stranke. Nastopi en drug problem, ki je povezan z razumevanjem v
                  drugi obravnavi sprejetih določil, tudi 3. člena. Poglejte, tako v sedaj sprejetem
                  tekstu 2. člena, kakor tudi v amandmaju krščanskih demokratov, piše, da se
                  sredstva najmanj v višini 2 milijard 956 milijonov in 800 tisoč zberejo od
                  sredstev za gradnjo avtocest in se potem v oklepaju navaja 2. člen zakona o
                  zagotovitvi namenskih sredstev za gradnjo avtocestnega omrežja. Na to se pa
                  sklicuje v skladu z določili 78. člena zakona o izvrševanju proračuna. 78. člen
                  zakona o izvrševanju proračuna govori pa naslednje: <q>"Sredstva za graditev avtocest
                  po 2. členu zakona o zagotovitvi namenskih sredstev za gradnjo avtocestnega
                  omrežja v Republiki Sloveniji se zagotavljajo v višini, določeni z zakonom, ne
                  glede na znesek, ki je v proračunu določen za ta namen."</q> V proračunu je za ta
                  namen določenih 17 milijard. Država mora zagotoviti po sedanjih izračunih
                  predvidoma 19 milijard 712 milijonov. Torej zagotoviti jih mora, kajti v 3. členu
                  je Vlada predlagala amandma, ki je bil sprejet, ki se glasi takole, da se sredstva
                  iz 2. člena zagotovijo na postavkah direkcije <stage>(to se pravi, da se iz
                     avtocest prenesejo na Direkcijo za ceste)</stage>, da se sredstva iz drugega
                  odstavka uporabijo v skladu z določbami zakona o izvrševanju proračuna.<q>" In
                  najbolj zanimiv je tretji odstavek: "</q>Za obseg sredstev iz 2. člena se poveča obseg
                  skupnih odhodkov za leto 1996." Torej se odhodki povišajo, kar pomeni, da mora
                  država ne glede na to, ali bodo letos porabili sredstva ali ne za gradnjo
                  avtocest, zagotavljati, če ne za letos pa za naslednje leto v proračunu minus teh
                  treh milijard, ki bi jih sicer porabili za odpravo zime. Jaz si drugače teh določb
                  ne znam razložiti.</p>
               <p>Menim, da je to pomembno, kajti s tem interventnim zakonom posegamo v izredno
                  namenski zakon o gradnji avtocest, na katerem sloni celoten nacionalni program, za
                  katerega smo porabili tri leta v tem Državnem zboru in ga bomo zdaj po hitrem
                  postopku v dveh minutah odpravili z dokaj nenavadno in nejasno usklajeno, ne vem,
                  kaj bi temu rekel, obdelavo državnega proračuna. Osebno menim, da je to v sedaj
                  sprejetem tekstu popolnoma nejasno. Ni toliko bistvena višina. O višini se lahko
                  pogovarjamo, lahko verjamemo ministru Gaspariju, da ni možno iti na 4 milijarde,
                  da je še tri milijarde preveč in tako naprej. Ne moremo pa razumeti, kaj se bo
                  zgodilo s temi sredstvi, če jih sedaj vzamemo, ali jih bodo avtoceste kdaj koli
                  videle, to je, ali bo ta denar kdaj koli prišel za izgradnjo avtocest. Verjetno
                  ne. To je verjetno normalen odgovor.</p>
               <p>Menim, da je amandma, ki sem ga predložil, kljub temu, da je nekoliko sporno, ali
                  lahko država to milijardo zagotovi ali ne, amandma kot tak veliko bolj korekten,
                  kot so sedaj sprejete rešitve, tudi zato, ker sem omejil v bistvu, da gre za
                  gornjo mejo, do katere se lahko pač iz proračuna uporabijo sredstva za odpravo
                  posledic zime. Bi pa še, preden dokončam, opozoril, da ni tako nepomembno jemanje
                  teh sredstev gradnji avtocest. Zavedati se moramo, da smo pri gradnji avtocest
                  porabili že blizu 20% razpoložljivega časa, zgradili pa komaj  da nekaj manj kot
                  12% predvidenih cest. Še bolj zanimivo bi bilo ugotoviti, koliko predvidenega
                  denarja smo porabili. Verjetno več kot 20% oziroma glede na to, da sta potekli že
                  dve leti, na podlagi črpanja iz bencinskega tolarja, bi lahko ugotovili, da je
                  tudi denarja bilo kljub vsemu že kar nekaj porabljenega. Ne toliko za gradnjo
                  avtocest, ampak očitno neproduktivno v državnem proračunu. Čeprav minister Gaspari
                  trdi da ne, da to je v bistvu dano na depoje bank. Ne vidim tukaj rešitve, da se
                  na tak način dela. Zato prosim tudi za pravni premislek. Mogoče bi Sekretariat za
                  zakonodajo pomagal, da ugotovimo, ali je iz sedanjega besedila popolnoma jasno,
                  kako se bodo ta sredstva iz proračuna sploh vzela. Zapisano je, kot da naj bi jih
                  vzeli iz sredstev za gradnjo avtocest, dejansko pa teh sredstev avtoceste nikoli,
                  tudi če bi ostala tam, ne bi videle. In zato se sprašujem, ali ni potem možno
                  zmanjšati te depozite v bankah v sanacijah in raje po isti logiki dati več za
                  sanacijo posledic zime. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp108">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Državni sekretar, gospod Dvornik.</p>
            </sp>
            <sp xml:id="SDZ1-Izredna-45-1996-06-19.sp109">
               <speaker>MARJAN DVORNIK:</speaker>
               <p>Gospod predsedujoči, hvala. Bi samo kratko odgovoril. Ni mogoče črpati. Glede na
                  vprašanja, ali je bilo porabljenega več, kot je bilo izgrajenega, moram reči, da
                  ne. Dosedanje analize kažejo, da je obseg črpanja skladen tako z nacionalnim
                  programom kot z dinamiko gradnje. In nič, praktično nič ne odstopa od tistega, kar
                  imamo v dokumentih sprejeto. Konec koncev, že ta podatek, da je ta hip likvidnega
                  denarja 6 milijard in da je dinamika gradnje nekaj procentov nižja kot bi neka
                  linearna razporeditev gradnje skozi ta leta bila možna, kaže na to, da sta ta dva
                  segmenta med sabo usklajena.</p>
               <p>Kar se tiče depozitov, je pa zelo pomembno to, da s tem, ko naše banke dobivajo
                  depozite pod v naprej dogovorjenimi pogoji, imajo zato domači izvajalci možnost
                  pridobivati premostitvene kredite pod ugodnejšimi pogoji in s tem se njihova
                  konkurenčna sposobnost izboljšuje. Zato je strateško neustrezno reči, da bi
                  depozite zmanjšali, ker s tem bi avtomatično zmanjšali konkurenčno sposobnost
                  domačih izvajalcev, ki konkurirajo na razpisih za izgradnjo teh odsekov. Mislim
                  pa, da to ni namen, ne parlamenta ne samega projekta, ki smo si ga zastavili.
                  Hvala.</p>
            </sp>
            <sp xml:id="SDZ1-Izredna-45-1996-06-19.sp110">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Izredna-45-1996-06-19.sp111">
               <speaker>ŽARKO PREGELJ:</speaker>
               <p>Spoštovani! Še za lansko leto, za zadnje poročilo, ki smo ga dobili, je veljalo
                  okvirno nekaj takega, da so ta sredstva iz bencinskega tolarja deponirana po
                  4%-nih obrestih, da jih pa posojajo gradbenim izvajalcem po 6%, lahko tudi več.
                  Sredstva iz cestnin so pa 8% deponirana in jih potem verjetno po višji obrestni
                  meri posojajo ven. Dejstvo je, da to niso prav nobeni ugodni pogoji, za tako ceno
                  se dobi tudi kredite na evropskem trgu. Jasno, seveda ne naši izvajalci, ampak
                  tuji izvajalci dobijo pod takimi pogoji, tako da tukaj ne gre za nobeno ugodnost
                  za domače izvajalce, kvečjemu za blago izenačitev in ničesar drugega, vsaj take
                  informacije dobivamo direktno od izvajalcev. Vemo, da se krediti na evropskih
                  trgih gibljejo med 6 in 8, razen tistih, ki so s popusti od Evropske investicijske
                  banke, ampak to zgolj za izjemne primere v omejenih količinah, ki gredo po 4%.
                  Tako da tukaj ne gre za nobeno preferenco za domače izvajalce, to bi banke lahko
                  tako in tako počele, če bi bile solidne. Ker pa žal ni to čista resnica, da se na
                  ta način ubijeta dve muhi na en mah, pač pa se nekako poskuša eno muho pri
                  življenju obdržati. Mislim, da to je vsa uspešnost tega manevra skozi depozite.
                  Žal, ne, moramo se zdaj končno odločiti, vseeno predlagam, da poskusimo in gremo
                  na višji delež za lokalne ceste. Menim, da bo v tem trenutku to bolje porabljen
                  denar. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp112">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Minister gospod Gaspari.</p>
            </sp>
            <sp xml:id="SDZ1-Izredna-45-1996-06-19.sp113">
               <speaker>MAG. MITJA GASPARI:</speaker>
               <p>Zelo kratko bi odgovoril še enkrat gospodu Preglju. Sredstva, ki se - približno 42
                  milijard je do zdaj prišlo iz naslova prometnega davka za izgradnjo avtocest, in
                  porabljenih je bilo do zdaj približno <stage>(govorim iz glave)</stage> nekaj manj
                  kot 36 milijard oziroma okroglo 36 milijard. Teh 6 milijard na računih - vi ste
                  rekli, da bomo zažirali v avtocestni program na ta način, kot je omenjeno oziroma,
                  da ne bo teh sredstev, ki pritekajo, da ne bodo uporabljena za avtoceste.
                  Naslednje bi rekel: po dinamiki pritekanja sredstev iz prometnih davkov naj bi se
                  v letošnjem letu nateklo približno 19 in še nekaj milijard denarja, če se uporabi
                  ta odstotek. Ta zakon je jasno zapisan, da je interventni zakon za to leto in da
                  bodo v tem letu del teh sredstev od 17 milijard in toliko, kot je zapisano v
                  zakonu o izvrševanju proračuna, do tega zneska, ki naj bi se po zakonu sicer o
                  izvrševanju proračuna natekel, in zaradi tega ne bi bil potreben rebalans
                  proračuna, kot veste, to je, mislim da člen 4, če se dobro spomnim, zakona o
                  izvrševanju proračuna, bodo porabljena za ta nujna dela, ki so na področju
                  regionalnih in magistralnih cest. Vi tudi veste, da je v proceduri zakon za
                  podaljšanje bencinskega tolarja, ki bo omogočil dokončanje vseh projektov na
                  področju izgradnje avtocest, tako vzhod-zahod kot tudi sever-jug.</p>
               <p>Ko gre za sredstva v bankah, še enkrat ponavljam, ta sredstva so naložena tako, da
                  so možne operacije družbe DARS s sindikatom slovenskih bank, ki je kreditiral
                  izgradnjo slovenskih avtocest, in samo na ta način tudi zakladnica Ministrstva za
                  finance nalaga ta začasno prosta sredstva, skupaj seveda s pritečenimi obrestmi,
                  ki so last DARS-a po zakonu. To se pravi, gre za usmeritve sredstev tja, kjer je
                  bil izkazan interes poslovnega bančništva, in to ne seveda samo bank v sanaciji,
                  ali pa bom rekel, pretežno ne bank v sanaciji, da sodelujejo pri kreditiranju
                  izgradnje. Te obrestne mere so bile izpogajane med DARS-om in bankami, in so,
                  mislim, da približno na višini temeljna obrestna mera plus 6% oziroma 6,5%. Poleg
                  tega bodo na razpolago tudi viri Evropske razvojne banke v prvi fazi, ki so
                  relativno ugodna sredstva, dolgoročna sredstva na 15 let z moratorijem, in seveda
                  se v nadaljnji fazi razmišlja tudi o izdaji obveznic s tem, ko je Slovenija dobila
                  svoj <q>"rating"</q> in tudi njene inštitucije na mednarodnem trgu, kar bo omogočilo
                  seveda iskanje relativno ugodnih sredstev za nadaljevanje programa. Torej, ne
                  dogaja se nič dramatičnega pri izvrševanju projekta izgradnje avtocest. Zaradi
                  tega posega s tem zakonom se ne bo nobena etapa izgradnje avtocest zaustavila,
                  niti ne ukinila niti ne podaljšala, to se pravi, kot je rekel gospod Dvornik,
                  dinamika izgradnje se celo pospešuje in zaradi tega bo v letošnjem letu
                  porabljenih več sredstev, kot se bodo tekoče natekla; to pomeni, da bodo
                  porabljena tudi sredstva, ki so se prenesla iz preteklega leta in so začasno
                  deponirana v poslovnih bankah. Torej, vsaj z našega stališča ne vidimo nevarnosti,
                  da bi se zaradi zakona, ki je v obravnavi, karkoli slabega zgodilo projektu
                  izgradnje avtocest. S tem bomo pa rešili seveda tudi veliko problemov na področju
                  magistralnih in regionalnih cest, o katerih ste veliko govorili tudi v
                  preteklosti. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp114">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Jana Primožič.</p>
            </sp>
            <sp xml:id="SDZ1-Izredna-45-1996-06-19.sp115">
               <speaker>JANA PRIMOŽIČ:</speaker>
               <p>Hvala lepa za besedo. Ne bi se spuščala v to, od kod in koliko je teh sredstev, ki
                  ostajajo. V glavnem, vir je zagotovljen, najmanj 2 milijardi 956 milijonov
                  tolarjev. Za to sta v bistvu najbolj primerna amandmaja oziroma vsi trije
                  amandmaji, ki zagotavljajo poleg obnove magistralnih in regionalnih cest tudi
                  obnovo lokalnih cest. Vendar pa se amandma naše poslanske skupine in amandma
                  gospod Maksa Suška, v tretji obravnavi je nekaj več poslancev, razlikujeta, in
                  sicer v čem? Amandma gospod Suška na 6. člen pravi, naj razporeditev po posameznih
                  prizadetih občinah določi Vlada. In tudi ni jasno, kakšna bodo ta sredstva, ki
                  bodo namenjena za obnovo lokalnih cest, ali bo to vseh, skoraj 3 milijarde
                  tolarjev, ali pa bo to samo en tolar ali pa nič tolarjev. Tako, da naš amandma
                  govori o  tem, da se za obnovo lokalnih cest nameni 706,8 milijona tolarjev, kar
                  je realizirano čisto sistemsko preko finančne izravnave občinam. To v glavnem
                  poteka tako, da finančno ministrstvo na podlagi kriterijev, ki jih pripravi
                  Ministrstvo za promet in zveze in mislim, da jih že ima, porazdeli sredstva na vse
                  občine, ki mislim, da najbolj gospodarno ta sredstva tudi uporabljajo, zato
                  predlagam, da na koncu podprete amandma k 2. členu, ki ga je vložila naša
                  poslanska skupina. Hvala lepa.    </p>
            </sp>
            <sp xml:id="SDZ1-Izredna-45-1996-06-19.sp116">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp xml:id="SDZ1-Izredna-45-1996-06-19.sp117">
               <speaker>MAG. JANEZ KOPAČ:</speaker>
               <p>Hvala za besedo. Podpiram amandma s prvopodpisanim Maksom Suškom, kajti menim, da
                  je edino ta sprejemljiv v razmerah v kakršnih smo. Predvsem zaradi tega, ker ne
                  obstaja nobena, niti približna ocena, koliko najbolj nujnih posegov na lokalnih
                  cestah je v tem trenutku potrebnih in koliko teh nujnih posegov ni moč financirati
                  na noben način z denarjem iz obstoječih občinskih proračunov. Izmisliti si
                  številko 700 milijonov ali pa celo milijardo 700 milijonov ali pa morda 200
                  milijonov ali pa 3 milijarde, je seveda neodgovorno. Ne vemo, kolikšna je potrebna
                  vsota. In če gremo preko mehanizma finančne izravnave, to pomeni približno
                  enakomerno razporeditev po vseh občinah. Nekatere od njih so imele probleme z zimo
                  oziroma s pomladansko odjugo, nekatere niso imele teh problemov. Primorske so
                  imele verjetno manj, kakšne druge so imele verjetno več. Ne vem. Če prepustimo
                  mehanizem odločanja o tem Vladi, potem sem prepričan, da bo Vlada uporabila že
                  obstoječi mehanizem. To je pa mehanizem ocenjevanja škod v primeru elementarnih
                  nesreč, kakršnega smo tudi v nekaterih zakonih do sedaj že uporabili. In menim, da
                  je edino to pravzaprav objektivni mehanizem, ne pa finančna izravnava in kriteriji
                  s finančne izravnave. In da seveda edino na ta način morebiti dodeljena pomoč v
                  obliki nekih sredstev, pomeni natančno ciljanje s temi sredstvi tam, kjer so
                  problemi najhujši. Kajti brez objektivnega kriterija o tem, kaj je najhujši
                  problem tega, se ta denar seveda lahko razprši, od njega pa dejanskega reševanja
                  morebiti, ne trdim da ne, ampak dejanskega reševanja najhujših problemov po
                  občinah ne bo. Zato menim, da je ta amandma bolj sprejemljiv, predvsem pa se mi
                  zdi res nesprejemljiva logika, ko se kar neko številko, ker je pač morda komu
                  všeč, oddeli od nečesa, kar je že natančno planirano, za nekaj, kar sploh še nima
                  nobenih konkretnih osnov, da bi to lahko planirali. Zato se mi zdi še najmanj
                  škodljiv oziroma še najbolj produktiven amandma skupine poslancev, s
                  prvopodpisanim Maksom Suškom in tega bom podprl. Hvala.</p>
            </sp>
            <sp xml:id="SDZ1-Izredna-45-1996-06-19.sp118">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Janez Podobnik.</p>
            </sp>
            <sp xml:id="SDZ1-Izredna-45-1996-06-19.sp119">
               <speaker>JANEZ PODOBNIK:</speaker>
               <p>Spoštovani! Kot sem že včeraj povedal, je bilo v letošnjem letu vsaj eno ali
                  mislim, da celo dve srečanji, na kateri so bili povabljeni vsi slovenski župani
                  skupaj z Direkcijo za ceste. Prav tako so slovenske občine vsaj dvakrat že dobile
                  dopise, s katerimi so posredovale podatke o škodi v letošnji zimi in o stanju na
                  lokalnih cestah, skupaj tudi s kilometražo lokalnih cest oziroma cest, ki jih
                  vzdržujejo občine. In ti podatki obstajajo, podatki obstajajo. Seveda, ker pa ni
                  bila s strani Vlade dana pobuda, da bi te podatke tudi v celoti obdelali in da bi
                  jih prelili v materialne stroške, je razumljivo, da ni sedaj možen odgovor, ali je
                  to 780 milijonov ali pa milijarda 200. Zagotavljam pa vam, da so na podlagi
                  podatkov glede vzdrževanja, torej glede zimske službe, do milijona natančno vsi
                  podatki zbrani, koliko so slovenske občine v letu 1996 namenile za vzdrževanje,
                  zimske službe v občinah. Ti podatki obstajajo, ker smo jih morali dvakrat že
                  posredovati. Mislim, da enkrat na resor za promet in zveze, drugič pa na obrambno
                  ministrstvo. Torej ti podatki so. Ta problem ni v tem, da ne bi imeli podatkov,
                  problem je v tem, da če bomo sprejeli amandma, ki ga je prvi podpisal gospod
                  Sušek, ne bo jasno, kakšen delež bo od te celotne vsote vendarle namenjen za
                  občinske ceste. To je ta problem. Zato je pač amandma, ki ga je vložila naša
                  poslanska skupina ali pa poslanska skupina SKD, tukaj bolj določen. Ker ni bilo
                  nobenih podatkov s strani Vlade, so pač poslanci predlagali neko številko.
                  Zagotavljam pa, da ena in druga številka je manjša, kot je bila realna škoda na
                  lokalnih cestah v letošnjem letu. Hvala.</p>
            </sp>
            <sp xml:id="SDZ1-Izredna-45-1996-06-19.sp120">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Jana Primožič.</p>
            </sp>
            <sp xml:id="SDZ1-Izredna-45-1996-06-19.sp121">
               <speaker>JANA PRIMOŽIČ:</speaker>
               <p>Hvala lepa za besedo. Repliko gospodu Kopaču. O neodgovornosti ne bi želela
                  govoriti človeku, ki se, po mojem mnenju, ne zna niti opravičiti. Glede kriterijev
                  mislim, da je že gospod Podobnik povedal, da so predlagani kriteriji, da jih
                  pripravi oziroma so že pripravljeni na Ministrstvu za finance in Ministrstvu za
                  promet in zveze. Zame pa to pomeni, da obstaja z njegove strani neverjetno
                  nezaupanje do občin, da so same sposobne najbolj gospodarno ta sredstva
                  uporabiti.</p>
            </sp>
            <sp xml:id="SDZ1-Izredna-45-1996-06-19.sp122">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Izredna-45-1996-06-19.sp123">
               <speaker>MIROSLAV GERŽINA:</speaker>
               <p>Hvala lepa za besedo, gospod predsedujoči. Mislim, da občin ni nihče vprašal, ko
                  so bili problemi, kako in kaj bodo uredile, ampak so se morale same znajti in so
                  to uredile. Govoriti o tem, da se nič ne ve, je govoril gospod Kopač, da ni nič
                  določeno. Mislim, da je bilo danes večkrat slišati, da je določeno, koliko bi
                  moralo biti na magistralkah, koliko bi moralo biti na regionalkah in je bilo
                  precej več, kot je zdaj predvideno s tem. To se pravi, da to ni določeno tako,
                  ampak je več ali manj določeno, iz nekih drugih določil, kolikor je na razpolago
                  in koliko se da vzeti.</p>
               <p>Zadeva glede tega, bi se jaz strinjal s tem, kar je predlagala skupina na čelu z
                  gospodom Suškom, če ne bi imel izkušenj o infrastrukturi, pa to o državnih pa
                  regionalnih cestah in magistralnih, kako ta Vlada z njimi dela, kako s tem fondom
                  dela. Če tako in na tak način dela, kot je do zdaj zadnje tri leta, štiri, četrto
                  leto, ko je tu ta Vlada, potem jim ne morem zaupati, da bo prišla in bo ona res
                  radodarno in pravično razdelila denar tudi lokalnim skupnostim za tiste probleme,
                  ki so nastali s posledicami zime. Če je bilo rečeno v našem amandmaju 700
                  milijonov, slišati je bilo, da so bile informacije že večkrat dane z več strani, z
                  državne strani, z Vladne strani, s strani predstavnika lokalnih skupnosti, da je
                  zadeva znana in bi lahko rekli, da ni samo 300 milijonov potrebnih, 400, 500,
                  ampak se bojim, da je potrebno več, da je čez milijardo potrebno. Rekel bi, da je
                  ta naš predlog kar sprejemljiv, ker ne vem niti, kdaj bo Vlada dala. Ali se bo
                  letošnje leto odločila, nikjer ne piše v tem sporazumu, nič ne določa Vladi, ampak
                  samo da bo to storila enkrat nekje v prihodnosti, če bog da, ali pa če ne bo
                  slabša zima drugo leto. Hvala lepa. Zato, ne morem za to  glasovati, ampak vas
                  spodbujam, da glasujete za amandmaje SKD. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp124">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Izredna-45-1996-06-19.sp125">
               <speaker>MAG. JANEZ KOPAČ:</speaker>
               <p>Hvala za besedo. Kar se tiče smotrnosti porabe in nezaupanja do občin, bi rad
                  rekel samo to. Od kod potem dejstvo, da so nekatere občine sol za soljenje cest
                  kupovale po trikrat višji ceni kot so to počele nekatere druge občine in Direkcija
                  za državne ceste. Od kod?</p>
               <p>Drugo. Kar se tiče nezaupanja do te Vlade, moram reči, da ko je govor o številkah,
                  o podatkih, kateremu koli uradniku Ministrstva za promet in zveze, kjer so, vsaj
                  kar se funkcionarjev tiče, po večini člani Slovenskih krščanskih demokratov,
                  zaupam bolj kot poslancu Geržini. Menim, da je seveda govoriti o tem, saj potrebe
                  so, številka ni točna, če bo denarja več, bo tako ves porabljen, če ga bo manj, bo
                  tudi ves porabljen, saj problemov je čez in čez zadosti, je nekoliko neprimerno
                  predvsem za tako velike številke, o kakršnih je tukaj pri tem zakonu govor. Zato
                  seveda tega amandmaja ne morem podpreti, ker mi nihče ni povedal, tako kot  je
                  povedala Vlada oziroma predstavnik Ministrstva za promet iz zveze, funkcionar
                  Slovenskih krščanskih demokratov sicer, zakaj bo namenjenih 2 milijardi 900 in  za
                  katere odseke in tako naprej, ko gre za državne ceste. Ker tovrstne obrazložitve,
                  ali pa vsaj približno podobne, nimam za lokalne ceste, seveda tega amandmaja ne
                  morem podpreti. Hvala.</p>
            </sp>
            <sp xml:id="SDZ1-Izredna-45-1996-06-19.sp126">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa funkcionarju LDS-a. Gospod Geržina ima repliko.</p>
            </sp>
            <sp xml:id="SDZ1-Izredna-45-1996-06-19.sp127">
               <speaker>MIROSLAV GERŽINA:</speaker>
               <p>Hvala lepa za besedo. Jaz ne bom govoril o barvah Vlade, kakšna je. Govorimo o
                  Vladi in o večini v Vladi, ki določa potem politiko, o infrastrukturi, sem
                  govoril. Gospod Kopač je šel spet malo svojo pot in je vzel svoj način, ki mu je
                  danes svojstven, drugače ni tak po navadi, ampak danes mu nekaj <q>"fali"</q>, pa
                  kompenzira to zadevo. Ni pa odgovoril na to, kdaj bo Vlada določila, ali bo to še
                  letos ali bo v drugem stoletju, da bo rešila probleme in koliko bo tega. Ali bo
                  sploh kaj ali ne bo nič? Na tak način govoriti, ja, Vlada je, jaz sem povedal, kaj
                  je Vlada. Kdo je predlagal 10%, ali je Vlada predlagala ali poslanci v Državnem
                  zboru za te namene? Gospod Kopač, ali ste vi? <stage>(Ne.)</stage> Torej ne
                  govoriti o Vladi, Vlada dela svoje delo, ima svojo politiko in v letošnjem letu je
                  v proračunu sklenila, da za investicije in podobne zadeve, investicijska
                  vzdrževanja, ne bo dala denarja oziroma čim manj ga bo dala in če skozi taka očala
                  gledate ta amandma, potem je velik strah in bojazen, da ne bo nič za to. Hvala
                  lepa.</p>
            </sp>
            <sp xml:id="SDZ1-Izredna-45-1996-06-19.sp128">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Državni sekretar, gospod Dvornik.</p>
            </sp>
            <sp xml:id="SDZ1-Izredna-45-1996-06-19.sp129">
               <speaker>MARJAN DVORNIK:</speaker>
               <p>Hvala za besedo. Rad bi pojasnil samo to, kar je morda ostalo nekako nedorečeno.
                  Res je, tako kot je rekel  gospod Podobnik in še nekateri, da so dobili
                  vprašalnike za dejanske stroške zimskega vzdrževanja, in to vse občine. Moram pa
                  reči, da vse občine niso odgovorile. To je v bistvu že en kazalec, da povsod ta
                  problem ne obstaja. Drugi podatek je pa naslednji. Ko smo preračunavali stroške
                  zimskega vzdrževanja na kilometer občinske ceste, smo prišli do rezultata, da je
                  ta med 50.000 in 5 milijoni na kilometer in to seveda pomeni, ali da podatki niso
                  konsistentni ali da seveda nekaj pri funkcioniranju teh občinskih uprav ne <q>"štima"</q>
                  najbolje. Zato je seveda linearna razdelitev preko izravnave nekorektna in bo
                  potrebno pač uporabiti čisto konkretne instrumente, ki bodo zagotovili kolikor
                  toliko realno pokrivanje, bom rekel stroškov, ki so nad tistimi, ki jih dosedanje
                  financiranje tega segmenta predvideva. In v resnici bomo ta postopek peljali v
                  Vladi, pristojna ministrstva so o anketi že obveščena in računam, da bomo v
                  naslednjih tednih uspeli priti tudi s konkretnimi rešitvami. Zato sem rekel, da je
                  amandma gospoda Suška tisto pravno sredstvo oziroma tisti pravni temelj, na osnovi
                  katerega bo Vlada lahko sprejemala konkretne ukrepe.</p>
               <p>Kar se tiče vprašanja, kdaj in kako bodo pojasnjeni oziroma javljeni odseki, ki
                  bodo šli v sanacijo, moram reči, da takoj, ko bo zakon objavljen v Uradnem listu.
                  Na direkciji že pripravljamo sklep po tekstualnem in po tabelaričnem delu, ker vse
                  analitične podatke že imamo zbrane. Ponovil bom tudi to, da smo že izvedli razpise
                  za izvajanje 11 ukrepov, ki so predvideni za saniranje glede na posamezne odseke
                  in potrebne ukrepe sanacij, in na ta način imamo tudi zelo natančno oceno
                  stroškov, ki bodo dejansko nastopili pri celotni sanaciji. To, kar lahko z zakonom
                  omogočimo, je ta hip 135 kilometrov saniranih cest. Te stvari sem vam že včeraj
                  povedal, tako da lahko računamo, da bo takoj, prva seja Vlade po objavi zakona v
                  Uradnem listu, bo sklep Vlade. In ker sem videl, da imate med predlaganimi sklepi
                  ob tem zakonu tudi napisano, da naj Vlada v 14 dneh po sprejemu zakona obvesti
                  Državni zbor o odsekih, ki jih bo sanirala, vam zagotavljam, da bo to tudi
                  narejeno.</p>
            </sp>
            <sp xml:id="SDZ1-Izredna-45-1996-06-19.sp130">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Izredna-45-1996-06-19.sp131">
               <speaker>ŽARKO PREGELJ:</speaker>
               <p>Spoštovani! Glede na povedano, kar je gospod Kopač spet dokaj zlobno navrgel, bi
                  rad opozoril, da v predlogu zakona, ki ga sedaj sprejemamo, v obrazložitvi jasno
                  piše: predlagatelj, Državni svet, je zapisal, da so imele država in lokalne
                  skupnosti z zimsko službo in potrebno sanacijo cest stroške v višini 11,5
                  milijarde tolarjev. Včeraj smo slišali od državnega sekretarja, da je samo 8
                  milijard  stroškov na magistralnem in regionalnem omrežju. Torej, vsaj 3,5
                  milijarde ostane na lokalnih cestah. To, kar ponuja amandma Krščanskih demokratov,
                  je petina potrebnih sredstev, amandma Slovenske ljudske stranke pa zagotavlja
                  polovico potrebnih sredstev. Trditi, da gre za številke na pamet, mislim, da je
                  nekoliko nesramno, predvsem pa izredno neodgovorno dejanje. Zavedati se je treba,
                  da ta škoda je, da so pa možne seveda določene nepravilnosti, kar je pa posledica,
                  da za gospodarjenje s to javno infrastrukturo v upravljanju občin še ni ustreznih
                  meril oziroma ni posebej nadzorovano upoštevanje meril, ki jih sicer kot v obliki
                  navodil dajejo ministrstva, v tem primeru Ministrstvo za promet in zveze. Problem
                  je mogoče res v tem, da nekatere občine dražje plačujejo pluženje, problem je
                  mogoče tudi v tem, da niso vsi dovolj velikih zalog soli pravočasno nakupili in
                  podobno. To je pri takem razdrobljenem gospodarju vedno možno. Red lahko naredi
                  samo ministrstvo, kot vrh uprave, ki je po ustavi dolžno nadzorovati tudi delo
                  občinskih organov oziroma tistih pristojnosti, ki jih je država prepustila
                  občinam. In kjer je država nekaj gospodarjenja z javno infrastrukturo prepustila
                  občinam, je dolžna, da zagotovi tudi sredstva za vzdrževanje te infrastrukture.
                  Včeraj je povedal gospod Geržina, da je večina sredstev, namenjenih za siceršnje
                  vzdrževanje lokalnih cest, bilo porabljenih za zimsko službo; razen v treh obalnih
                  občinah, v vsej Sloveniji so bile letos izjemne zimske razmere. Tako da ta zakon
                  praktično ne more zgrešiti, če ga sprejmemo tudi z našimi amandmaji, ob
                  upoštevanju dejstva, da že v 1. členu jasno piše, da se ta sredstva uporablja
                  zgolj za odpravo posledic zime in ne za karkoli drugega. Ves zakon je treba skupaj
                  gledati, ne vsak člen posebej. Tudi finančna izravnava gre lahko zgolj na podlagi
                  posledic zime, ne pa kar tako. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp132">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Janez Podobnik.</p>
            </sp>
            <sp xml:id="SDZ1-Izredna-45-1996-06-19.sp133">
               <speaker>JANEZ PODOBNIK:</speaker>
               <p>Hvala. Zadnji nastop državnega sekretarja je bil spodbuden. Podpiram njegovo
                  razmišljanje, samo ne plediram za linearno razdelitev glede občinskih oziroma
                  lokalnih cest, pač pa glede na dejansko poškodovanost lokalnih cest. Bi pa rad
                  nekaj povedal. Zakon o financiranju občin govori, da je Vlada dolžna v šestdesetih
                  dneh po sprejemu državnega proračuna pripraviti merila za financiranje
                  zagotovljene porabe občin. Ta rok je prekršen. Po šestdesetih dneh po sprejemu
                  državnega proračuna pripraviti merila za financiranje zagotovljene porabe občin.
                  Ta rok je prekršen. Torej po šestdesetih dneh teh meril ni. Med zagotovljeno
                  porabo sodi seveda tudi financiranje občinskih oziroma lokalnih cest. Jaz bi
                  postavil vprašanje finančnemu ministru, kaj je razlog, da še vedno niso
                  pripravljena merila za financiranje zagotovljene porabe, ki jih je Vlada oziroma
                  resor za finance dolžan po zakonu pripraviti. To je eno temeljnih vprašanj. Tudi s
                  to problematiko je povezano. Hvala.</p>
            </sp>
            <sp xml:id="SDZ1-Izredna-45-1996-06-19.sp134">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.
                  Prehajamo h glasovanju.</p>
               <p>Najprej dajem na glasovanje amandma poslanske skupine Slovenske ljudske stranke,
                  to je amandma k 2. členu. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma k 2. členu, ki ga predlaga poslanska skupina SKD.
                  Ugotovimo sklepčnost!</p>
               <p>Obrazložitev glasu, gospa Primožič.</p>
            </sp>
            <sp xml:id="SDZ1-Izredna-45-1996-06-19.sp135">
               <speaker>JANA PRIMOŽIČ:</speaker>
               <p>Hvala lepa za besedo. Podprla bom amandma poslanske skupine SKD. Deklaracije o
                  zavzemanju za decentralizacijo so eno, konkretno dejanja pa očitno povsem nekaj
                  drugega. Kdor je za občine in njihovo finančno samostojnost, bo amandma podprl.
                  Kdor pa občinam ne zaupa, bo pač proti. Hvala lepa.</p>
            </sp>
            <sp xml:id="SDZ1-Izredna-45-1996-06-19.sp136">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Kopač.</p>
            </sp>
            <sp xml:id="SDZ1-Izredna-45-1996-06-19.sp137">
               <speaker>MAG. JANEZ KOPAČ:</speaker>
               <p>Hvala. Nasprotoval bom amandmaju. Kdor je za to, da se denar razprši na lokacije,
                  kjer ni najbolj nujno potreben, bo glasoval za amandma. Kdor pa je za to, da se
                  denar usmeri točno na najbolj problematične točke, bo seveda glasoval proti
                  amandmaju.</p>
            </sp>
            <sp xml:id="SDZ1-Izredna-45-1996-06-19.sp138">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage> Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma ni sprejet.</p>
               <p>In še naslednji amandma k 2. členu, ki ga predlaga skupina poslancev,
                  prvopodpisani Maks Sušek. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>V obravnavo dajem amandma k 6. členu, ki ga predlaga skupina poslancev,
                  prvopodpisani Maks Sušek. Želi kdo besedo? <stage>(Nihče.)</stage></p>
               <p>Amandma k 6. členu dajem na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma k 6. členu sprejet.</p>
               <p>Želi še kdo besedo o predlogu zakona v celoti? <stage>(Nihče.)</stage> Sprašujem
                  sekretariat, če ima pripombe glede medsebojne usklajenosti?
                  <stage>(Nima.)</stage></p>
               <p>Predlog zakona v celoti dajem na glasovanje. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog zakona sprejet.</p>
               <p>Še dodatni sklepi. Prvi predlog dodatnega sklepa predlaga skupina poslancev, prvo
                  podpisani Žarko Pregelj. Glasi se: <q>"Državni zbor Republike Slovenije poziva Vlado
                  Republike Slovenije, da mu posreduje poročilo o stanju magistralnih in regionalnih
                  cest, ki predstavljajo osnovo za ukrepe na poškodovanih in uničenih cestnih
                  odsekih, za katere sanacijo se sredstva namenjajo v predmetnem zakonu. Ukrepi naj
                  bodo predstavljeni glede na ogrožanje prometne varnosti, prometne obremenitve in
                  vizualne ocenitve poškodovanosti"</q>. Želi kdo o tem predlogu besedo?
                     <stage>(Nihče.)</stage></p>
               <p>Predlog dajem na glasovanje. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je predlog dodatnega sklepa sprejet.</p>
               <p>Naslednji predlog dodatnega sklepa - predlagatelj je skupina poslancev,
                  prvopodpisani Žarko Pregelj. Glasi se: "Državni zbor Republike Slovenije poziva
                  Vlado Republike Slovenije, da za sejo zbora v septembru tega leta pripravi
                  ustrezno poročilo o realizaciji ukrepov, ki so bili izvedeni na osnovi tega
                  zakona. Želi kdo o tem predlogu besedo? <stage>(Ne.)</stage></p>
               <p>Predlog dajem na glasovanje. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Naslednji predlog dodatnega sklepa - predlagatelj skupina poslancev, prvopodpisani
                  Žarko Pregelj. Glasi se: <q>"Državni zbor Republike Slovenije predlaga Vladi
                  Republike Slovenije, da na osnovi dosedanjih izkušenj izvajanja zimskega
                  vzdrževanja občinskih cest upošteva dejansko stanje in glede na te ugotovitve za
                  izvajanje zimskega vzdrževanja občinskih cest v zimi 1996-1997 pripravi nove
                  kriterije za plačilo teh storitev v breme proračuna Republike Slovenije"</q>. Želi kdo
                  o tem predlogu besedo? <stage>(Ne.)</stage></p>
               <p>Predlog dajem na glasovanje. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je predlog sprejet.</p>
               <p>Naslednji predlog dodatnega sklepa skupine poslancev, prvopodpisani Žarko Pregelj.
                  Glasi se: "Državni zbor Republike Slovenije daje Vladi Republike Slovenije pobudo,
                  da do oktobra 1996 pripravi ustrezen zakon o sistemskem financiranju javnega
                  dobra, ki je v lasti lokalnih samoupravnih skupnosti in s katerim te skupnosti
                  upravljajo. Pri tem naj se posebej opredelijo kriteriji za obseg in za vire
                  rednega vzdrževanja javnega dobra, kriteriji za obseg investicijskega vzdrževanja
                  in kriteriji za investicije. Pri pripravi sistemskih rešitev se Vladi Republike
                  Slovenije priporoča izdelati posebno analizo lastnih virov občinskih proračunov,
                  in na osnovi teh ugotovitev pripravo takšnih rešitev, da bi lokalne skupnosti v
                  skladu z večjimi pristojnostmi lastne vire lahko povečale. Želi kdo o tem predlogu
                  besedo? <stage>(Ne.)</stage></p>
               <p>Predlog dajem na glasovanje. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da predlog ni sprejet.</p>
               <p>Predlog dodatnega sklepa, ki ga predlaga poslanska skupina Socialnih demokratov,
                  se glasi: "Ministrstvo za promet in zveze naj v roku 14 dni po sprejetju zakona
                  poda seznam odsekov cest, ki bodo sanirane iz sredstev, predvidenih v tem zakonu.
                  Gospod Šiftar želi besedo.</p>
            </sp>
            <sp xml:id="SDZ1-Izredna-45-1996-06-19.sp139">
               <speaker>DRAGO ŠIFTAR:</speaker>
               <p>Spoštovane kolegice in kolegi! Mislim, da je ta sklep smiselno sprejeti, ker smo
                  že sprejeli določene sklepe gospoda Pregelja oziroma poslanske skupine Ljudske
                  stranke, da dobimo poročilo, da tudi vidimo dejansko, kaj je bilo predvideno za
                  realizacijo, da bistveno lažje ocenjujemo. In tisti, ki ste bolj natančno
                  spremljali razlago državnega sekretarja, ki je rekel, da bo že prej pripravljen
                  ves ta načrt, kot pa v roku 14 dni, tako da s tem Vladi ne napravimo nobenih
                  težav. Bomo pa imeli bistveno bolj transparentne in primerljive podatke, ko bomo
                  ocenjevali realizacijo tega zakona v septembru. Zato bom glasoval za ta sklep.</p>
            </sp>
            <sp xml:id="SDZ1-Izredna-45-1996-06-19.sp140">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želim še kdo besedo? <stage>(Nihče.)</stage> Razpravo zaključujem in
                  predlog sklepa dajem na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog sprejet.</p>
               <p>S tem to točko dnevnega reda zaključujem.</p>
               <p>Glede na uro in točke, ki so pred nami, predlagam, da danes opravimo še 12. točko
                  dnevnega reda.</p>
               <p>
                  <title>12. TOČKO DNEVNEGA REDA - PREDLOG ZA UMIK PREDLOGA ZAKONA O DOPOLNITVI
                     ZAKONA O UREJANJU NASELIJ IN DRUGIH POSEGOV V PROSTOR V PRVI OBRAVNAVI IZ
                     ZAKONODAJNEGA POSTOPKA</title>.</p>
               <p>Torej odpiram 12. točko dnevnega reda - predlog za umik predloga zakona o
                  dopolnitvi zakona o urejanju naselij in drugih posegov v prostor. Predlog za umik
                  predloga zakona iz zakonodajnega postopka je predložil poslanec gospod Maks Sušek.
                  Želi predlagatelj zakona besedo? Gospod Sušek ima besedo.</p>
            </sp>
            <sp xml:id="SDZ1-Izredna-45-1996-06-19.sp141">
               <speaker>MAKS SUŠEK:</speaker>
               <p>Hvala za besedo. Cenjene kolegice in kolegi. Umik tega zakona sem zahteval zaradi
                  tega, ker je izgubil svoj smisel, ker sem jaz takrat vložil zakon po skrajšanem
                  postopku, pa ni bil proceduralno sprejet. Po normalnem postopku pa res nima
                  smisla, ker vemo, kako dolgo traja rok sprejema takega zakona in vas prosim, da
                  podprete umik tega zakona.</p>
            </sp>
            <sp xml:id="SDZ1-Izredna-45-1996-06-19.sp142">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Želi besedo predstavnik Vlade? <stage>(Ne
                     želi.)</stage> Želijo besedo predstavniki poslanskih skupin? <stage>(Ne
                     želijo.)</stage> Želijo besedo poslanke in poslanci? <stage>(Ne
                     želijo.)</stage> Razprave ni bilo. Najbrž tudi ni potrebno umika dodatno
                  obrazložiti in predlog za umik predloga zakona o dopolnitvi zakona o urejanju
                  naselij in drugih posegov v prostor zakonodajnega postopka dajem na glasovanje.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je predlog poslanca Maksa Suška za umik predloga zakona o
                  dopolnitvi zakona o urejanju naselij in drugih posegov v prostor iz zakonodajnega
                  postopka sprejet in s tem je zakon iz zakonodajnega postopka umaknjen.</p>
               <p>To točko dnevnega reda zaključujem.</p>
               <p>Sejo za danes zaključujem, nadaljujemo jutri ob desetih.</p>
            </sp>
            <stage type="time">(SEJA JE BILA PREKINJENA 19. JUNIJA 1996 OB 16.48 URI IN</stage>
         </div>
      </body>
   </text>
</TEI>