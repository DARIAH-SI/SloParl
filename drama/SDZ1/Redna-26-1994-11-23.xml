<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-26-1994-11-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">5B67DFDF264A1E3CC1257832004838D0</idno>
               <idno type="URI">5B67DFDF264A1E3CC1257832004838D0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-26-1994-11-23.DZ" n="26">
               <name>Redna</name>
               <date when="1994-11-23"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-26-1994-11-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 23. NOVEMBRA 1994 OB 9.15 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospe in gospodje! Pričenjam nadaljevanje 26. seje Državnega zbora Republike
                  Slovenije. Obveščen sem, da so zadržani in so se današnje seje opravičili
                  naslednje poslanke in poslanci: Vitodrag Pukl, Leo Šešerko, Jože Pučnik za
                  dopoldan, Zoran Thaler, France Bučar in Dimitrij Rupel za eno uro. Vse ostale
                  kolegice in kolege prosim, da zasedejo svoja mesta in da ugotovimo prisotnost v
                  dvorani. Ugotavljamo prisotnost v dvorani. Ugotavljam, da je navzočih 50 poslank
                  in poslancev. Zbor je sklepčen in lahko tudi odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Današnje zasedanje bomo pričeli s 25. točko dnevnega reda. To so
                  vprašanja in pobude poslank in poslancev nato pa bomo nadaljevali z zakonom o
                  veterinarstvu. Zaradi odsotnosti gospoda Preglja in zaradi obveznosti Vlade, bomo
                  nadaljevali z zakonom o veterinarstvu po 25. točki dnevnega reda.</p>
               <p>Prehajamo na <title>VPRAŠANJA IN POBUDE POSLANK IN POSLANCEV</title>.</p>
               <p>Prva tri poslanska vprašanja bodo postavili naslednje poslanke in poslanci: dr.
                  Jože Pučnik, Ivan Verzolak in France Zagožen. Besedo dajem gospodu Pučniku.
                  Gospoda Pučnika ni v dvorani. Besedo dajem gospodu Verzolaku.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Prvo imam eno kratko poslansko vprašanje, ki ga že drugič
                  naslavljam, in sicer naj bi se nanašalo poslansko vprašanje Ministrstvu za
                  notranje zadeve, morda se pa tudi nanaša še na koga drugega - širše. Ponovno
                  postavljam poslansko vprašanje Vladi Republike Slovenije glede statusa Helsinškega
                  komiteja za človekove pravice oziroma njegovega tako imenovanega ilegalnega
                  dokumentacijskega centra v Ljubljani, ki ga vodi gospa Tanja Petovar. Na 25. seji
                  Državnega zbora, sem med drugim zastavil vprašanje glede statusa oziroma položaja
                  dokumentacijskega centra, ki ga vodi gospa Tanja Petovar. Predstavnik Vlade,
                  Slavko Debelak je odgovoril, da Ministrstvo za notranje zadeve ni registriralo
                  Helsinškega komiteja oziroma njegovega odbora. Izrecno je poudaril, da ta
                  asociacija oziroma podgrupacija, ni registrirana ne kot društvo, niti kot vladna
                  asociacija, niti kot fondacija oziroma neko operativno društvo. Vprašanje ponovno
                  postavljam, zaradi cinične ignorance naše pravne države s strani Tanje Petovar, ki
                  se kot direktorica sivi klink, Centra za človekove pravice, kljub temu, da je
                  vodja ilegalne organizacije, katere cilji so projugoslovanski in protislovenski.
                  Organizacija, ki jo vodi, se odlikuje z delovanjem v prid oficirjev agresorske
                  JLA. V posmeh Slovencem, obrača na Državni zbor, kar je razvidno iz dopisa,
                  prejetega 7.11.1994 in poziva poslance na konferenco, ki so jo organizirali v
                  Hotelu Union. Vprašanje zastavljam Ministrstvu za notranje zadeve, ker menim, da
                  morajo imeti organizacije, ki delujejo v naši državi, ustrezno reguliran pravni
                  status. Zato od ministrstva zahtevam ustrezne ukrepe in sicer, da zoper
                  organizacijo, ki deluje zoper interese slovenskega naroda, kjer se skriva pod
                  floskulo zaščite človekovih pravic, ukrepa v skladu z našim pravnim redom.</p>
               <p>Če je kdo gledal včeraj tretji dnevnik, je ista zadeva bila predstavljena na naši
                  televiziji. Prosim, če ministrstvo to ukrepa in naj mi da ustno, še rajši pa vidim
                  pisni odgovor.</p>
               <p>Sedaj imam pa še eno pobudo. Pobudo, ki se nanaša seveda Vladi. Pobudo za
                  prekatergorizacijo ceste, lokalne ceste 7.919, to je Velenje, Plešivec, Graška
                  Gora, Šmiklavž, Dolže iz lokalne v regionalno cesto pod oznako R3.
                  Prekategorizacijo omenjene ceste naj v skladu s svojimi pristojnostmi strokovno
                  pripravi Ministrstvo za promet in zveze Republike Slovenije, izvede pa Vlada
                  Republike Slovenije.</p>
               <p>Obrazložitev. Na cestni povezavi med Velenjem in Slovenj Gradcem, po obstoječi
                  cesti skozi Hudo luknjo, to je magistralka, je bilo v letošnjem letu zaradi
                  dotrajanosti škarp, ki usmerjajo korito reke Pake preurejen prometni režim.
                  Postavljene so bile ograje, ki so zožile cestišče za okoli 1m, promet po cestišču
                  pa poteka s pomočjo semaforjev v časovnih intervalih.</p>
               <p>V proračunu za leto 1994 je bilo sanacijo škarp na tej cesti namenjenih 30
                  milijonov SIT <stage>(navedba pod Uradni list itn.)</stage>. Ker do sanacije ni
                  prišlo oziroma je prišlo do posega, ki je omenjen v prvem odstavku te
                  obrazložitve, bo potrebno v letu 1995 izvesti obsežnejšo sanacijo, zaradi katere
                  pa bo potrebno del ceste za čas izvajanja zapreti. Tovorni promet bi sicer lahko
                  potekal preko Vitanja do Doliča, za promet osebnih vozil pa bi bila primernejša
                  cestna povezava iz Velenja prek Graške gore do Slovenj Gradca. Dnevna migracija
                  tistega prebivalstva med Slovenj Gradcem in Velenjem, ki so zaposleni v eni ali
                  drugi občini in se vozijo na delo, je dovolj visoka. To je preko 1000 ljudi, kar
                  pa je razvidno iz priloženega zapisnika s sestanka z državnim sekretarjem
                  Ministrstva za promet in zveze Republike Slovenije v Velenju dne 27. 1. 1994.
                  Občani omenjeno cestno povezavo že sedaj uporabljajo. Ta cesta je tudi najkrajša
                  povezava med Slovenj Gradcem in Velenjem in po njej v pogostih primerih zapore
                  ceste skozi Hudo luknjo poteka ves promet osebnih vozil. Cesta LC 7919 poteka
                  prek demografsko ogroženih področij s prekategorizacijo in ustrezno ureditvijo pa
                  bi bili dani pogoji za razvoj teh področij, kar je nedvomno tudi širši nacionalni
                  interes. Predlagam, da se pobuda prouči in realizira. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Brodnik bo odgovoril na vprašanje, jaz bi pa prosil vse
                  poslanke in poslance, da ustno zastavljeno vprašanje ne traja več kot 3 minute,
                  kot je to določeno v poslovniku. Prosim, gospod Dvornik.</p>
            </sp>
            <sp who="SDZ1:DvornikMarjan">
               <speaker>MARJAN DVORNIK:</speaker>
               <p>Hvala za besedo gospod predsedujoči. V zvezi s pobudo o prekategorizaciji lokalne
                  ceste 7919 Velenje - Pleševec - Graška gora - Miklavž - Dovže iz lokalne v
                  regionalno cesto na podlagi utemeljitve potrebe rekonstrukcije Hude luknje. V
                  zvezi s postopki pri pripravi dokumentacije, ki je pogoj za pridobitev gradbenega
                  dovoljenja za poseg v Hudi luknji, to je na magistralki M 108, odsek 1260. Gre za
                  to, da je v teh postopkih bilo potrebno preveriti celo vrsto projektnih rešitev,
                  ker so bile zahteve za pridobitev vodnogospodarskega soglasja izredno ostre. Tako
                  smo s temi postopki morali, smo kasnili oziroma smo jih ponavljali toliko časa, da
                  smo prišli do ustrezne rešitve in sedaj smo v tisti fazi, ko naj bi približno do
                  konca leta ali v začetku naslednjega leta uspeli pridobiti ustrezna soglasja. Gre
                  za odsek, ki naj bi v predračunski investiciji znašal okrog 80 milijonov, zajema
                  pa le rešitev v okviru ožine. Za izvedbo rekonstrukcije bo potrebno promet zapreti
                  in naš predlog je, da se preusmeri na cesto Vitanje - Dolič, ki je v zadnjih letih
                  permanentno modernizirana, to se pravi, vsako leto en del. V okviru proračuna za
                  leto 1995 bomo predlagali sredstva, ki naj bi zagotovila dokončanje modernizacije.
                  Gre za to, da je možno promet preusmeriti na regionalno cesto, ki v tem področju
                  obstaja, šele po tem, ko bo ta regionalna cesta modernizirana. Iz tega razloga ne
                  vidimo potrebe, da bi lokalno cesto 7919 prekategorizirali.</p>
               <p>Pobuda za prekategorizacijo je legalna in jo bo resor, to se pravi ministrstvo in
                  Vlada proučila v okviru zakonskih možnosti, ki so za to potrebne. Gre predvsem za
                  sestavine prostorskega plana Republike Slovenije, ki so sedaj tudi kot spremembe v
                  obravnavi v parlamentarni proceduri. Če v teh sestavinah ne bo pogojev za
                  prekategorizacijo, potem tudi upravni organi ne bodo mogli dati pozitivnega
                  soglasja. Zato je treba napore konotirati v pravo smer. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To je bila pobuda. Prosim za odgovor na vprašanje gospoda Verzolaka s
                  strani Vlade. Prosim, gospod Debelak.</p>
            </sp>
            <sp who="SDZ1:DebelakSlavko">
               <speaker>MAG. SLAVKO DEBELAK:</speaker>
               <p>Lep pozdrav. Moj odgovor bo približno takšen, kot je bil že zadnjič. Organizacija,
                  o kateri teče beseda, v bistvu ni registrirana niti kot fondacija niti ne kot
                  nevladna asociacija niti kot društvo niti kot operativno društvo. Ugotavljamo njen
                  pravni status oziroma pravni izvor. Informacije, s katerimi trenutno razpolagamo,
                  so približno takšne, da gre za registracijo kot zavod in seveda v tem kontekstu
                  moram opozoriti na nekaj.</p>
               <p>Ministrstvo za notranje zadeve in vsi tisti, ki odgovarjajo v Sloveniji za
                  varnost, so dolžni storiti vse, da preprečijo delovanje posameznika oziroma tudi
                  organizacije, ki deluje v nasprotju z pravnim redom oziroma ustavnim redom.
                  Ministrstvo za notranje zadeve v tem kontekstu že izvaja preliminarne
                  ugotovitve.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen ima besedo. Ga ni v dvorani. Na mesto gospoda Pučnika
                  bo sedaj predstavil vprašanje gospod Ivo Hvalica. Prosim.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Predsednik Vlade je po prevzemu poslov zunanjega ministra
                  obvestil javnost, da zaenkrat ne želi imenovati novega ministra s tega področja,
                  kar pomeni, da bo Ministrstvo za zunanje zadeve zaradi nesporazumov znotraj
                  koalicije in osebnih apetitov nekaterih veljakov vladajoče stranke še naprej
                  ostalo brez ministra. Povsem jasno je, da predsednik Vlade ne more opravljati
                  posel v takem obsegu, kot ga zahteva sedanji zgodovinski trenutek, ko se odloča o
                  zunanjepolitični usodi naše države. Zato je še mnogo bolj nerazumljivo, da Vlada
                  zaradi svojih internih problemov ne želi, ali ni sposobna v polni meri
                  izpolnjevati svojih, z ustavo določenih zunanjepolitičnih obveznosti.</p>
               <p>Zato sprašujem Vlado, ali res misli odlašati z imenovanjem novega zunanjega
                  ministra in počakati na izvolitev oziroma neizvolitev dr. Dimitrija Rupla za
                  župana Mesta Ljubljana, o čemer se bo odločalo morda še v drugem krogu volitev 18.
                  decembra?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim predstavnika Vlade za odgovor. Gospod Golob ima besedo.</p>
            </sp>
            <sp who="SDZ1:GolobIgnac">
               <speaker>IGNAC GOLOB:</speaker>
               <p>Gospod podpredsednik! Odgovora na vprašanje, ki ga je zastavil gospod Hvalica ne
                  morem dati. Prosil bi, da odgovori gospod Bandelj, ko bo prišel. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dodatno vprašanje, gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Zahvaljujem se gospodu državnemu sekretarju, da je opravičil tukaj
                  prvega ministra, ampak jaz sem pravočasno vložil to vprašanje v skladu s
                  poslovnikom. Želim imeti tukaj in sedaj odgovor. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Golob.</p>
            </sp>
            <sp who="SDZ1:GolobIgnac">
               <speaker>IGNAC GOLOB:</speaker>
               <p>Gospod predsednik, odgovor boste tukaj dobili. Sedaj pa pomeni med 9. in 11. danes
                  dopoldan. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Naslednje vprašanje ima gospod Marjan Šetinc.</p>
            </sp>
            <sp who="SDZ1:ŠetincMarjan">
               <speaker>MAG. MARJAN ŠETINC:</speaker>
               <p>Gospod podpredsednik, spoštovane poslanke in poslanci! Moje vprašanje se nanaša na
                  problematiko denacionalizacije. To vprašanje sem napisal, preden je poročilo
                  odškodninskega sklada izšlo v Poročevalcu, ki ga imate na mizi; zato se te strani,
                  na katere referiram v svojem vprašanju čisto ne ujemajo. Ni problem, ministrstvo
                  bo to brez problemov rekonstruiralo. V svojem poročilu nadzorni odbor Slovenskega
                  odškodninskega sklada, z dne 21.9.1994, ugotavlja različne kršitve zakona o
                  denacionalizaciji, ki jih omogočajo sporne razlage določil zakona o
                  denacionalizaciji. Citiral bom samo dva primera: - Referiram na poročilo, ki tedaj
                  še ni bilo objavljeno v Poročevalcu. - Torej, na strani 48 piše tako: <q>"Kršitev 72.
                  člena zakona o denacionalizaciji je podana predvsem v tem, da upravni organi
                  odškodnin, danih za podržavljeno premoženje, sploh niso ugotavljali."</q> V tem
                  primeru gre tudi za nepopolno ugotovitev dejanskega stanja. Če pa so jih
                  ugotavljali, pa je bil praviloma sporen način valorizacije odškodnin. Po mnenju
                  sklada je bila podana kršitev tega člena tudi takrat, ko so upravni organi
                  ugotovili, da plačana odškodnina presega 30%, vrednosti podržavljenega premoženja,
                  vendar so pri določitvi odškodnine upoštevali le vrednost nad 30% ne pa celotne
                  vrednosti. Tukaj povem samo to, da sem na ta problem opozarjal že pred več kot pol
                  leta.</p>
               <p>Drugi primer, stran 35. Sporne so tudi nekatere ugotovitvene odločbe o
                  državljanstvu v primeru, ko prejšnji lastnik ni bil vpisan v evidenco o
                  državljanstvu. Večkrat je bilo zaslediti, da upravni organi, pristojni za notranje
                  zadeve, niso ugotavljali pogojev iz drugega odstavka 35. člena zakona o
                  državljanstvu DFJ, npr. oseba nemške narodnosti in odsotnosti osebe, temveč so
                  potrdili jugoslovansko državljanstvo ne na podlagi domovinske pristojnosti iz 36.
                  člena prej navedenega zakona. Poročilo navaja še celo vrsto kršitev - vsak
                  poslanec si lahko to prebere - in napačnih ali vsaj spornih razlag posameznih
                  členov zakona o denacionalizaciji, ki zadevajo sporno ugotavljanje odškodnin,
                  sporno uporabo določil zakona o lastninskem preoblikovanju podjetij, sporno
                  vrednotenje podržavljenega premoženja in tako naprej.</p>
               <p>Tudi Ministrstvo za pravosodje v svojem zadnjem poročilu ugotavlja probleme pri
                  izvajanju nekaterih členov zakona o denacionalizaciji. Npr. 27. člen, ki zadeva
                  denacionalizacijo kmetijskih zemljišč in gozdov ali pa 215. in 26. člen zakona o
                  denacionalizaciji, ki smiselno določata, da ni potreben poračun razlik vrednosti,
                  če se vrednost nepremičnine po podržavljenju ni bistveno povečalo oziroma bistveno
                  zmanjšala. Torej, zakon določajo le pravni standardi, ki si ga upravni organi
                  razlagajo različno. Zanima me, če je Ministrstvo za pravosodje, na podlagi
                  navedenih kršitev opravilo kakšno revizijo denacionalizacijskih odločb, za katere
                  obstaja utemeljen sum, da je bila pri tem oškodovana država, ali da je bilo
                  premoženje vrnjeno tujemu državljanu in podobno. Naj povem, da sem na to opozarjal
                  že pred več kot pol leta. Poročilo odškodninskega sklada izhaja iz vrste
                  konkretnih primerov, ki so ministrstvu na razpolago in če revizije takšnih odločb
                  še niso bile narejene, pričakujem, da bo ministrstvo to storilo do naslednje seje
                  Državnega zbora ali pa v roku, ki si ga lahko samo določi.</p>
               <p>Glede na spornost razlage vrste členov zakona o denacionalizaciji me zanima, če je
                  ministrstvo že pripravilo ustrezne spremembe ter ustavilo postopke po spornih
                  določilih.</p>
               <p>Toliko zaenkrat. Imam še eno pobudo, ki jo bom vložil pisno, vendar to ni
                  potrebno, da tukaj berem. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za odgovor. Gospod Tratnik, državni sekretar Ministrstva za
                  pravosodje.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa za besedo. Spoštovani! Tako kot je povedal poslanec gospod Šetinc, je
                  nadzorni odbor odškodninskega sklada ugotovil vrsto nepravilnosti v postopkih.
                  Enako ugotavlja tudi Ministrstvo za pravosodje, medresorska komisija, ob obravnavi
                  sedmega poročila in tudi ob pripravi osmega poročila.</p>
               <p>Žal pa moram gospodu poslancu povedati, denacionalizacija se vodi po upravnem
                  postopku. Ministrstvo za pravosodje, Ministrstvo za notranje zadeve niso stranke v
                  upravnem postopku in nimajo nobene možnosti, niti zahtevati niti voditi revizije o
                  tem. Odločanje v denacionalizaciji na prvi stopnji je na občinskih upravnih
                  organih, izjemoma na Ministrstvu za finance in Ministrstvu za kulturo. V pritožbi
                  nastopajo še Ministrstvo za gospodarstvo, Ministrstvo za okolje in prostor in
                  Ministrstvo za kmetijstvo. Ministrstvo za pravosodje in Ministrstvo za notranje
                  zadeve nista niti instančna organa. V kolikor bi prišlo do napake tudi pri tem
                  drugostopenjskem odločanju, je možen še upravni spor. Tega mora sprožiti
                  zainteresirana stranka, predstavnik prizadete stranke bodisi upravičenca ali
                  zavezanca tiste stranke. Država, pa če se hočemo iti pravno državo, pa se žal ne
                  more vmešavati v konkreten upravni postopek.</p>
               <p>Ob obravnavi poročila, sedmega, je bilo tudi v Državnem zboru opozorjeno. Mi smo
                  že zbrali vse statistične podatke za osmo poročilo. Ugotovili smo tudi, kot sem že
                  povedal, vrsto nepravilnosti, na katere bomo opozorili na osebnem dodatku pravne
                  problematike nacionalizacije. To gradivo bo šlo v kratkem, računamo v prihodnjem
                  tednu, na medresorsko komisijo in potem v Državni zbor. S tem bomo ponovno
                  opozorili vse organe, ki odločajo na prvi stopnji, na drugi stopnji, na napake, ki
                  se delajo in na škodo, ki s tem nastaja.</p>
               <p>Mogoče še to. Tolmačenje zakona o denacionalizaciji je dejansko prepuščeno
                  organom, ki odločajo. Ministrstvo za pravosodje, ki je bilo pripravljalec zakona,
                  da lahko samo neuradno tolmači zakon o denacionalizaciji. Samo Državni zbor je
                  tisti, ki lahko dejansko daje uradna tolmačenja za vse zakone, ki jih je sprejel.
                  Toliko za informacijo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dodatno vprašanje ima gospod Šetinc.</p>
            </sp>
            <sp who="SDZ1:ŠetincMarjan">
               <speaker>MAG. MARJAN ŠETINC:</speaker>
               <p>Hvala lepa. Če bi me gospod Tratnik precizno poslušal, gre za problem oškodovanja
                  države. Če prav razumem, je tudi država v tem primeru zainteresirana stranka.
                  Sprašujem, kdo lahko sproži revizijo, torej v imenu države. Razumem, da je to
                  pravni postopek. To meni ni potrebno pripovedovati, vendar opozoril sem na to, ker
                  gre za izrazite primere, ki jih navaja to poročilo, kjer gre za oškodovanje
                  države. Če je šlo recimo, za denacionalizacijo objekta, ki je bil v lasti države
                  in ni bilo drugih strank, se sploh ni ugotavljala razlika. Mislim, da bi morala
                  država ali nekdo v imenu države, in menim, da bi moral biti to nekdo v imenu
                  Vlade, če prav razumem, je to lahko Ministrstvo za pravosodje, finance ali kako
                  drugo ministrstvo, ki je s tem prizadeto. Mi vemo za celo vrsto primerov, ko se je
                  vrnilo objekte, v katerih so bili javni prostori v javni uporabi in se po zakonu
                  ne bi smeli vrniti, pa so se vrnili, s čimer je morala država to tudi nadomestiti
                  z nečim. S tem menim, da je bila država oškodovana. Teh primerov je še cela vrsta
                  in prosim, da se ne sprenevedamo, da se tukaj spelje postopek kot temu gre. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Tratnik.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa. Državno premoženje zastopa javni pravobranilec Republike Slovenije in
                  če je on obveščen in če dobi odločbo, ima pravico, da vstopi kot prizadeta stranka
                  in zastopa Republiko Slovenijo. Kadar je napadeno družbeno premoženje, ga zastopa
                  do sedaj družbeni pravobranilec samoupravljanja, po novem družbeni pravobranilec,
                  tako da imamo varuhe kot državnega kot družbenega premoženja. O tem pa mora biti
                  obveščen. Odločba mora biti njemu vložena oziroma vročena. Dejansko dobi vse te
                  odločbe tudi sklad in sklad je tisti, ki ima svojo pravno službo, in ki tudi
                  nastopa in opozarja. Če je sklad opazil te napake in če je tudi opozoril prizadete
                  zavezance, potem ni problema, da ne bi. Povedal sem samo to, da sama ministrstva
                  ne morejo vstopati v postopke, država pa ima za svoje premoženje, tako kot imajo
                  občine za svoje premoženje posebnega pooblaščenca, javnega pravobranilca, ta pa
                  ima vsa pooblastila, da vstopa v to. V kolikor je opozorjen in dobi odločbo mora
                  tudi tako ravnati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Feri Horvat ima besedo.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Spoštovani
                  člani Vlade oziroma predstavniki Vlade in drugi prisotni! Dajem pobudo Vladi
                  Republike Slovenije, da Državnemu zboru čimprej predloži izhodišča za pogajanja z
                  Evropsko unijo o sporazumu o pridruženem članstvu in program prilagajanja na
                  zakonodajnem in drugih področjih za tesnejše sodelovanje in vključevanje Slovenije
                  v Evropsko unijo. Gre za izjemno pomemben projekt za državo in še posebej za
                  slovensko gospodarstvo. Čeprav številni projekti radi kandidirajo za
                  najpomembnejše po osamosvojitvi, mislim, da je to gotovo eden najpomembnejših ali
                  če ne sploh najpomembnejši po osamosvojitvi. Istočasno gre tudi za strokovno
                  izjemno zahteven in politično delikaten projekt z daljnosežnimi posledicami za
                  slovensko gospodarstvo. To kažejo že dosedanje razprave tudi v tem Državnem zboru;
                  spomnil bi na zadnjo razpravo o deklaraciji odnosa z Italijo in Evropsko unijo, in
                  tudi razprave v javnosti. Ne samo da gre za različne poglede in različna mnenja o
                  posameznih vprašanjih, ampak celo za nasprotna menja. Zato je nujno, da Vlada temu
                  Državnemu zboru predloži in da se v Državnem zboru, tako na delovnih telesih, po
                  potrebi tudi na zboru, lotimo temeljite in predvsem celovite obravnave izhodišč za
                  pripravo sporazuma, odprtih ekonomskih in pravnih vprašanj in posledic ter
                  vprašanj v zvezi s potrebnim prilagajanjem, da govorimo o dinamiki tega prilaganja
                  in o drugih ukrepih, ki jih je treba doma sprejemati in jih bo treba sprejemati v
                  procesu prilagajanja. Potrebna je tudi obravnava in sprejem programa prilagajanja,
                  ki mora predvideti aktivnosti in nosilce, od Vlade, ministrstev, gospodarstva in
                  njegovih asociacij, znanosti ter strokovnih in drugih institucij. Vemo, da so
                  države, ki so se vključevale v Evropsko unijo, ali pa se mislijo vključiti,
                  pripravljale cele bele in drugačne knjige in programe, ki so trajali tudi po nekaj
                  let. Program aktivnosti mora zagotoviti stalno usklajevanje stališč in aktivnosti
                  na ravni vlade in med vlado ter drugimi institucijami oblasti - strokovnimi,
                  gospodarskimi in drugimi ustanovami. Potrebno je izkoristiti tudi finančno in
                  strokovno podporo, ki jo v ta namen zagotavlja Evropska unija po lanskoletnem
                  sklepu ministrskega sveta in zato tudi daje posebno pomoč oziroma tudi posebne
                  projekte in posebna sredstva.</p>
               <p>Na koncu bi spomnil tudi na sklep Državnega zbora, ki ga je ta zbor sprejel letos
                  v mesecu juliju, namreč, da naj Vlada čimprej pripravi pregled zakonov oziroma
                  določil posameznih zakonov in drugih predpisov, ki jih bo treba spremeniti oziroma
                  prilagoditi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To je bila pobuda. Vlada ne želi podati pojasnila oziroma odgovora.
                  Gospa Nada Skuk ima poslansko vprašanje oziroma pobudo. Prosim, da so vprašanja
                  kratka, da ne presegajo treh minut.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa za besedo. Spoštovani! Poslansko vprašanje sem naslovila na predsednika
                  Vlade dr. Janeza Drnovška, vendar ga ne vidim v dvorani. Na njega sem naslovila
                  vprašanja zato, ker se problem Brest Cerknica nanaša oziroma dotika več
                  ministrstev in verjetno bi predsednik moral koordinirati, da bi Vlada lahko te
                  zadeve uredila. Vprašanje se glasi: zakaj Vlada ne pomaga razrešiti zapletene in
                  pereče problematike v zvezi s podjetjem Brest Cerknica, ki je največje podjetje v
                  cerkniški dolini in se že več let poskuša izviti iz zanke neustrezne zakonodaje v
                  zvezi z reorganizacijo oziroma prestrukturiranjem neproduktivnega starega podjetja
                  v bolj racionalizirano obliko poslovanja. V informacijo, v letu 1990 so se
                  preoblikovali v holding sistem, od takrat pa nikakor ne najdejo rešitve, da bi
                  končno kot celota začeli uspešno poslovati oziroma da bi vsaj pustili podjetja, ki
                  so uspešna in poslujejo, da bi nadaljevala z delom. Kot veste, je Državni zbor na
                  18. izredni seji obravnaval projekt sanacije slovenskega gospodarstva v letu 1994
                  in 1995 in je sprejel tudi zakon o poroštvih Republike Slovenije za obveznosti
                  gospodarskih družb iz poslov prestrukturiranja dolgov po hitrem postopku. V tem
                  zakonu je na moj predlog Državni zbor tudi sprejel, da se odobri poroštva za
                  uspešne firme oziroma hčere v okviru podjetja holding; zato sprašujem tudi to, ali
                  je res, da so se vsa ta sredstva, ki so bila namenjena za ta namen, in sicer
                  podjetju TAM Maribor in AM BUS Ljubljana, ter Brest Cerknica pohištvo in IN ter
                  Tapetništvo, ki je znašalo 800 milijonov, če so se vsa ta sredstva že dodelila
                  TAMU in AM BUS-u?</p>
               <p>Gospoda predsednika Vlade sem pisno obvestila s tem vprašanjem in sem tudi
                  izrazila prepričanje, da je zainteresiran, da se ohranijo v Cerknici vsaj tista
                  delovna mesta, ki so v teh produktivnih hčerah, da se tako izrazim, ker pohištvo
                  Brest Cerknica ima 450 zaposlenih in najuspešneje do sedaj v svoji zgodovini,
                  lahko trdim, posluje, saj ima približno 2 milijona mark prometa na mesec, kar ni
                  bilo tolikokrat primer. Ima trg, ima uspešne proizvode in dejansko se čudimo, da v
                  svetu ni primera, da bi uspešno firmo porinili v stečaj.</p>
               <p>To podjetje bi lahko kot osnovno oziroma osrednje podjetje, ki izdeluje pohištvo,
                  potem pomagalo iz negativne bilance tudi ostalim podjetjem, ki so vezana s
                  proizvodnjo na to. Poleg tega, ugotavljamo, da od julija, ko je nekako bilo
                  odločeno, da gre holding v stečaj, čeprav mi gre ta beseda težko z jezika, pa
                  ugotavljamo, da že upravna stavba, v kateri je bilo prej 300 zaposlenih režijskih
                  delavcev, propada, to se pravi, imetje propada. Poleg tega ugotavljamo, da že v
                  projektu sanacije Vlada ni imela pravilnih podatkov in ni mi jasno kako to, da je
                  bilo navedeno v tem materialu, da se je podjetje Masiva Martinjak že
                  privatiziralo, kar ni res.</p>
               <p>Možnosti rešitve ne poznamo, ker je dejansko v tej zakonodaji o lastninjenju in v
                  načinu poslovanja holdinga veliko zank. Uspešna podjetja duši lastnina, katera je
                  v rokah holdinga oziroma matere, ta podjetja pa so dolžna uspešno poslovati. Kako
                  bi se dal ta prestop narediti, smo večkrat spraševali. Dejansko je problem na
                  Vladi, da poišče rešitev za vsaj nekaj delovnih mest; v projektu sanacije je bilo
                  navedeno 1472 delovnih mest. Od takrat lahko rečemo, da jih samo še 600
                  produktivno deluje in to se bo verjetno še zmanjševalo.</p>
               <p>Tudi država je delno lastnik tega podjetja. Gospod Pivc, mislim, da je bil član
                  Skupščine tega podjetja in ne vem, kaj se je počelo vsa ta leta, ker kot pravim,
                  že letos, od pomladi se vlečejo rešitve. Štiri leta se že išče rešitev, kako bi se
                  to preoblikovalo. Zato pozivam in prosim predsednika Vlade, da to končno rešijo,
                  ker iz meseca v mesec je nevarnost, da se ta sistem sesuje in da tudi uspešna
                  podjetja ne bodo mogla več delovati. Kot vem, tudi ta podjetja že 4 leta niso
                  prejela nobenega kredita, da bi dobila neko rešitev, da bi lahko odkupila lastnino
                  ali kakorkoli, zato je nujno da se v kratkem ta problem reši. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim predstavnika Vlade za odgovor. Gospod Banič, državni sekretar
                  ima besedo.</p>
            </sp>
            <sp who="SDZ1:BaničIvo">
               <speaker>DR. IVO BANIČ:</speaker>
               <p>Hvala lepa. Torej, mi smo pripravili odgovor - resorno ministrstvo - na to
                  vprašanje obvestil. Prvič, ne drži, da so vsa sredstva porabljena, ker gre itak za
                  jamstva in ne za sredstva. Mi imamo rezerviranih 80 milijonov tolarjev za sistem
                  Brest v skladu z zakonom in to smo tudi ugotovili v razgovoru z Brestom, da bi 80
                  milijonov, to se pravi, milijon mark zadoščalo za zagon proizvodnje, se pravi
                  jamstvo v tej višini. Po naših ocenah je smiselno še vlagati v pohištvo in
                  tapetništvo, v ostali družbi je pa zelo dvomljivo, če je sploh smotrno
                  vlagati.</p>
               <p>Drugič, problem je v tem seveda, da nobena od navedenih družb Bresta ni zahtevala
                  še jamstva, ni postavila zahtevka. Mi brez zahtevka ne moremo izstaviti jamstvo.
                  To je prvi in osnovni pogoj.</p>
               <p>Drugič, sami ste rekli, da je Brest v stečaju in po veljavni zakonodaji mi ne
                  smemo posegati v podjetja v stečaju, ker pač s tem oviramo neodvisnost sodstva,
                  ker je stečajni upravitelj postavljen s strani stečajnega senata. Mi seveda pri
                  tem poudarjamo, da je Brest mati, se pravi, ta holding je v stečaju in Brest
                  Holding je lastnik vseh ostalih podjetij. Zaradi tega moramo pač kakršenkoli poseg
                  prepustiti temu razmerju z gospodom Zdolškom, ki je stečajni upravitelj v Brestu.
                  Opozarjamo pa na nevarnost, da se lahko zgodi, glede na to, da je cel sistem Brest
                  v stečaju, da se krediti, pridobljeni s to garancijo, usmerijo v poplačilo dolgov
                  matere. Se pravi, da dejansko ta podjetja ne bodo imela nič od tega. Zato
                  opozarjamo, da do tega lahko pride, v kolikor pride do formalne izpolnitve teh
                  jamstvenih pogojev.</p>
               <p>Kar se tiče podatkov, podatke smo dobili od samega Bresta in mi praviloma dobivamo
                  od podjetij podatke, ki jih potem posredujemo najprej. Problematična je ravno zato
                  izpolnitev 7 alinee 16. člena zakona, ki določa pogoje za izdajo garancije, ker
                  piše, <q>"kot solidarni dolžnik po kreditni pogodbi se zavežejo vse od kreditojemalca
                  odvisne družbe in v razmerju od njega obvladujoča družba"</q>. Se pravi, tukaj mora
                  biti to razmerje, da so hčere pravzaprav subsidarno odgovorne, ker je pa cel
                  sistem v stečaju, bo do tega težko prišlo, tako da smo tukaj v zelo zapleteni
                  situaciji. Mi želimo seveda pomagati Brestu, vendar tukaj moramo upoštevati
                  zakonske omejitve, ki so - mi zakona kršiti ne smemo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dodatno vprašanje gospa Skukova.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Gospod Banič! Mislim, od lepih besed se stvari ne bodo rešile. To je problem, zato
                  zahtevam, da se tu Vlada malo bolj pozanima, ker dejansko se pri nas že pojavljajo
                  vprašanja, kdo se poceni želi polastiti Bresta? Uspešne firme, ki poslujejo, v
                  stečaj, potem pa poceni do tega podjetja. To se že pojavlja, ker ne moremo
                  razumeti, da stečajni upravitelj z izgovorom, da je cel sistem v stečaju, noče
                  dati soglasja za to, ker je Državni zbor kot zakon naložil, da se omogoči
                  nadaljnje obratovanje vsaj uspešnemu delu podjetja, ker vemo, kot je primer
                  Iverka. Ko enkrat podjetje ustaviš, ni zagona nazaj. Tisti obrat je propadel. In
                  če se bo še v Pohištvu to zgodilo, potem ne vidimo rešitve pri nas. Potem ni
                  firme, v kateri bi se ti ljudje zaposlili, in - v čigavem interesu je to?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod državni sekretar.</p>
            </sp>
            <sp who="SDZ1:BaničIvo">
               <speaker>DR. IVO BANIČ:</speaker>
               <p>Hvala lepa. Kot sem že poudaril, mi resnično želimo pomagati Brestu, vendar se pri
                  tem moramo držati zakonov. In zakona se mora držati tudi stečajni upravitelj. V
                  tem je problem, da niti on ne more in ne sme kršiti dikcije zakona, niti mi smemo
                  kršiti dikcijo zakona in to je problem. Mi bomo skušali z njim poiskati nek <q>"modus
                  operandi"</q>, vendar s celotnim premoženjem Bresta sedaj razpolaga stečajni
                  upravitelj, ki je pri tem popolnoma neodvisen in mu ne more nihče, razen
                  stečajnega senata, dajati navodil. Mi pa sploh ne. To je žal dejstvo, ki ga moramo
                  upoštevati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Mariji Pozsonec in ponovno prosim, da so vprašanja
                  res kratka, jedrnata in ne presegajo treh minut.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Spoštovani, Ministrstvo za kmetijstvo in gozdarstvo! Že od začetka mandata se
                  trudim, da bi opozorila na nezavidljiv položaj vinogradništva v lendavski občini,
                  v okoliških hribih je 640 ha vinograda. To je najbolj strnjeno območje vinogradov
                  z žlahtnimi sortami. Lega čudovita, podnebje primerno, zemlja je rodovitna, roke
                  so pridne in temu je primeren tudi pridelek. Analize vin kažejo na visoko
                  kvaliteto. Človek bi pričakoval, da bi bil na podlagi navedenega ta vinorodni
                  okoliš znan doma in po svetu, vendar ni tako. Kljub takim pogojem pridelujemo kis,
                  ja. Dobro ste slišali. Žlahtno kapljico, ki po uradnih trditvah dobi od 16 do 17
                  točk, so bili primorani vinogradniki prodati po 50 tolarjev za kis. Poznam
                  vinogradnika, ki je od 2.000 do 3.000 litrov lanskoletnega pridelka prodal na ta
                  način, in to s solzami v očeh, da bo imel za škropljenje za letošnji pridelek. Za
                  kg grozdja dobivajo naši vinogradniki 38 tolarjev, nekaj 10 km stran pa je ta cena
                  90 tolarjev in tudi ta <q>"mizerni"</q> znesek dobijo izplačan v trikratnih ali
                  petkratnih obroki. Mislim, da se ne da še bolj ponižati ljudi in pokrajino. Tej
                  panogi mora država dati možnosti tudi v tem kraju za to, da se dani pogoji
                  izkoristijo. Menim namreč, da Ministrstvu za kmetijstvo in gozdarstvo ne more biti
                  vseeno, kaj se dogaja z obdelovalnimi zemljišči. Za vsako neizkoriščeno možnost je
                  odgovorno tudi ministrstvo, zato ga pozivam, da s strokovnimi nasveti in tudi
                  finančno pomaga vinogradnikom teh krajev. Za razvoj kletarstva in možnosti trženja
                  so v največji meri zainteresirani tamkajšnji vinogradniki. To so tudi potrdili s
                  svojimi podpisi. Predstavniku Ministrstva za kmetijstvo in gozdarstvo predam
                  njihovo prošnjo oziroma protest z mojo prošnjo, da pomagajo tem ljudem do kleti in
                  do kletarjenja.</p>
               <p>Prav tako bi morala protestirati, ker sem prejšnji mesec zastavila poslansko
                  vprašanje na temo <q>"Mejni prehod Dolga vas"</q> - seveda ni nič novega. Ponovno bi
                  opozorila, kot sem že neštetokrat, da je prometno povezavo z Madžarsko treba
                  urediti. Že četrto leto trajajo nemogoče razmere, ekološko-prometne varnosti ni.
                  Dana situacija je škandal evropske razsežnosti. Naša država pa pridno deli
                  dovolilnice za tovorni promet nekaterim državam zastonj. Nihče nima pravice igrati
                  tranzitne države na račun varnosti državljanov, če niso zagotovljeni pogoji za to.
                  Zato ponovno prosim in pozivam vsa pristojna ministrstva, da končno razgrnejo
                  rešitve cestne in železniške povezave z Madžarsko. Prav tako prosim predsednika
                  Vlade gospoda Drnovška, da na bližnjem srečanju z gospodom Ornom spregovorita tudi
                  o tej temi in o odpiranju novih mejnih prehodov. Ne samo, da spregovorita, ampak
                  da najdeta skupni jezik. Hvala lepa. To pa predam predstavniku Ministrstva za
                  kmetijstvo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi dati predstavnik Vlade odgovor? Gospod Obal.</p>
            </sp>
            <sp who="SDZ1:ObalIvan">
               <speaker>IVAN OBAL:</speaker>
               <p>Spoštovani gospod podpredsednik, spoštovane gospe in gospodje. Res je območje
                  Lendave, kot je gospa poslanka povedala, eno izmed območij, kjer imamo največ
                  strnjenih vinogradov, vendar kljub temu moram reči, da obstoja v okviru območja
                  prekmurskih goric skoraj 1500 ha goric, tako da je problem še toliko težji.</p>
               <p>Ker se je vprašanje nanašalo na vinarjenje, bi spustil tisti del odgovora, ki sem
                  ga pripravil v zvezi z obnovo vinogradov, ker menim, da je država pri obnovi
                  vinogradov opravila svojo dolžnost, ker je pripravila takšne spodbude, ki so
                  normalne in preko katerih se da kar precej obnavljati.</p>
               <p>Kar se tiče vinarstva, ki ga je gospa poslanka omenjala, pa so Prekmurske gorice
                  eno od vinorodnih območij oziroma okolišev v Sloveniji, ki se loči po tem, da nima
                  večje kleti za prevzem grozdja s tega območja. Ob dejstvu, da je trenutno v
                  Sloveniji pa kar precej neizkoriščenih vinskih kleti, menimo, da bi bilo to možno
                  z ustreznimi pogodbami tudi ta problem začasno rešiti vse do izgradnje vinske
                  kleti, za katero pa menimo, da je na tem območju nujno potrebna.</p>
               <p>Mi smo sprejeli v začetku letošnjega leta s strani pobudnikov iz Lendave elaborat
                  o izdelavi vinske kleti, ki smo ga dali v recenzijo različnim strokovnim
                  institucijam in te so ugotovile in dale tudi nekaj pripomb, ki smo jih posredovali
                  organizatorjem tega projekta. Pričakovali smo, da se bo v letošnjem razpisu za
                  regresiranje obrestnih mer za najetje investicijske kredite, med katerimi je bil
                  tudi namen izgradnje vinskih kleti v tem okolišu, da se bodo pobudniki prijavili s
                  projektom, vendar se to ni zgodilo. Dejstvo pa je, da bo verjetno kljub temu, da
                  nekaj vinogradnikov s tega območja že polni v svojih kleteh, potrebno izgraditi to
                  večjo vinsko klet, kar pa menimo, da je povsem poslovna zadeva vinogradnikov.
                  Pričakujemo, da se bodo vinogradniki organizirali in tudi prišli s projektom, za
                  katerega je Ministrstvo za kmetijstvo, poleg tega, da je voljno dati strokovno
                  pomoč, torej možno tudi regresirati obrestno mero in sicer v višini 80%. Menimo,
                  da je to za vsak poslovni projekt velika spodbuda in apeliram na gospo poslanko,
                  da poskuša prenesti ta odgovor tudi na pobudnike te kleti, tako da naj začnejo
                  tudi s konkretnim projektom, ki ga potem tudi želimo neposredno podpreti. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Danici Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Spoštovane kolegice, spoštovani kolegi, spoštovani predstavniki
                  Vlade! Ministrstvo za promet in zveze sprašujem, zakaj ne zagotovi spoštovanja 69.
                  člena ustave, ki govori o razlastitvi in sicer, da se lastninska pravica na
                  nepremičnini lahko v javno korist odvzame ali omeji proti nadomestilu v naravi ali
                  proti odškodnini pod pogoji, ki jih določa zakon in v povezavi s tem tudi 36.
                  člena ustave, ki govori o nedotakljivosti stanovanja. Kaj pri tem mislim? Gre za
                  gradnjo vzhodne avtoceste oziroma vzhodne obvoznice in postopki, ki se že izvajajo
                  na teh zemljiščih. Krajane na področju občine Moste-Polje je še posebej razburila
                  včerajšnja novica, zapisana v Delu, kjer je zapisano, da je, navajam, kot je
                  povedal Brodnik, bo DARS še letos podpisal pogodbe tudi za vzhodno ljubljansko
                  obvoznico in avtocestni odsek Dane-Fernetiči.</p>
               <p>Za kaj gre? Gre preprosto za to, da bo na področju občine Moste-Polje rušenih 84
                  objektov, od tega več kot polovico stanovanjskih hiš, da je to področje, ki je
                  pretežno kmetijsko in da tečejo izredno hitri postopki za razlastitev lastnikov
                  zemljišč po 13. in 14. členu zakona o razlastitvi in prisilnem prenosu nepremičnin
                  v družbeni lastnini, Uradni list Socialistične republike Slovenije, št. 5/80.</p>
               <p>Lastniki zemljišč dobivajo od družbe za avtoceste metodologijo cenitve posameznih
                  zemljišč in tukaj navajam. Njiva prvi razred je vredna 320,00 tolarjev, njiva m˛
                  je vredna po tej cenitvi 320,00 tolarjev ali povedano drugače približno štiri ali
                  pet litrov radenske in nekaj več litrov navadne vode. Pašnik, najnižje ocenjena
                  vrednost pašnika pa je po tej metodologiji 16,00 tolarjev za m˛ ali pol litra
                  navadne vode. Ljudje so razburjeni. Ni možnosti, da bi dobili odškodnino v naravi,
                  da bi dobili nadomestna zemljišča in hiše oziroma stanovanjske enote vsaj po teh
                  informacijah, ki so na voljo.</p>
               <p>Zato sprašujem, ali je dejansko treba na področju, kjer bo porušenih 84 objektov,
                  od stanovanjskih hiš do gospodarskih poslopij, ali je tak način dela sprejemljiv
                  ali ne. Poglejte, v zapisnikih, v dokumentaciji, ki jo ima najverjetneje tako
                  Ministrstvo kot tudi Družba za avtoceste, kajti prizadeti pošiljajo vse ugovore,
                  toda metodologija dela je očitno taka, da odgovorov na svoje ugovore ne dobijo.
                  Vsaj po teh informacijah, ki so meni na voljo. Primer denimo, tukaj je
                  dokumentiran. Ponujena je bila cena 34,00 tolarjev za m˛ zemljišča in šele po
                  izredno hudih ugovorih itd., cenilec si niti pogledati ni prišel zemljišča, ker ga
                  ni zanimalo. Po hudih ugovorih je vendarle prišel in ugotovil, da bi pa morda za
                  m˛ take zemlje lahko dal 480,00 tolarjev.</p>
               <p>In še ena stvar. Popolnoma enaka zemljišča po mnenju lastnikov se na področju
                  Bizovika in Tomačevega vrednotijo do 1200 tolarjev na m˛, na področju občine
                  Moste-Polje pa, kot je bilo navedeno prej. Dejansko sprašujem Ministrstvo za
                  promet in zveze, kaj misli s takim načinom dela in ali je sprejemljivo tako
                  vznemirjanje ljudi na določenem področju kot se dogaja z izjavami kot jih dajejo
                  vodilni Družbe za avtoceste.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Dvornik bo odgovoril na vprašanje.</p>
            </sp>
            <sp who="SDZ1:DvornikMarjan">
               <speaker>MARJAN DVORNIK:</speaker>
               <p>Hvala, gospod predsedujoči. Na odseku avtoceste Šentjakob - Malence je bilo doslej
                  sklenjenih 150 pogodb z lastniki, v glavnem s fizičnimi osebami. To je cca 30 ha
                  kmetijskih in gozdnih zemljišč, kar predstavlja dobro četrtino potrebne površine
                  za gradnjo. Odkupi potekajo, zato se podatki še dnevno spreminjajo.</p>
               <p>Kar se tiče določitve cene, je pa potrebno povedati sledeče. Pogodbene cene so
                  formirane na podlagi cenitev sodno zapriseženih cenilcev, ki so za določanje cen
                  porabili enotno metodologijo za ugotavljanje vrednosti kmetijskih zemljišč in
                  gozdov. Že večkrat je bilo pojasnjeno, da je način izračunavanja končne vrednosti
                  odškodnine, ki jo predstavlja osnovna vrednost, povečana za ekonomske dejavnike v
                  enem primeru in za lastnike s statusom kmeta nadomestilo po prvem odstavku 14.
                  člena zakona o kmetijskih zemljiščih kot celota, in tabelarična vrednost oziroma
                  osnovna izhodiščna cena, ki jo je gospa Simšičeva povedala, je iz tabele za njivo
                  po 320 tolarjev na kvadratni meter. Ekonomski dejavniki so v Ljubljani 60 - 70%
                  osnovne cene po 14. členu kmetijskih zemljiščih, za kmete 50 - 90% osnovne cene,
                  se pravi, kot dodatni del končne cene. Ekonomski dejavniki so prometni položaj,
                  tržnost, status kmeta, zaščitenost kmetije, zmanjšanje zaokroženega kompleksa,
                  možnost strojne obdelave. Tukaj gre za oceno, da je v glavnem do 70% osnovne cene
                  lahko upoštevan ta ekonomski dejavnik. Pri prvem odstavku 14. člena gre za
                  naslednje: ne glede na posebne predpise o odškodnini, pripada kmetu oziroma
                  kmetijski organizaciji za odvzeto zemljišče, poleg odškodnine po predpisih o
                  razlastitvi, še nadomestilo za zmanjšano možnost pridobivanja na preostalem
                  zemljišču. Nadomestilo mora biti tolikšno, da skupaj z odškodnino zadošča, po
                  izbiri kmeta bodisi za izboljšanje preostalega zemljišča, da nista prikrajšana pri
                  svojem dohodku bodisi, da si lahko pridobita drugo enakovredno zemljišče.
                  Nadomestilo po 14. členu vsebuje stroške preusmeritev v druge oblike kmetovanja in
                  izpad dohodka za čas preusmeritve, intenziviranje obdelave na preostalih
                  zemljiščih, neizkoriščenost osnovnih sredstev in opreme, podaljšanje poti zaradi
                  spremenjenega režima.</p>
               <p>Na osnovi teh izhodišč je jasno, da je cena oblikovana dogovorno z lastnikom in je
                  različna glede na lokacijo oziroma glede na posamezno situacijo. Razlika v ceni ni
                  tolikšna kot je gospa Simšičeva razlagala, ampak je v bistvu manjša, vendar je
                  različna glede na posamezne specifične primere in načine dogovarjanja in
                  uveljavljanja teh kriterijev.</p>
               <p>Na podlagi cenitve izvajalci odkupov, ki so bili izbrani na javnem razpisu - to je
                  potrebno posebej poudariti - pripravijo pogodbo namesto razlastitve. Po podpisu
                  stranke jo podpiše DARS v imenu in za račun Republike Slovenije; pogodba se
                  predloži na Javno pravobranilstvo Republike Slovenije, ki preveri pravno
                  veljavnost pogodb in višino odškodnine, nato gre pogodba na davčno upravo. Pogodba
                  je prosta plačila davka, prav tako sredstva, ki jih oškodovanci pridobijo kot
                  odškodnino, niso podvrženi davku na dobiček oziroma davku na dohodnino. Ko je
                  pogodba predložena vsem zgoraj naveden organom, je lastnik pozvan na overovitev
                  podpisa na pogodbi. V roku 15 dni sledi izplačilo odškodnine, ki je predmet te
                  pogodbe. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dodatno vprašanje gospa Simšičeva.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa, gospod Dvornik, ampak imam dodatno vprašanje. Jasno je, da znam tudi
                  sama prebrati posamezne člene posameznih zakonov in da je v teh členih zelo lepo
                  napisano. Bistveno drugače pa se stvari izvajajo na terenu. Ljudje so postavljeni
                  pred dejstvo, da morajo pogodbo, ki je predloži cenilec - povedala sem primer, ni
                  samo en - da cenilec niti ne pride pogledati terena in izsiljujejo podpis v nekaj
                  dneh, sicer grozijo z razlastitvijo. Ljudje so dejansko klicani na občino na
                  temelju zakona o razlastitvi. To je ena stvar.</p>
               <p>Druga. Lepo prosim, če mi odgovorite še na tisti del vprašanja, kaj pomeni izjava
                  gospoda Brodnika, da bo DARS že letos podpisal pogodbe za kompletno vzhodno
                  ljubljansko obveznico, kajti to preprosto pomeni, da mora biti lastnik celotnega
                  ozemlja, sicer ne razumem, kako lahko podpiše pogodbo in kako na temelju česa
                  lahko dobi gradbeno dovoljenje, ali bo delal na črno? To dejansko pomeni, da imajo
                  ti ljudje, če bo to letos storjeno, maksimalno mesec dni in dodatni teden časa, da
                  podpišejo pogodbe, ki naj bi bile zanje dobre in sprejemljive. Če to drži?
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Dvornik.</p>
            </sp>
            <sp who="SDZ1:DvornikMarjan">
               <speaker>MARJAN DVORNIK:</speaker>
               <p>Hvala za besedo. Primere, ki jih našteva gospa Simšičeva, nam niso poznani.
                  Navodila ljudem, ki delajo na terenu oziroma izvajalcem odkupov so popolnoma
                  jasna. V nobenem primeru nimajo vključene elemente prisilnih razlastitev, dokler
                  je možen pravno korekten postopek za izvedbo odkupa po pogodbi. V kolikor gospa
                  Simšičeva razpolaga s takimi podatki, bi jih želeli imeti. To se pravi, imena
                  tistih, ki so to naredili in ustrezno dokazilo, zato da bomo lahko ustrezno
                  ukrepali, če je do takih primerov res prihajalo.</p>
               <p>Kar se tiče podpisovanja izvajalskih pogodb oziroma drugega dela vprašanja, moram
                  reči, da je program DARS za leto 1994 predvidel gradnjo tega odseka avtoceste in
                  da po formalni plati ni razloga, da po redni proceduri in po rednih postopkih ne
                  bi prišlo do podpisa izvajalskih pogodb. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Jugu.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Znano je, da se v reko Rižano zbirajo vode iz širšega zaledja slovenske Istre in
                  Brkinov. Njen izvir je tudi neprecenljive vrednosti za življenje ljudi v občinah
                  Koper, Izola, Piran tako v gospodinjstvih kot v gospodarstvu. Posebno je pomembno
                  v polletju, ko je tam višek sezone, vsaj to praktično predstavlja nekje 40%
                  slovenskega turizma. Preko teh predelov potekajo pomembne železniške povezave
                  morja s kontinentom, po katerih se prevažajo razne strupene snovi, ki lahko
                  življenjsko ogrozijo ljudi v občinah. Ena takih se je pripetila z razlitjem dizel
                  goriva na cesti Krpelje - Kozina Reka. Obala je ostala brez vode. Rešila jo je
                  sosednja država Hrvaška. Vendar v določenih političnih situacijah lahko tudi to
                  odpove. Zato sprašujem ministra za okolje in prostor naslednje: Kaj misli
                  naravovarstveno ukreniti, da bi preprečil oziroma zavaroval izvir pitne vode
                  Rižane pred onesnaženjem na tem izredno pomembnem prometnem področju Republike
                  Slovenije? Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim Vlado za odgovor. Minister Gantar.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Spoštovani gospod predsedujoči, spoštovane poslanke in poslanci! V zvezi z
                  vprašanjem poslanca Juga lahko Vlada v tem trenutku reče naslednje. V zadnjem času
                  se je dejansko zgodilo nekaj prometnih nesreč, pri katerih je prišlo tudi do
                  razlitja nevarnih snovi. V nekaterih primerih je prišlo do razlitja na območjih
                  vodno-varstvenih območij, kar je imelo za posledico tudi onesnaženje oziroma
                  ogrožanje podtalnice. Ministrstvo za okolje in prostor je preko javnih služb in
                  drugih dejavnosti varstva okolja s takojšnjo intervenco omejilo posledice naravnih
                  nesreč. V teku so tudi sanacije poškodovanega okolja in izterjava plačila
                  stroškov, nastalih v zvezi z razlitji povzročiteljev obremenitve okolja.
                  Ministrstvo za okolje in prostor se zaveda, da je v zvezi s tovrstnimi nesrečami
                  bistveno bolj pomembna prevencija kot sama intervenca po storjeni nesreči. Treba
                  je storiti vse, da do takšnih nesreč ne bi prihajalo, zlasti ne na območjih, kjer
                  se nahajajo vodni viri ali druge pomembne naravne dobrine.</p>
               <p>V zvezi z navedeno problematiko, je bil na pobudo Ministrstva za okolje in prostor
                  že sklican medresorski sestanek,</p>
               <p>katerega so se udeležiti še predstavniki Ministrstva za notranje zadeve in
                  Republiške uprave za zaščito in reševanje v sestavi Ministrstva za obrambo.
                  Ugotovljeno je bilo, da sprememba veljavne odredbe o določitvi cest, po katerih
                  smejo motorna vozila prevažati nevarne snovi, in o določitvi parkirnih prostorov,
                  na katerih smejo ta vozila parkirati in ustavljati <stage>(Uradni list, št.
                     8/94)</stage>, je sicer zmanjšala število cest, na katerih se to lahko zgodi,
                  ni pa preprečila nastanka tovrstnih nesreč. Potrebno je storiti več. To več je to,
                  da je treba natančno določiti način prevoza nevarnih tovorov in da je primerno ter
                  potrebno predpisati obvezno spremstvo nevarnih tovorov z vozili, ki so opremljena
                  z rumeno lučjo; pretehtati je potrebno možnosti konvojskega prevoza na določenih
                  območjih, na določenih cestah pa celo prepovedati prevoz takih snovi. Za petek
                  25.11.1994 je ponovno sklican sestanek, na katerega so vabljeni tudi predstavniki
                  Ministrstva za promet in zveze in bomo poskušali najti skupne rešitve za
                  učinkovito zaščito vodno-varstvenih območij pred onesnaženji zaradi razlitij
                  nevarnih snovi.</p>
               <p>Ministrstvo za okolje in prostor pa v skladu s pooblastili, ki izhajajo iz določb
                  zakona o varstvu okolja, vzporedno že vodi aktivnosti za določitev varstvenih
                  pasov Rižane in za določitev ukrepov zavarovanja voda. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Erženu.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Spoštovani! Imam pobudo Vladi Republike Slovenije, in sicer, da
                  sprejme predpis, v katerem bodo na celovit način opredeljena merila za določitev
                  višine povračil stroškov za službena potovanja, ki naj bi veljala enotno za vse
                  zaposlene v Sloveniji. Aprila leta 1994 so Vlada, delodajalci in sindikati
                  podpisali dogovor o politiki plač v gospodarstvu za leto 1994. Po sprejemu
                  dogovora se je rast plač dejansko omejila, s čimer je bil dogovor v veliki meri
                  uresničen. Ni pa uresničena 10. točka dogovora, ki določa, da se povračila
                  stroškov za službena potovanja uredijo enotno za vse zaposlene v Sloveniji. Dvojna
                  merila oziroma celo odsotnost kakršnihkoli meril pri določanju povračil stroškov
                  za službena potovanja v negospodarstvu, pri gospodarstvu upravičeno vzbujajo
                  nezadovoljstvo.</p>
               <p>Imam pa še eno podvprašanje, če lahko? Zanima me, kdaj bom dobil odgovor, ki sem
                  ga naslovil Ministrstvu za notranje zadeve. Gre namreč za to, kdaj se bo tržiška
                  policija selila v nove prostore? Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik Vlade? Ne, bila je pobuda, drugo pa je bilo
                  dodatno vprašanje. Besedo dajem dr. Janezu Podobniku.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Najprej bi na kratko
                  ponovil svoje poslansko vprašanje, ki sem ga postavil na zadnji seji Državnega
                  zbora, šlo pa je za vprašanje Vladi oziroma Ministrstvu za finance. Namreč, na
                  kakšnih osnovah je Agencija za sanacijo bank in hranilnic predlagala združitev
                  Novogoriške komercialne banke z Mariborsko novo kreditno banko. Takrat na seji
                  nisem dobil tudi ustnega odgovora. Nekako mi je bilo obljubljeno s strani
                  predstavnice resorja za finance, da bom v nekaj dneh dobil odgovor. Ker sem v
                  svojem vprašanju tudi napisal, da bi želel dobiti odgovor s strani gospoda
                  Arharja, od tega ni nič, bi danes prosil, da v skladu s poslovnikom dobim vsaj
                  ustni odgovor na to vprašanje, ki je za Primorsko zelo pomembno.</p>
               <p>Prav tako pa bi rad na kratko postavil dodatno vprašanje v zvezi z vprašanjem
                  lastninjenja tistega dela infrastrukturnih objektov in naprav, ki so bili zgrajeni
                  s samoprispevkom občanov. Na to vprašanje sem letos septembra dobil odgovor Vlade.
                  S tem odgovorom Vlade sem tudi seznanil kar nekaj občin v Sloveniji. Seveda, ker
                  sem se tudi sam ukvarjal z vprašanjem premoženjskih bilanc občin in ker vem, da bo
                  to eno zelo pomembnih vprašanj pri prehodu na nov sistem lokalne samouprave,
                  predvsem pa bo to vprašanje, ki pomeni, če bo dobro rešeno, tudi stabilno
                  delovanje novih občin, imam za Vlado dodatno vprašanje.</p>
               <p>Namreč, strokovnjaki po občinah so mi povedali, da bodo sedanje premoženjske
                  bilance, ki so narejene v skladu z odredbo Vlade o načinu sestavljanja
                  premoženjskih bilanc republike in občin, to je iz Uradnega lista, št. 1/93, torej
                  ni v teh premoženjskih bilancah tistih objektov, kar so krajevne skupnosti gradile
                  v lastni režiji, ali pa tudi preko samoprispevkov -</p>
               <p>lokalnih, krajevnih samoprispevkov. Sprašujem, kakšne bodo potem te premoženjske
                  bilance? Ne bodo popolne. To je prvo.</p>
               <p>In drugo, ali bi bilo možno tudi strokovno doreči dilemo in uvesti inštitut tako
                  imenovane vaške lastnine? Morda bi bila rešitev preko vaške lastnine, da bi
                  nekatere infrastrukturne objekte, pa ne samo te, tudi kulturne domove, ali pa
                  nekatere druge domove, ki so jih krajani gradili, torej da bi preko vaškega
                  interesa uvedli inštitut vaške lastnine.</p>
               <p>Od novih vprašanj pa zelo na kratko za resor za zdravstvo. Namreč zanima me,
                  kakšno je mnenje Vlade do zahtev sindikata Fides? Kot je znano, je v slovenski
                  javnosti že dalj časa prisotno veliko nezadovoljstvo slovenskih zdravnikov s
                  položajem, ki ga imajo. Zanima me, kakšen je dosedanje rezultat dogovorov med
                  Vlado in Fidesom. Ob tem pripominjam, da je zahteve Fidesa podprla tudi Zdravniška
                  zbornica in Zdravniško društvo. Po mojem mnenju gre za temeljno vprašanje
                  ovrednotenja intelektualnega dela, ki pa je žal v slovenski družbi bistveno
                  podcenjeno. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim Vlado za odgovor. Gospod Deželak ima besedo, se opravičujem.
                  Izvolite.</p>
            </sp>
            <sp who="SDZ1:DeželakJanko">
               <speaker>JANKO DEŽELAK:</speaker>
               <p>Spoštovano predsedstvo, spoštovani! Dovolite, da podam odgovor na vprašanje
                  poslanca dr. Janeza Podobnika glede pripojitve Komercialne banke Nova Gorica k
                  Novi kreditni banki Maribor. Razloge vidim samo v enem področju, to so
                  strokovno-ekonomski oziroma finančni razlogi. Bom pa utemeljil celoten spekter kot
                  jih vidim in kot so tudi navedeni v tej pismeni informaciji, ki je pripravljena za
                  vas. Formalno-pravni razlog je gotovo regulativa, ki jo je sprejela Banka
                  Slovenije in ki se nanaša na določitev in izračun jamstvenega kapitala bank, ki se
                  povezuje in je pogoj za opravljanje bančnih poslov glede na ukrepe, ki jih je
                  sprejela Centralna banka. Cilj tega je, da z združitvijo bančnega kapitala pridemo
                  v Sloveniji do neke primerljive bančne strukture, opozoril bi pri tem rad, da še
                  vedno izhajamo iz 32 bank v Republiki Sloveniji in enakega števila vlog na
                  Centralno banko po podelitvi licence za ustanavljanje novih bank. Če ta dva
                  podatka primerjamo s številom prebivalstva v Republiki Sloveniji na eni strani, na
                  drugi strani s kapitalsko močjo ali izračunanim obsegom varčevanja nacionalnega
                  gospodarstva, pridemo do podatkov, ki so popolnoma neprimerljivi z razvitim
                  okoljem. Zato je monetarna oblast, seveda ne Agencija, to je Centralna banka in
                  Vlada Republike Slovenije v sodelovanju sprejela določene ukrepe, ki se nanašajo
                  na jamstveni kapital bank z namenom, da prihaja do agregiranja do koncentracije
                  bančnega kapitala. Razlogi so seveda izključno finančni in ekonomski. Vsebinsko
                  gre pa za prvi primer v Republiki Sloveniji, ko Agencija kot formalno-pravni
                  lastnik v imenu in za račun države vsekakor nastopa kot lastnik in ukrepa v smislu
                  združevanja obstoječih bančnih enot, in kot rečeno, je to prvi primer. Mi želimo s
                  tem doseči naslednje cilje:</p>
               <p>1. prodornejši nastop na sedanjih področjih poslovanja in postopno širjenje na
                  nova področja tako oblikovanih novih bančnih subjektov;</p>
               <p>2. širjenje storitev, zlasti na področju poslovanja s tujino. Tu velja omeniti, da
                  ima mariborska banka ustrezno strokovno kadrovsko podporo in široko konto korentno
                  mrežo - to je tu in predvsem v tujini, in posebej izpostavljeno področje
                  investicijskega bančništva. To je neposredno povezano z višino kapitala, ki ga ima
                  banka. Bom potem dodatno utemeljil;</p>
               <p>3. nadaljnja racionalizacija banke in zniževanje stroškov skozi skupne kadrovske
                  organizacijske in bančno tehnološke rešitve;</p>
               <p>4. nadalje. Aktivnejša politika zbiranja deviznih sredstev, ali sredstev z devizno
                  klavzulo, kar bi izboljšalo z vidika valutne strukture neusklajeno bilanco stanja.
                  Kot veste, gre v bilanco stanja teh bank velik del državnih vrednostnih papirjev
                  in izpostavljena takozvana dolga bilančna pozicija, ki je neke vrste dolgoročni
                  premoženjski destabilizator v bankah v sanaciji. In seveda temeljni cilj, da
                  omogočimo tudi sedanji novogoriški banki, da lahko opravlja vse bančne posle, kar
                  je seveda v izvornem interesu njenih komitentov. Če hočem to ilustrirati. Banka,
                  ki ima minimalni kapital 60 milijonov DEM tolarske protivrednosti, lahko na
                  podlagi velikega pooblastila opravlja vse bančne posle. Če pustimo status quo, bi
                  klientela te banke doživela situacijo, da bi veliko večino projektov morali
                  financirati izven ali mimo te banke po veljavni zakonodaji. Kaj smo s tem dosegli? V začetku matematično agregiranje nekaterih podatkov, ki se nanašajo na
                  obe banki. Ti podatki so pa naslednji: število zaposlenih 1434, od tega, kar je
                  zanimivo, 124 z visoko izobrazbo in 186 z višjo. Število bančnih enot 60, področje
                  opravljanja storitev, citiram: Maribor, torej občine Maribor, sedanje ali stare,
                  če hočete, Maribor, Ptuj, Slovenska Bistrica, Ormož, Ruše, Nova Gorica,
                  Ajdovščina, Idrija, Tolmin, Ljubljana. Dalje. Faza sanacije. Obe banki, ena
                  nekoliko naprej, ena nekoliko od zadaj, se nahajata pred zaključno fazo sanacije,
                  privatizacijo. To je zelo pomembno, predvsem za manjšo od obeh bank, ki se
                  pripajata k večji. Bilanca uspeha po podatkih 653 milijonov dobička, bom omenil na
                  kaj se do nanaša. Bilančna vsota 123.145.000.000,00 pomeni cca 12% v strukturi
                  bilančne vsote slovenskih bank. S tem promoviramo drugo po velikosti slovensko
                  banko in začenjamo kreirati tisto želeno konkurenčno bančno finančno okolje v
                  Sloveniji, ki je makroekonomski cilj, postane tudi s sklepi tega parlamenta.</p>
               <p>Jamstveni kapital. 7.203.000.000,00 SIT, kar je več kot minimalna zahteva, da
                  lahko banka opravlja vse posle, torej tako imenovano veliko pooblastilo na ravni
                  4.080.000.000,00 SIT.</p>
               <p>Kapitalska ustreznost 12%, kar kaže, da lahko v procesu privatizacije izvedemo še
                  nadaljnja zmanjševanja javnega dolga iz naslova zmanjšanja obsega obveznic, ki jih
                  je država na začetku sanacije vložila v te banke. Nato operativni denarni tok se
                  kaže kot pozitiven, kar je nujni pogoj za njihovo ali njuno uspešno privatizacijo.
                  Zahteve Banke Slovenije, tako po oblikovanju zakonsko predpisane zakonske rezerve
                  in deviznega minimuma, se v tako nastali formi v celoti izpolnjujejo.</p>
               <p>Za konec bi, gospod Podobnik in gospodje poslanci, omenil še to, da je upravni
                  odbor Agencije sklepal o tem 18.9. 1994, Svet Banke Slovenije, ki je zakonsko
                  predpisan organ, ki daje dovoljenje, pa je o tem sklepal in dovoljenje za
                  pripojitev izdal 8.11.1994. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik ima dodatno vprašanje. Ali dovolite, gospod Podobnik,
                  da še gospod državni sekretar? Prosim, gospod Zajc, imate besedo in potem lahko
                  gospod Podobnik naslovi vprašanje na oba.</p>
            </sp>
            <sp who="SDZ1:ZajecJanez">
               <speaker>DR. JANEZ ZAJEC:</speaker>
               <p>Gospod predsedujoči, spoštovane poslanke in poslanci! Ministrstvo za zdravstvo je
                  veselo vprašanja kolege Podobnika. Meni, da je zahteva Fidesa legitimna, da pa jo
                  je treba urejevati po legalni poti. Rezultat teh pogajanj in dogovorov je bil tudi
                  odpovedan protest tistega dopolnilnega dela nad 40 ur tedensko.</p>
               <p>Bi vam pa rad vseeno za ilustracijo povedal, kaj se je dogodilo s plačami ob
                  sprejetju novega zakona o plačah v javnih zavodih in sicer, da se je po novem
                  zakonu v bolnišnicah dvignila plača srednjemu medicinskemu kadru za 18%, višjemu
                  za 18%, visoki izobrazbi, to se reče splošnim zdravnikom za 22% in specialistom za
                  37%, v zdravstvenih domovih srednji izobrazbi za 13%, višji za 13%, visoki za 22%
                  in specialistom za 32%. Mi menimo, da je to šele začetek dograjevanja novega
                  sistema plač v zdravstvu in se absolutno strinjamo, da je intelektualno delo tudi
                  v novem zakonu podcenjeno. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik. Dodatno vprašanje.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Zahvaljujem se primariju dr. Zajcu za odgovor na vprašanje, čeprav so nekateri
                  podatki po različnih delih Slovenije glede dviga plač v zdravstvu različni. Želel
                  bi se prav tako zahvaliti gospodu Deželaku za obširen odgovor na vprašanje. Sedaj
                  lahko samo nekoliko zagrenjeno ugotavljam, da je zadeva že ad acta. Sprašujem se,
                  če je tak način, da poslanec postavi vprašanje 26. oktobra, kjer v vprašanju tudi
                  jasno nekaj predlaga, odgovora ne dobi, v tem času se pa vse zgodi, če je to
                  korekten odnos do poslanca Državnega zbora? Rad bi povedal, da rešpektiram
                  strokovne finančne in druge argumente, ki so Agencijo za sanacijo bank in
                  hranilnic navedli na to, da je razmišljala o tej rešitvi. Sam moram reči, da
                  menim, da se je tukaj zgodil nek presedan v slovenskem, tudi v finančnem prostoru,
                  kajti utemeljila oziroma združila se je neka neorganska zveza slovenske Goriške s
                  Štajersko. Takoj dodajam, da želim mariborski regiji vse najboljše in
                  najverjetneje bo tudi goriški bazen, ki ga dodatno polnijo tudi veliki devizni
                  prilivi igralništva, zelo blagodejno vplival tudi na mariborsko regijo.</p>
               <p>To pa je tisto vprašanje, če mi dovolite, veliko bolj kot Primorec, kot človek, ki
                  je doma iz občine Idrija, ki je vrsto let bila ena preko svojih firm glavnih
                  konstitutivnih elementov Goriške banke, katera je zašla v težave zaradi
                  neodgovornih odločitev vodstva te banke, sedaj je posledica taka, da bodo naenkrat
                  zagospodarili v tej banki, ne v slabem pomenu, ampak v dejanskem pomenu, naši
                  prijatelji iz Štajerske. To je to. Mislim, da je bila možnost, da bi Agencija za
                  sanacijo bank in hranilnic v skladu z zakonodajo, ki jo ima, združila bančne
                  potenciale na Primorskem in Goriškem, kajti tam so. Ker tega ni storila in ker je
                  zadeva ad acta, mislim, da je zadeva dokončana,</p>
               <p>čeprav sem tukaj apeliral na Banko Slovenije 26. oktobra, da ne odloči dokončno o
                  sklepu Upravnega odbora Agencije in počaka, da bi Upravni odbor eventualno ponovno
                  proučil možnost, torej, da bi združeval bančni potencialna Primorskem. Lahko samo
                  upam, da bo ta odločitev pomenila tudi za goriško gospodarstvo, ki je v težavah,
                  nov zagon, ne samo za mariborsko. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Gaspari in gospod Engelman. Rad bi opozoril, kolegice in
                  kolegi. Vprašanje lahko traja največ traja do tri minute. Dodatno vprašanje dve
                  minuti. Imamo samo še 20 minut in 7 prijavljenih in prosim, da pohitite. Gospod
                  Gaspari, izvolite.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Hvala lepa. Samo dodatno pojasnilo gospodu Podobniku, ker morda ne pozna celotne
                  geneze tega vprašanja.</p>
               <p>Vprašanje te novogoriške banke, odkar je prišla v sanacijo, se je poskušalo
                  reševati tudi na druge načine. To se pravi, ta, ki je danes omenjen, ni niti prvi
                  niti zadnji je verjetno zadnji, ampak ni prvi.</p>
               <p>Najprej so se pojavili interesenti z druge strani meje. To je bila Cassa di
                  rissparmio banka iz Stare Gorice, ki je kazala interes za prevzem te banke, ker je
                  bila takrat ponudba uradno objavljena s strani Centralne banke o tem, da bi se
                  banka privatizirala. Drugi interesent je bila SKB Banka, ki je dolgo časa
                  proučevala, ali je zainteresirana vstopiti v ta posel z drugimi potencialnimi
                  vlagatelji, ki so bili takrat predvsem potencialno podjetje in posamezniki iz te
                  regije, ki je bila omenjena. Vse, žal, eno za drugim je propadlo. To se pravi, ni
                  bilo dokončne odločitve.</p>
               <p>Še konkreten odgovor na vaše vprašanje, zakaj ne združevanje znotraj te regije
                  oziroma na območju te regije? Iz preprostega razloga, ker potenciala, ki bi
                  omogočil finančno stabilno institucijo, v tej regiji ni. Kot veste, tam je samo še
                  ena institucija in to je Vipa Banka, ki je premajhna, da bi lahko prevzela oziroma
                  konsolidirala bilanco te banke na način, ki bi omogočal poslovanje, kot je prej
                  omenil gospod Deželak.</p>
               <p>Ko gre za prevzeme oziroma pripojitve, običajno, ne samo pri nas, to je pri nas
                  prvi primer, v svetu, gre za to, da lahko tako institucijo prevzame tista, ki je
                  močnejša po kapitalu, po klienteli, da ne bi iz take pripojitve ne bi nastal
                  ponovni problem, ampak normalno poslovanje. V tem primeru, kot ste ga vi navedli,
                  bi moral biti in bo rezultat take pripojitve boljši pogoji dela tudi za
                  novogoriško oziroma v tej regiji poslujoče gospodarstvo, ker bo imelo vse tiste
                  storitve, ki so bile sedaj omejene zaradi situacije v tej banki, polno
                  razpoložljive.</p>
               <p>Samo ime, sama struktura lastništva, upam, da znotraj ene države naj ne bi bila
                  tista omejitev, ki bi povzročala težave v takem poslovanju. Finance, upajmo, da so
                  vsaj znotraj države enotne, naj bi služile v korist vsem tistim, ki preko take
                  inštitucije poslujejo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Še odgovor gospodu Podobniku glede premoženja občin. Smatramo, da mora biti
                  vprašanje razdruževanja občin, na kar se to sedaj nanaša, v maksimalni
                  pristojnosti, da se občine same dogovorijo in da bi bilo neustrezno če bi Vlada v
                  to posegala. Temeljna ureditev, ki določa, kako naj bi to teklo, je podana v 100.
                  členu zakona o lokalni samoupravi. Vlada bo v zakonu, ki se nanaša na financiranje
                  občin, ki je sedaj v vladni proceduri, nekoliko dodatno opredelila ravno
                  vprašanje, katero je tudi gospod Podobnik podprl glede samoprispevka. Glede tega,
                  ali bi se to potem mogoče lahko v bodoče reševalo tudi na nivoju vaške skupnosti,
                  bi težko dal odgovor, ker je v 18. in 19. členu zakona o lokalni samoupravi
                  predvideno, da je kot možnost, da se taka stvar uredi in potem je v 19. členu
                  predvideno, da občinski svet določi pristojnosti in medsebojna razmerja. Bi pa
                  rekel sledeče: verjetno bo leto 1995 predvsem namenjeno ustrezni sukcesiji
                  sedanjih občin in se bo to vprašanje vaške skupnosti predvsem reševalo leta
                  1996.</p>
               <p>Ponavljam še temeljno usmeritev. Vlada meni, da ni modro preveč pretirano z nekimi
                  normativnimi akti posegati v tisto ureditev, kar naj bi se prvenstveno občine same
                  dogovorile. Je pa že v 100. členu navedeno kaj je, če ni tega dogovora. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Henigman ima besedo. Ponovno vas prosim kolegice in kolegi, da
                  vprašanja ne trajajo dlje kot 3 minute.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Hvala za besedo, gospod predsedujoči. Imam tri poslanska vprašanja oziroma hkrati
                  tudi pobude.</p>
               <p>Kot prvo poslansko vprašanje in eventualno pobudo usmerjam Vladi Republike
                  Slovenije, Ministrstvu za delo, družino in socialne zadeve ter Ministrstvu za
                  ekonomske odnose in razvoj. Vodstvo podjetja Melamin Kočevje me je zaprosilo za
                  pomoč pri razrešitvi tolmačenja in ustreznem načinu razreševanja poteka
                  lastninjenja. Primer je samo eden izmed mnogih podobnih, s kakršnimi se trenutno
                  ubadajo slovenska družbena podjetja, zato sem menil, da je vmestno, da postavim to
                  vprašanje.</p>
               <p>Namreč, podjetje Melamin Kočevje je v zaključnem računu za leto 1992 del sredstev
                  namenjen za izplačilo plač rezerviralo v obliki obveznic, ki jih bodo kasneje v
                  okviru notranjega odkupa lastninskega preoblikovanja zamenjali za delnice
                  podjetja. Podjetje je od izdanih obveznic plačalo prispevke za pokojninsko in
                  invalidsko zavarovanje, upoštevani in plačani so bili vsi davki preko dohodnine v
                  letu 1993. S tem so bile poravnane vse obveznosti do države, Zavoda za pokojninsko
                  in invalidsko zavarovanje, sedaj pa zaposlenim ne prizna prispevkov v pokojninsko
                  osnovo. Vlado, Ministrstvo za delo, družino in socialne zadeve in Ministrstvo za
                  ekonomske odnose in razvoj tako sprašujem, ali je lastninsko-pravna zakonodaja in
                  pokojninska zakonodaja v tem segmentu usklajena in nedvoumna. V primeru nejasnega
                  odgovora pomanjkljivosti oziroma kolizije pravnih norm podajam poslansko pobudo
                  Vladi Republike Slovenije, da Državni zbor predloži po hitrem postopku takojšnjo
                  spremembo oziroma dopolnitev ustrezne zakonodaje. Prilagam tudi dopis Melamin
                  Kočevje in bi želel pismeni odgovor.</p>
               <p>Drugo je poslanska pobuda v imenu krajanov in civilnega gibanja za Oselniško
                  dolino, naslovljena Vladi Republike Slovenije in Ministrstvu za promet in zveze
                  ter Ministrstvu za finance.</p>
               <p>V imenu navedenih podajam pobudo, da v skladu s sprejetim zakonom o RTV
                     <stage>(Uradni list, št. 18/94)</stage> predlagatelj, se pravi Vlada Republike
                  Slovenije, v njenem imenu pa obe ministrstvi za promet in zveze in finance
                  zagotovita v proračunu 1995 ustrezna sredstva za hitro zagotovitev sprejema
                  slovenskih, poudarjam slovenskih, radijskih in TV programov za celotno obmejno
                  področje južne meje, hkrati pa tudi za to področje.</p>
               <p>Obrazložitev oziroma utemeljitev. Tri leta po osamosvojitvi Republike Slovenije je
                  skrajni čas za več Slovenije. Storimo nekaj tudi tam, kjer se Slovenija pričenja,
                  ali pa končuje. Kjer je proračunski vir edini redni oziroma realni izhod
                  financiranja oziroma zagotovitve kritja naložbe, je potrebno za to nameniti s
                  posebno postavko ustrezna proračunska sredstva.</p>
               <p>In zadnje poslansko vprašanje Vladi oziroma Ministrstvu za delo, družino in
                  socialne zadeve. Sprašujem, kako poteka financiranje in sofinanciranje odpravnin
                  in pomoči državljanom, ki so kot trajno ugotovljeni tehnološki presežek izgubili
                  delo in s tem sredstva za preživljanje? V tej zvezi želim konkretne podatke
                  oziroma pismeni odgovor, iz katerega bo razvidna realizacija za leto 1994 do konca
                  oktobra: prvič višina in razdelitev sredstev po posameznih pravnih osebah; drugič,
                  število upravičencev po posameznih pravnih osebah z odstotkom oziroma s stopnjo
                  realizacijen tretjič prikaz navedenih dveh zadev pod točko 1. in 2. tudi po
                  kriteriju dosedanjih občin. Se pravi, koliko je teh sredstev šlo posameznim
                  občinam.</p>
               <p>Utemeljitev sloni na informacijah konkretnih podjetij, da realizacija financiranja
                  v skladu s sprejeto zakonodajo ne poteka v predvidenih rokih. V primeru
                  financiranja trajnih presežkov, ki so v celoti obveza države Slovenije, na primer
                  v gozdnih gospodarstvih, na osnovi zakona o gozdovih oziroma njegovih prehodnih
                  določb, sprejetega še v letu 1993, do konkretne realizacije še ni prišlo. Delavci
                  so praktično že prijavljeni na Zavodu za zaposlovanje, država pa še vedno ni
                  poskrbela za te odpravnine. Tak konkreten primer je Gozdno gospodarstvo Kočevje,
                  kjer so že aprila 1994 s programom ugotovili presežke zaradi reorganizacijskih in
                  drugih zadev. Za primer naj povem, da je na ta način samo iz ribniške občine
                  izgubilo delo 50 ljudi, zaposlenih v Gozdnem gospodarstvu, kateri do danes niso
                  prejeli odpravnine. Občina Ribnica je prva po številu brezposelnih s 27% stopnjo,
                  tako da se mi ta gesta oziroma reakcija ali pa nereagiranje za državo ne zdi
                  razumljivo. Hvala lepa. Želim pismen odgovor. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Henigman želi pisne odgovore. Želi morda Vlada odgovoriti?
                  Kolegice in kolegi, nisem hotel nikogar prekinjati doslej, ampak vsi govorite
                  dosti več kot tri minute. V poslovniku imamo 3 minute in 2 minuti za dodatni
                  odgovor. Imamo še nekaj pisno prijavljenih. Gospod Bandelj je hotel prej
                  odgovoriti na vprašanje gospoda Hvalice. Izvolite, pred 11. uro še, kot je bilo
                  napovedano.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Spoštovane poslanke, spoštovani poslanci! Ministre imenuje Državni zbor na predlog
                  mandatarja. Mandatar ima v skladu z zakonom še 9 tednov časa, da predloži
                  kandidata za zunanjega ministra in mandatar se bo seveda zakonske obveze držal.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Hvalica, vi ste vaše dodatno vprašanje že postavili. Gospod
                  Hvalica, nimate besede, ker ste že postavili dodatno vprašanje. Gospod Hvalica, ne
                  dajem vam besede, ker ste že prej vprašali dodatno vprašanje skladno s
                  poslovnikom. Besedo dajem naprej gospodu Kocijančiču.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! Vladi Republike Slovenije in
                  pristojnim ministrom postavljam naslednja vprašanja v zvezi s procesi
                  denacionalizacije in lastninjenja.</p>
               <p>Prvič, na kakšni pravni osnovi, prosim tudi za natančen prikaz lastninskih
                  razmerij v preteklosti, se denacionalizirajo širši kompleksi gozdov na Pokljuki,
                  Jelovici in Mežaklji. Zanimajo me zlasti pravne osnove za vračanje, v kolikor je
                  ta izraz primeren, gozdov civilno-pravnim osebam in tujcem. Drugič, ali je in na
                  kakšni pravni osnovi je denacionalizirana zgradba Kina Bled, ki je po mojih
                  podatkih zgrajena po vojni?</p>
               <p>Tretjič, ali in na kakšni pravni osnovi prihaja do lastninjenja premoženja, ki je
                  svoj čas pripadalo državi oziroma pred drugo svetovno vojno Dravski banovini v
                  širši okolici Bleda. Tu me zlasti zanima usoda objektov, ki so znani pod imeni
                  Blejski grad, Pristava in Rikli. Prosim tudi za podatke o dolgoročnih najemih ter
                  njihovih pravnih in finančnih temeljih. Za neposredne in natančne pismene odgovore
                  se v naprej zahvaljujem.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Zahtevate pisni odgovor. Gospod Tone Peršak. Zahtevate tudi ustni
                  odgovor. Prosim Vlado, da poda odgovor. Gospod Tratnik. Prosil bi, da tisti, ki
                  zahtevate pisne odgovore, ne postavljate ustnih vprašanj. <stage>(Pripomba iz
                     klopi.)</stage> Na osnovi poslovnika, ker imamo v 26. in 27. členu to
                  opredeljeno, kaj je ustno in kaj pisno vprašanje. Izvolite, gospod Tratnik.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa za besedo. Glede na to, da je bilo včeraj najavljeno vprašanje, dobili
                  pa smo ga šele danes. Ne glede na to, da je kratek rok iz včeraj na danes v bistvu
                  za zbiranje potrebnih podatkov o postopkih denacionalizacije, ki jih izvajajo
                  občinski in republiški upravni organi, se lahko zavežem, da bomo zbrali te podatke
                  od pristojnih ministrstev, od pristojnih občinskih izvršnih svetov in te podatke v
                  pisni obliki posredovali v najkrajšem času.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani člani Vlade, spoštovane poslanke in poslanci! Res bom ustno postavil
                  vprašanje v zvezi z neko temo, ki je za marsikoga tu verjetno manj pomembna,
                  mogoče celo eksotična, je pa za potrošnike zelo pomembna. Gre za vprašanje
                  urejanja in predpisov na področju, ki se imenuje dimnikarstvo. V več krajih sem
                  tako od ljudi, ki se s to dejavnostjo ukvarjajo, kot s strani potrošnikov dobil
                  pripombe, da se v zadnjih letih, ko so se pogoji bistveno spremenili na ravni
                  predpisov in urejanja te dejavnosti, ni zgodilo nič. V letu 1992 je sicer, kolikor
                  vem, bil v pripravi nek predpis, ki naj bi na novo uredil obveznosti te javne
                  službe, vendar do sprejema tega predpisa potem ni prišlo in sedaj prihaja na
                  terenu do precejšnjih razprav o tem, kako in kaj so pravzaprav te službe, podjetja
                  dolžna delati, s kakšno frekvenco so dolžna opravljati svoje naloge in kaj so
                  dolžni v zvezi s tem tudi potrošniki.</p>
               <p>Zato sprašujem Vlado, ali pripravlja za sprejem v Državnem zboru ali vsaj na ravni
                  podzakonskih aktov kakšne predpise, ki bi to dejavnost uredili skladno z novimi
                  razmerami in skladno z marsikje spremenjenimi pogoji na terenu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim Vlado, da poda odgovor. Gospod Gantar.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Gospod predsedujoči, spoštovane poslanke in poslanci! Dimnikarstvo je obvezna
                  javna gospodarska služba na lokalni ravni. Vloga Vlade, v tem primeru resorja
                  Ministrstva za okolje in prostor, je, da pripravi standarde in postavi pravila
                  igre, na kak način se ta služba potem v občini udejanja in uresničuje. Strokovne
                  podlage za ta pravila so pripravljene in so sedaj v strokovni razpravi preko
                  zbornice in komunalnih, gospodarskih javnih služb. V prvi polovici januarja
                  pričakujemo javno predstavitev teh dokumentov za zaključne pripombe in potem
                  postopek sprejemanja na Vladi. V tem času pa je izšla tudi uredba o kurilnih
                  napravah, ki regulira tudi dejavnost dimnikarske službe na malih kurilnih
                  napravah, v poprečju je to do 500 kw toplotne moči, za plin nekoliko več. Tam je
                  tudi določeno, da ima ta dimnikarska služba določene naloge in opravila, ki
                  zadevajo nadzor, kontrolo teh naprav. Računamo, da bo kompletna normativno
                  regulativna sfera urejena v prvih mesecih leta 1995 in bo ta dejavnost potem
                  urejena na način, kot velja za obvezno lokalno službo v celotni Sloveniji po novih
                  občinah. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Marjan Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Vlado Republike Slovenije in predvsem pristojna ministrstva sprašujem,
                  zakaj so soglašali s podpisom pogodbe o oddaji del na avtocestnem odseku Arja vas
                  - Vransko med DARS-om in izvajalci, kljub strokovnemu mnenju posebne revizijske
                  komisije nadzornega sveta DARS, ki je ugotovila, da je DARS pri prometnem
                  mednarodnem javnem razpisu kršil odredbo o postopku za izvajanje javnega razpisa
                  za oddajo javnih del <stage>(Uradni list RS št. 28/93 in 19/94)</stage>.</p>
               <p>Menim, da je Vlada storila hudo napako, ko je 15. novembra 1994 napačno obvestila
                  nadzorni svet DARS-a, da DARS ni proračunski porabnik, čeprav mu sredstva iz tako
                  imenovanega bencinskega tolarja nakazuje finančni minister iz proračuna Republike
                  Slovenije. Zahtevam takojšnje pojasnilo, tako finančnega kot prometnega ministra
                  in še to, to poslansko vprašanje postavljam namesto najavljenih zaradi tega, ker
                  je bilo pač včeraj preprečeno, da bi se opravila razprava o nerazčiščenih
                  vprašanjih v zvezi z oddajo gradbenih del.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Podobnik. Prosim Vlado za odgovor, gospod Gaspari, minister za
                  finance!</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Ministrstvo za finance je odgovarjalo na vprašanja, ki so bila postavljena tako
                  Službi za zakonodajo Vlade kot Ministrstvu za finance in sicer sta bili vprašanji
                  dve. Ali je DARS uporabnik proračunskih sredstev in ali je bil DARS dolžan
                  izpolnjevati uredbo o javnih razpisih v točki, ki govori, da ima domači ponudnik
                  pravico ponuditi do 15% dražjo ponudbo, če jo v ustreznem roku, po tem, ko je
                  sprejet kot najboljši ponudnik, znižana na raven ponudb vseh ostalih ponudnikov, v
                  tem primeru tujcev. Ministrstvo za finance je najprej, če gremo od konca, ker je
                  to pomembno, ugotovilo namreč, da sama vprašanja uporabnika ni bistvena v toliko,
                  v kolikor je bistven finančni protokol, ki ga je Republika Slovenija ratificirala
                  z Evropsko unijo oziroma Evropsko skupnostjo in v tem primeru znotraj tega z EIB
                  kot kreditodajalcem. Ta ratificiran sporazum ima moč zakona. Ta ista uredba, o
                  kateri je razpravljala posebna revizijska komisija DARS-a, je spregledala v tej
                  uredbi odstavek, ki sledi odstavku, ki govori o 15%, da vsi bilateralni sporazumi,
                  ki so podpisani med Republike Slovenijo in ustrezno institucijo na drugi strani,
                  razveljavljajo tako določbo, če določajo drugačno ureditev. Zakaj? Zato, ker imajo
                  moč zakona, ki seveda preglasuje v tem primeru veljavnost uredbe. Poudaril bi tudi
                  to, da bo nov zakon o javnih razpisih, ki je že v parlamentarni proceduri, imel
                  enako rešitev. To se pravi, da to velja, če ni z mednarodnim aktom, ki ima moč
                  zakona, določeno drugače in se Republika Slovenija zavezuje za njegovo bilateralno
                  ustrezno izvajanje. Torej, po tem sporazumu, ki ga je, kot sem rekel, Republika
                  Slovenija ratificirala in ima moč zakona, te možnosti za tako uporabo klavzule
                  15% ni moč uporabiti. Na drugi strani so po zakonu o izvrševanju proračuna
                  Republike Slovenije jasno navedene tiste inštitucije, ki so uporabniki državnega
                  proračuna. To, če se sedaj na pamet spomnim, mislim, da je to 4. člen, ki pravi,
                  nisem siguren ali je 4. ali 5. člen zakona o izvrševanju proračuna, ki pravi, da
                  so proračunski uporabniki tiste inštitucije, ki so navedene kot take v posebnem
                  delu proračuna, ki je del zakona o izvrševanju proračuna DARS. Tam ni naveden kot
                  uporabnik, ampak je naveden kot postavka znotraj Ministrstva za finance, na katero
                  se kot investicijski izdatki izločajo sredstva iz tega tolarja.</p>
               <p>Nov zakon, ki je v končni fazi priprave, to je pa zakon o kontnem okvirju in
                  standardih, bo jasno opredelil kot zakon seveda tudi ta vprašanja, ki se sedaj
                  zdijo v posameznih primerih odprta oziroma nedokončna rešena. V vsakem primeru, še
                  enkrat ponovim, Ministrstvo za finance je odgovorilo s stališča formalno pravnih
                  razlogov za tisto, o čemer je razpravljala revizijska komisija in pa nadzorni
                  svet. Za dokončno odločitev v tem primeru je pooblaščen, v skladu s predpisi
                  nadzorni svet DARS-a in mora sam o tem odločati, o vsebinskih razlogih ali je
                  domača industrija ustrezno preveč, premalo zaščitena v kontekstu teh projektov, ki
                  se izvajajo na področju cestne izgradnje ali pa nekaterih drugih, pa ni bil
                  predmet tega vprašanja niti predmet ugotavljanja s strani komisije, ampak je
                  predmet industrijske politike in pač resornih ministrstev, ki skrbijo za njeno
                  izvajanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Ireni Oman. Minister Umek, želite še odgovoriti.
                     <stage>(Ne.)</stage> Gospa Omanova, prosim. Želite odgovoriti še na vprašanje,
                  prosim malo gospa Omanova. Izvolite!</p>
            </sp>
            <sp who="SDZ1:UmekIgor">
               <speaker>IGOR UMEK:</speaker>
               <p>Gospod predsedujoči, gospe in gospodje! Želim pojasniti v dodatku samo še to, da
                  ima DARS, ki ni proračunski porabnik, je pa v svojih internih aktih prevzel
                  vsebino te uredbe, vendar je to uredbo oziroma vsebino uredbe v razpisnih pogojih
                  na osnovi tega zakona, mednarodno ratificiranega sporazuma specialno izločil ta 4.
                  člen in o tem obvestil vse izvajalce, tako da tudi tukaj izvajalci niso bili v
                  nikakršni nedvoumni situaciji in so natančno vedeli za kaj gre.</p>
               <p>Je pa to, kar je že gospod Gaspari povedal, da je Vlada sprejela tudi sklep, da se
                  v kontekstu industrijske politike pregledajo vsi možni ukrepi in analizira stanje
                  in da pristojna ministrstva primerno ukrepajo, da zagotovijo enakovredne pogoje za
                  kalkuliranje vsem izvajalcem. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dodatno vprašanje gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Zahvaljujem se za odgovor obema ministroma. Vendar bi rad rekel predvsem to, da je
                  po eni strani navajanje zakonov, ki še ne veljajo, povsem irelevantno. Zakoni, ki
                  jih ni, o tem je gospod Gaspari govoril, bodo morda sprejeti, morda ne bodo
                  sprejeti.</p>
               <p>Potrjuje se ugotovitev naše poslanske skupine, da bi nujno bilo imeti ustrezno
                  strategijo na tem področju. Opozarjali smo, kaj se bo dogajalo pri oddaji del, da
                  bodo dela dobivali tujci. To smo razlagali tedne in tedne. Danes se to dogaja.
                  Dela dobivajo tujci. Zdaj ste potrdili, da jih bodo tudi vnaprej. Dela bodo
                  dobivali tujci zaradi ratificiranih sporazumov, ki imajo težo zakona in nekorektno
                  je bilo, da se je ob razpravi o tej temi v parlamentu poskušalo te stvari na vsak
                  način umakniti, da ne bi bilo sprejetih ustreznih sklepov in tudi v naprej se bodo
                  te stvari dogajale.</p>
               <p>Samo ugotavljam, da na ta način, da se postavlja po eni strani tudi dvojna merila.
                  O DARS-u se govori, da ni proračunski porabnik, poglejte pa, kako so se obračala
                  in kako so se obrestovala sredstva, ki so bila presežna v določenem drugič,
                  gradnje. Enkrat se ga jemlje kot proračunski porabnik, enkrat, da ni proračunski
                  porabnik. Mislim, da bi bilo prav, da Državni zbor enkrat stvari razčisti. V
                  končni fazi bo odgovarjal za sklepe, ki se tu sprejemajo in predvsem pred
                  nadaljnjimi oddajami del bi bilo prav, da bi bilo jasno in nedvoumno znano, kakšne
                  možnosti ima slovenska gradbena operativa, industrija, da bi enakovredno
                  sodelovala na teh razpisih.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Minister Gaspari.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Samo dodatno opombo gospodu Podobniku. Govoril sem o novem zakonu ilustrativno, ne
                  na način, da se ga poskuša sedaj uporabiti kot argument. Edini in osnovni argument
                  je uredba, ki velja in je bila objavljena dvakrat v Uradnem listu. Najprej 1993 v
                  originalni verziji, leta 1994 popravljena. Ta uredba, če jo boste pogledali, zdaj
                  bi se moral spet spomniti člena, ker nimam dokumentacije pri sebi, nisem to
                  vprašanje pričakoval, piše za tistim odstavkom, ki govori o 15%, naslednji
                  odstavek, ki pravi: da v primeru, da obstajajo multilateralni ali bilateralni
                  sporazumi, ki jih je Slovenija sklenila in take sporazume vedno sklene parlament
                  te države, jih ratificira oziroma kot zakone sprejme, da v takih primerih taka
                  klavzula ne more veljati. To je enostavno pravo, ki ga sprejmemo, ko se s takimi
                  institucijami dogovorimo. To je bilo jasno tudi takrat, ko se je sporazum z
                  Evropsko skupnostjo ratificiral. Pojdite pogledati člene tega sporazuma in boste
                  to ugotovili.</p>
               <p>Rekel sem: tudi v novem zakonu, ki obravnava enaka vprašanja kot uredba, bo zopet
                  navedeno, da je ta prednost za domače proizvajalce do 15%, razen če ni z
                  mednarodnim aktom to drugače urejeno. Če druga stran tega ne želi, potem to
                  pomeni, da s tako stranjo ne bomo sklepali mednarodnih sporazumov, če vztrajate na
                  tem, kar ste ravnokar rekli? To je izbira, to ni obveza. Če bomo želeli sklepati
                  sporazume z mednarodnimi institucijami, bodo te zahtevale tak tretma. Drugo je, da
                  je v takem tretmaju tudi reciprociteta za naše udeležence javnih razpisov v
                  državah, v kateri delamo, pa so članice take skupnosti, kot je Evropska skupnost.
                  To so pravila Evropske skupnosti. Velja mnogo drugih načinov, ki niso vezani na
                  mednarodni sporazum, kako se lahko domača industrija ščiti. To ni odgovor na vaše
                  vprašanje, ker to vprašanje ni bilo meni naslovljeno, kot ministru za finance, ki
                  se s tem ne ukvarjam. Naše je bilo, da ugotovimo, ali so bili postopki glede na
                  vprašanje, storjeni v skladu s predpisi. Odgovor na to vprašanje od mene je bilo
                  dano. Nič več. DARS in Nadzorni svet DARS-a, ki je bil izbran in imenovan v
                  strukturi, ki jo je potrdil tudi parlament, pa odloča o relevantnih dejstvih, o
                  katerih je bil seznanjen. Če smatrate, da je zaščita slovenske industrije, v tem
                  primeru gradbeništva, premajhna, in to je tudi Vlada ugotavljala in zahtevala od
                  resornih ministrstev, da te stvari na ustrezen način tretirajo, bo to seveda v
                  praksi moralo biti urejeno, ampak ne na račun sporazuma, ampak z drugimi elementi,
                  ki lahko mimo tega sporazuma položaj posameznih panog, sektorjev v slovenski
                  industriji oziroma tudi širše, rešujejo. Zato obstaja neki dokument, ki se imenuje
                  industrijska politika Republike Slovenije. Bi bilo morda dobro, da to vaše
                  vprašanje potem obravnavate ali pa obravnavamo v tem kontekstu, ne pa v kontekstu
                  formalno-pravnega poteka dogodkov, ki so bili, glede na akte, korektni.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Omanova.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Hvala lepa. Spoštovani! Svoje poslansko vprašanje naslavljam Ministrstvu za
                  notranje zadeve in istočasno v zvezi s približno isto tematiko dajem poslansko
                  pobudo Vladi Republike Slovenije s tem, da bi rekla, naj sama preceni, koliko je
                  pobuda upravičena, glede na tematiko, bom povedala. Torej letos poleti je javnost
                  razburila tako imenovana zavarovalniška afera v policiji, ki se je dogajala na
                  koprskem območju. Pri tem se ne želim spuščati ne v ravnanje policistov, še manj,
                  da bi demantirala njihovo odgovornost. Sprašujem pa Ministrstvo za notranje
                  zadeve, ali je bilo oziroma je seznanjeno z načinom odrejanja priporov policistom
                  v zvezi z afero, samim načinom postopkov s policisti, z vprašljivim odvzemom
                  svobode s pripori, s postopki, podobnimi zasliševanji in nezbiranju obvestil z
                  izsiljevanjem. Po mojih podatkih sta vsaj dva policista podpisala že sestavljeno
                  vlogo za sporazumno prenehanje delovnega razmerja in to zato, ker nista več
                  vzdržala pritiska zasliševanja. Nadaljnji sporni postopki: vabljenje na postopke
                  brez vabil in brez obrazložitve, ali gre za pričo, obdolženca in tako dalje.
                  Nadalje me zanima, kako deluje, če je seveda sploh možno odgovoriti javnosti na to
                  vprašanje, kako deluje notranja zaščita v okviru Ministrstva za notranje zadeve in
                  zdaj še pobuda, torej Vladi dajem v razmislek, da razmisli o pripravi zakona o
                  nadzoru nad delom policije. Gre za represiven aparat, ki ima, jaz ne vem točno,
                  6000, 7000, 8000 zaposlenih, nad katerimi ni zagotovljen parlamentarni nadzor.
                  Moram reči, da tudi ne vem, kako je to urejeno v drugih državah, ampak denimo, če
                  vzamemo, sprejemamo zakon o varnostno-obveščevalni dejavnosti in če bo le-ta
                  sprejet, bo recimo SOVA imela parlamentarni nadzor, denimo policija ali
                  kriminalistične službe v okviru policije pa tudi uporabljajo policijsko
                  pooblastilo, pa posebne metode in sredstva dela, pa ta nadzor ni zagotovljen.
                  Zdaj, če je to že v katerem zakonu zajeto, potem se jaz opravičujem za svojo
                  nepoučenost. V kolikor je možno, prosim predstavnika Ministrstva za notranje
                  zadeve, da mi odgovori zdaj na seji, če bi bil pa odgovor zaradi svoje obsežnosti
                  prepovršno tu predstavljen prosim za pisni odgovor. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi dati Vlada odgovor? Gospod Debelak bo odgovoril na vprašanje.</p>
            </sp>
            <sp who="SDZ1:DebelakSlavko">
               <speaker>MAG. SLAVKO DEBELAK:</speaker>
               <p>Hvala za besedo. Res je, Ministrstvo za notranje zadeve je spomladi tega leta
                  izvajalo postopke zoper 35 policistov oziroma delavcev z območja Uprave za
                  notranje zadeve Koper in sicer zaradi suma zavarovalniške goljufije. Vsi postopki
                  so bili vodeni takole. Vodila jih je kriminalistična služba in sicer iz različnih
                  uprav za notranje zadeve, ne iz UNZ Koper, prav zaradi tega, da bi bili postopki
                  korektni oziroma, da bi bil izključen subjektivni faktor. Celotno akcijo je
                  koordiniral delavec iz uprave kriminalistične službe Ministrstva za notranje
                  zadeve. Ves čas izvajanja postopkov je bilo vzpostavljeno pristno sodelovanje s
                  preiskovalnim sodnikom in z javnim tožilcem. Pripor je bil izrečen seveda v skladu
                  z ZKP-jem, odredil ga je preiskovalni sodnik. Organi za notranje zadeve pa so
                  seveda odredili pripor po 195. členu ZKP-ja, ko imajo za to seveda pravico in ko
                  gre za utemeljene razloge, ki jih določa zakon. Iz tega vsega dogajanja je bil
                  rezultat naslednji. Ovadenih je bilo 39 kaznivih dejanj in sicer 12 oseb. Po
                  dogovoru s preiskovalnim sodnikom je bil zoper 7 delavcev odrejen pripor. Ena
                  oseba je bila zaslišana pred preiskovalnim sodnikom, dve osebi sta bili
                  poligrafsko testirani, seveda s svojo privolitvijo, dve osebi sta to odklonili in
                  policija nima pravice, da od njih zahteva obvezno poligrafsko testiranje.</p>
               <p>Kar se tiče notranje zaščite, to ni nobena tajnost. Vse policije imajo seveda
                  sektor, ki se ukvarja s tako imenovanimi odklonskimi pojavi znotraj policije in pa
                  tudi sektor, ki ugotavlja in preverja pritožbe, ki jih občani, javnost,
                  institucije naslavljajo na Ministrstvo za notranje zadeve. Ta sektor se pri nas
                  imenuje Urad za pritožbe in notranjo zaščito in zelo intenzivno deluje, in moram
                  reči, da je prav ta sektor bil tisti, ki je ugotovil, da je nekaj s temi policisti
                  na koprskem narobe in na podlagi njegovih ugotovitev je potem bila sprožena
                  akcija. Sami pa veste, za kakšna dejanja je šlo.</p>
               <p>Kar se tiče vlog za sporazumno prenehanje oziroma izsiljevanj, moram povedati, da
                  so nekateri pod težo bremen in ko so v bistvu ugotovili, da so storili zelo huda
                  kazniva dejanja, sami predlagali takšno solucijo. Bil pa je en primer, ko je
                  delavec, ki je bil v postopku, prosil policista, ki je bil tudi v tej preiskavi
                  kot preiskovanec oziroma kot preiskovalec udeležen, da naj mu ta pomaga sestaviti
                  to vlogo za sporazumno prenehanje delovnega razmerja. Če je bilo to mišljeno v tem
                  smislu, potem seveda je bilo vsekakor delo tega policista dobronamerno.</p>
               <p>Kar se tiče vaše pobude za sprejem nekega zakona, ki bo kontroliral policijo in pa
                  primerjave, ki ste jih dala za SOVO in ostalimi, vam moram povedati, gospa
                  poslanka, da obstaja zakon o notranjih zadevah, v katerem je seveda zelo natančno
                  in jasno določeno razmerje med Državnim zborom, med Ministrstvom za notranje
                  zadeve, da pripravljamo zakon o javni varnosti, ki ga boste verjetno v prvem
                  branju obravnavali že na decembrski seji in seveda velja tudi parlamentarna
                  komisija, kjer so dejanja, postopki, pooblastila, ki jih izvajajo zlasti
                  kriminalistična služba, tukaj mislim za uporabo posebnih metod in sredstev pod
                  strogim očesom in drobnogledom te komisije. Sicer pa velja pravilo, da je policija
                  odprt sistem, ker je javna služba, nadzorovana tako s strani javnosti, kot s
                  strani parlamenta in seveda nadzorovana tudi skozi pravosodne in pa druge državne
                  organe. Zato osebno ocenjujem, da je vaš predlog oziroma vaša pobuda v tem
                  trenutku nepotrebna. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani gospod podpredsednik, predstavniki Vlade, drage
                  poslanke in poslanci. Še predzadnji pozdrav in sicer moje poslansko vprašanje
                  oziroma pobuda sta sledeči. V svoji poslanski pisarni v Tržiču se največkrat
                  srečujem s stanovanjskimi vprašanji, s problemi nezaposlenih, dijakov in pa
                  študentov. Za slednje je seveda največji problem štipendiranje. Vlado oziroma
                  Ministrstvo za šolstvo in šport in Ministrstvo za delo, družino in socialno
                  politiko vprašujem: Prvič. Kateri skladi oziroma fondacije za štipendiranje
                  oziroma podporo mladim dijakom in študentom že obstajajo, s kakšnimi okvirnimi
                  sredstvi poslujejo oziroma koliko mladih dobiva takšno podporo? In pa drugič.
                  Dajem pobudo, da se že po, mislim da tretjem apelu, pri tako imenovanih Zoisovih
                  štipendijah za nadarjene ne upošteva kot kriterij tudi dohodek na družinskega
                  člana. Predlagam tudi, da se sklad za te nadarjene kadre napolni z dodatnimi
                  sredstvi iz državnega proračuna, saj nadarjeni otroci oziroma bodoči perspektivni
                  kadri za Slovenijo predstavljajo največji kapital. Ker sem poslansko vprašanje ali
                  pobudo posredovala šele pred kratkim, prosim za pisni odgovor. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa državna sekretarka, prosim.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Pisno bomo mogoče nekoliko obsežnejše odgovorili, za ta trenutek bi pa povedala
                  sledeče. V okviru Republiškega zavoda za zaposlovanje, torej iz proračunskih
                  sredstev na račun tega zavoda gredo sredstva za republiške štipendije, v katerih
                  so tudi tako imenovane Zoizove štipendije. Vseh štipendistov v lanskem letu je
                  bilo nekaj čez 56 tisoč, medtem ko pa je bilo Zoizovih štipendistov 6537, to se
                  pravi teh, ki so posebej nadarjeni. Moram reči, da se je v okviru razmišljanj o
                  teh Zoizovih štipendijah nekajkrat pojavilo vprašanje, ali je utemeljen cenzus za
                  pridobitev teh štipendij ali ne? Zaenkrat, glede na omejena republiška proračunska
                  sredstva, je ta cenzus ostal, čeprav je bistveno višji, kot za ostale. Cenzus za
                  pridobitev te štipendije za nadarjene otroke je poprečna plača v gospodarstvu
                  Slovenije, in sicer znaša sedaj na družinskega člana ta cenzus 90.952 tolarjev. To
                  se pravi, medtem ko je za pridobitev ostalih štipendij to višina zajamčene plače,
                  to se pravi, to je v bistvu trikrat, oziroma štirikratni znesek, kot za ostale
                  socialne štipendije. Glede ostalih skladov moram reči, da je bilo približno 7 do 8
                  procentov v lanskem letu odklonjenih Zoizovih štipendistov zaradi preseganja tega
                  cenzusa. Da v bistvu procent odklonitve te štipendije za izjemno nadarjene
                  študente ni bil večji od tega procenta, od 7 do 8 procentov.</p>
               <p>Za podiplomski študij oziroma za nadaljevanje obstojajo posebna sredstva v okviru
                  Ministrstva za znanost in tehnologijo. Moram reči, da obstaja sedaj tudi nekaj
                  manjših skladov, tako kot je ta <gap n="..."/><stage>(Nerazumljive besede.)</stage><gap n="..."/> sklad,
                  ampak to pa sodi že izven okvira našega ministrstva, tako da teh podatkov sedaj
                  nimam in bi jih težko dala. Jih pa lahko zberemo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. In še zadnje poslansko vprašanje. Gospod Franc Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovani! Moje vprašanje se nanaša na Ministrstvo za promet in zveze in sicer je
                  kratko. Kdaj bo končana rekonstrukcija ceste Črnolica - Lisično? Bom čisto na
                  kratko pojasnil za kaj gre. Ta odsek je del ceste Celje, Šentjur, Kozje, Bistrica
                  ob Sotli, Bizeljsko, Brežice. Najkrajša povezava med krajema Prevorje in Lisična
                  je še 3,5 km makadama. To je v centru Kozjanskega na najbolj nerazvitem delu.
                  Večji del te trase poteka v občini Šentjur, 1 km pa v občini Šmarje. Ves ta odsek
                  je na demografsko ogroženem območju in v 10 km obmejnem pasu. Modernizacija tega
                  odseka med Šentjurjem in pa Bistrico ob Sotli se je začela leta 1975, to zadnje je
                  bilo narejeno leta 1990. Vsa potrebna zemljišča so odkupljena, opravljene so tudi
                  preselitve iz objektov na predvideni trasi. Še to, ta cesta je osnovna povezava
                  revnega Kozjanskega s celjskim industrijskim bazenom. Na tej relaciji vozi dnevno
                  43 avtobusov. In ob obisku predstavnikov</p>
               <p>Ministrstva za promet in zveze v teh krajevnih skupnosti, so bila povsod
                  postavljena vprašanja, kdaj bo ta cesta zgrajena. Predstavniki ministrstva so
                  odgovarjali, tako so meni rekli ti krajevni oblastniki, češ, vprašajte
                  poslanca.</p>
               <p>Namreč, takšnih primerov pa je več, da ministri ali pa predstavniki ministrstev,
                  ko pridejo na neka območja ali pa v tovarno, namesto da bi dajali odgovore s
                  področja, s katerega so sami odgovorni, pa rečejo, vprašajte poslance. Za to cesto
                  sem že prejšnji mandat v Družbenopolitičnem zboru večkrat dal amandma ob
                  sprejemanju proračunov, vendar zaman. Tudi pri letošnjem sprejemanju proračuna sem
                  vložil amandma. Namreč, v osnovnem proračunu je bilo za to cesto namenjenih 10
                  milijonov tolarjev, kar je po moji oceni približno za 1 km asfaltne prevleke.</p>
               <p>Po predlogu nekaterih, ki se na te stvari spoznajo, sem pač vložil amandma, da bi
                  se za to cesto porabilo 83 milijonov. Ta amandma je bil tudi v prvi obravnavi
                  sprejet. Potem pa se je na predlog Ministrstva za promet in zveze vsota zmanjšala
                  na 43 milijonov z obrazložitvijo, da stvari niso pripravljene. V letošnjem letu je
                  bilo na tej cesti opravljeno polaganje 1 km prevleke na podlago, ki je bila že
                  lani pripravljena. Zanima me, kje je ostalih 43 milijonov in kdaj bo ta cesta res
                  končana? Namreč govori se tudi to, da so ta denar porabili za druge namene v
                  občinskem središču Šentjur.</p>
               <p>Krajani teh krajevnih skupnosti, skozi katere ta cesta teče, že dalj časa grozijo
                  z zaporo, ker pravijo, da so drugje, recimo Jurklošter, Mišji dol, naredili zaporo
                  in jim je minister takoj obljubil, da bodo imeli asfaltirano cesto. Mislim, da to
                  niso prave metode, vendar težko je dolga leta ljudi na takšnih območjih vleči za
                  nos. Menim, če bi bil kakšen takšen pameten odgovor na to vprašanje, da bi lahko
                  ljudi pomirili in ne bi bilo potrebno takšnih akcij.</p>
               <p>Zato še enkrat čisto konkretno vprašanje, kje je letos ta denar, ki je bil za to
                  namenjen in pa kdaj bo ta cesta končana. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za odgovor Vlade. Gospod Dvornik.</p>
            </sp>
            <sp who="SDZ1:DvornikMarjan">
               <speaker>MARJAN DVORNIK:</speaker>
               <p>Hvala, gospod predsednik. V Ministrstvu za promet in zveze smo s sodelovanjem
                  strokovnih služb pripravili analizo stanja magistralnih in regionalnih cest v
                  Republiki Sloveniji in pregled ukrepov za kratkoročno sanacijo tega stanja. To
                  poročilo so v prvi fazi dobili vsi člani infrastrukturnega odbora Državnega zbora,
                  da bi se v okviru svojih pristojnosti lahko kvalitetneje odločali za ukrepe in pa
                  aktivnosti pri sprejemanju letnega proračuna in pri oblikovanju srednjeročne in
                  dolgoročne politike na tem področju.</p>
               <p>V tej analizi eksplicitno izstopata dve vprašanji in sicer: Na prvem mestu
                  vprašanje varnosti v prometu in na drugem mestu vprašanje prioritet, ki jih je
                  potrebno na tej osnovi opredeliti.</p>
               <p>Varnost se kaže predvsem v nekaterih kazalcih pri tehničnih meritvah naših
                  cestišč, ki govorijo, da se je bistveno poslabšalo stanje, recimo drsnosti
                  vzdolžne prečne ravnosti in pa poškodovanosti samega vozišča. Pri določanju
                  prioritet se potem postavlja v okviru danih finančnih možnosti temeljno vprašanje
                  katerem segmentom vlaganja je potrebno posvetiti primarno pozornost. Zato imamo v
                  okviru doseženega bruto nacionalnega dohodka, takšnega kakršen, je primerljivega v
                  Evropi, predlagano tudi strategijo. Ta strategija govori, da je pri sedanjem
                  obsegu bruto domačega proizvoda smotrno maksimalno vlagati v obnovo in redno
                  vzdrževanje. Na ta način v prvi vrsti ohranjamo obstoječe cestno omrežje in ga
                  ohranjamo zato, da se zaradi pospešenega propadanja ne bi v naslednjih letih
                  pojavil problem bistveno večjih potreb pri rekonstruiranju.</p>
               <p>Ta uvod sem naredil zato, da bi bilo bolj jasno, kako se pripravljamo oziroma kako
                  se želimo osredotočiti na osrednje probleme, čeprav je popolnoma jasno, da
                  obstajajo v Sloveniji tudi tako imenovani omrežni problemi, problemi enakomernega
                  regionalnega razvoja in drugi. Vendar je s stališča gospodarnosti smotrno, da se
                  najprej ohranja tisto, kar že imamo in šele v drugem koraku z novimi investicijami
                  in pa s finančno zahtevnejšimi posegi oblikuje cestna infrastruktura za druge
                  probleme.</p>
               <p>Problem, kakršen je ta cesta, takih problemov imamo v Sloveniji veliko, saj je še
                  preko 400 km državnih cest v makadamu. Državni zbor bo moral sprejemati tisto
                  politično odločitev o prednostih oziroma o tem, kaj bo letni proračun
                  vseboval.</p>
               <p>Popolnoma se strinjam z gospodom Potočnikom, da Ministrstvo za promet in zveze v
                  nobeni krajevni skupnosti ne obljubi nobene ceste, ker za to ministrstvo ni
                  pristojno. Za to so pristojni politiki, ki lahko obljubljajo. Politiki na
                  najvišjem nivoju so poslanke in poslanci Državnega zbora, ker imajo glasove in moč
                  odločanja. Ministrstvo v okviru svojih strokovnih služb pripravlja predloge,
                  strokovne utemeljitve in seveda na tej osnovi izhodišča za pripravo proračuna,
                  tudi osnovno tabelo, tabelarični del, ki je potem v popolni pristojnosti Državnega
                  zbora, da ga ustrezno oblikuje.</p>
               <p>Kar se tiče porabe letošnjih sredstev, bomo natančnejše poročilo posredovali
                  pisno. Vendar zagotavljam, da je bil povsod, kjer so dane tehnične možnosti, se
                  pravi ustrezna dokumentacija in ustrezno soglasje, denar na tistih proračunskih
                  postavkah maksimalno uporabljen. Letos ne beležimo posebnih odstopanj od tega na
                  nobeni postavki. Moram reči, da smo imeli v začetku meseca novembra angažiranih
                  preko 96% sredstev iz postavk proračuna za ceste. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dodatno vprašanje, gospod Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Jasno je, da s takšnim odgovorom človek ne more biti zadovoljen. Konkretno sem
                  vprašal, kdaj bo ta odsek končan? Namreč, tudi prej sem povedal, da je v prvem
                  branju zakona o proračunu bilo izglasovano in da je potem minister Umek rekel:
                  stvari so pripravljene, zaenkrat bo dosti 43 milijonov, drugo leto bomo to
                  uredili. Ali bo to leta 1995 ali ne? To mi, prosim, povejte. Nič drugega.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Hvalica bo še predstavil vprašanje gospoda Pučnika, ki je bil
                  drugi prijavljen. <stage>(Pripomba iz klopi.)</stage> Boste dobili odgovor. Gospod
                  Hvalica ima besedo.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa predsedujočemu, ki mi je omogočil, da preberem še poslansko vprašanje
                  mojega kolega, ki je upravičeno odsoten.</p>
               <p>Spoštovani! Državni zbor je ob obravnavi predloga zakona o političnih strankah -
                  druga obravnava na 23. seji 13.9. 1994 na podlagi 173. člena poslovnika sprejel
                  naslednji sklep: <q>"Vlada Republike Slovenije naj v 30 dneh predloži Državnemu zboru
                  seznam nepremičnin bivših družbenopolitičnih organizacij. To je: Zveza komunistov
                  Slovenije, Zveze socialistične mladine Slovenije, Socialistična zveza delovnega
                  ljudstva, Zveza združenj borcev NOB, Zveza sindikatov Slovenije, na katerih so
                  imele te organizacije pravico uporabe oziroma lastninsko pravico na dan 1. april
                  1990. Seznam naj vsebuje tudi podatke o zdajšnjih imetnikih pravice uporabe
                  oziroma lastninske pravice omenjenih nepremičnin, iz katerih naj bo razvidno, na
                  kakšen način so bile le te prenešene na nove uporabnike oziroma lastnike."</q> To kar
                  sem sedaj povedal, je citiran sklep, ki ga je sprejel Državni zbor.</p>
               <p>Ugotovitev: Vlada do danes, torej več kot 60 dni po sprejemu sklepa Državnega
                  zbora, ni predložila zahtevanega seznama.</p>
               <p>Zdaj pa v imenu dr. Pučnika: Kot poslanec Državnega zbora Republike Slovenije,
                  prosim Vlado Republike Slovenije za seznam nepremičnin bivših družbenopolitičnih
                  organizacij <stage>(ne bom jih več našteval)</stage>, na katerih so imele te
                  organizacije pravico uporabe oziroma lastninsko pravico na dan 1.4.1990 in za
                  podatke o zdajšnjih imetnikih pravice uporabe oziroma lastninske pravice omenjenih
                  nepremičnin. Iz seznama naj bo razvidno, na kakšen način so bile le-te prenešene
                  na nove uporabnike oziroma lastnike. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za odgovor na vprašanje, gospod Tratnik, in za odgovor na
                  vprašanje gospoda Potočnika od Ministrstva za promet.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa. Spoštovani! V zvezi z vprašanjem gospoda poslanca Pučnika oziroma
                  gospoda Hvalice. Državni zbor je res na seji 13.9.1994 obravnaval zakon o
                  političnih strankah in sprejel ta sklep, vendar je ta sklep spremenil z zakonom o
                  političnih strankah, ker je v prehodnih določbah določil, da mora z dnem oziroma
                  dan po uveljavitvi zakona, to je pa datum 8. oktober 1994, preiti vse premoženje
                  družbeno-političnih organizacij na državo in pa na nove lokalne skupnosti, tako da
                  bo s 1.1.1995, ko bodo ustanovljene nove lokalne skupnosti, možen ta prenos
                  narediti na lokalne skupnosti, država bo pa formirala komisijo, ki bo tudi
                  pregledala vse zemljiške knjige, vse podatke v zemljiških knjigah, vse vpisnike
                  oziroma podatke v bivši službi družbenega knjigovodstva, za kar bo pa potrebno v
                  bistvu formirati posebno delovno skupino in ta prenos izvesti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za odgovor še Ministrstvo za promet. Gospod Dvornik, izvolite,
                  odgovor na dodatno vprašanje gospoda Potočnika.</p>
            </sp>
            <sp who="SDZ1:DvornikMarjan">
               <speaker>MARJAN DVORNIK:</speaker>
               <p>Hvala za besedo. Na trasi Črnovljica - Lisično je bilo do konca oktobra izvedeno
                  73% predvidenih del.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. S tem zaključujem poslanska vprašanja in pobude. Predstavnikom Vlade
                  se za njihovo prisotnost in sodelovanje zahvaljujem, mi pa prehajamo naprej na
                  točko dnevnega reda, to je drugo obravnavo zakona o veterinarstvu. Predlagam
                  10-minutni odmor. Kolegice in kolege pa prosim, da smo res čez 10 minut tu. Čas za
                  kosilo bo ob 12.30 uri, tako da bomo lahko danes naredili čim več točk, opravili
                  razpravo in glasovanj o točkah dnevnega reda.</p>
            </sp>
            <stage type="time">(Seja je bila prekinjena ob 11.35 uri in se je nadaljevala ob 11.48
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Prosim, da zasedete svoja mesta v dvorani.
                  Prosim, da najprej ugotovimo prisotnost v dvorani. Ugotavljamo sklepčnost!
                     <stage>(34 prisotnih.)</stage> Bomo še malo počakali.</p>
               <p>Ugotovimo prisotnost v dvorani. Ugotavljamo prisotnost v dvorani. Ugotavljam, da
                  je navzočih 40 poslank in poslancev. Gospod Hvalica, ne morem vam dati besede.
                  Sejo prekinjam.</p>
               <p>Odrejam odmor in sejo nadaljujemo ob 13.30 uri.</p>
               <p><stage>(Gospod Hvalica govori iz klopi in se ga ne sliši.)</stage></p>
               <p>Gospod Hvalica, vi lahko govorite, ampak ne morem vam dati besede, ker Državni
                  zbor ne sklepa, ker ni sklepčen. Ne morete imeti proceduralnega, če Državni zbor
                  ni sklepčen.</p>
               <p>Predlagam, kolegice in kolegi, da nadaljujemo sejo ob 13.00 uri. Ob 13.00 uri
                  pričenjamo nadaljevanje seje.</p>
            </sp>
            <stage type="time">(Seja je bila prekinjena ob 12.00 uri in se je nadaljevala ob 13.10
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice in kolegi! Pričenjam nadaljevanje seje Državnega zbora in
                  prosim, da ugotovimo prisotnost v dvorani. Ugotavljamo prisotnost v dvorani. Za
                  popoldanski del seje so se opravičili še štirje poslanci: gospod Mozetič, Hvalica,
                  Geržina in Černelič.</p>
               <p>Ugotavljamo prisotnost. Še vedno ugotavljamo prisotnost v dvorani. <stage>(44
                     prisotnih.)</stage> Bomo še ponovili glasovanje. Za vse tiste, ki jih ni, bo
                  ukrepal gospod Anderlič skladno s poslovnikom. Kolegice in kolegi, prosim da
                  ponovno ugotovimo prisotnost v dvorani. Ugotavljamo prisotnost. <stage>(45
                     prisotnih.)</stage></p>
               <p>Ugotavljamo prisotnost. Ugotavljam, da je navzočih 50 poslank in poslancev in zbor
                  je sklepčen.</p>
               <p>Prehajamo na <title>19. TOČKO - PREDLOG ZAKONA O VETERINARSTVU</title>, ki ga je
                  zboru predložila Vlada Republike Slovenije. Želi besedo predstavnik Vlade.
                     <stage>(Ne želi.)</stage> Predlog zakona je obravnaval Odbor za kmetijstvo in
                  gozdarstvo kot matično delovno telo. Želi besedo poročevalec? Prosim, gospod
                  Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>: Spoštovani predsedujoči, kolegice in kolegi! Odbor za kmetijstvo in gozdarstvo
                  je ta zakon obravnaval v drugi obravnavi in po ugotovitvi, da je predlagatelj
                  predlog za drugo obravnavo pripravil v skladu s stališči in sklepi Državnega
                  zbora, je obravnaval najprej številne amandmaje Vlade, res številne, in jih je,
                  razen enega k 101. členu, tudi podprl oziroma jih je sprejel. K 101. členu pa je
                  predlagal svoj amandma.</p>
               <p>Nato je odbor obravnaval še do seje prispele amandmaje, tudi številne, da rečem,
                  in nekaj od teh je povzel kot svoje, večino pa zavrnil. Tako, da se nekateri
                  amandmaji pojavljajo, ali pa kar veliko število, direktno na Državnem zboru. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage></p>
               <p>Prehajamo na obravnavo in na odločanje o posameznih členih predloga zakona. Gospod
                  Sušek, ni več razprave, ker smo v drugi obravnavi. Glas boste obrazložili takrat,
                  ko boste prišli ven pri amandmaju oziroma pri sklepu.</p>
               <p>Predlagam najprej proceduralni sklep, da o vseh tistih členih, h katerim niso bili
                  vloženi amandmaji, glasujemo skupaj. Takšen sklep dajem na glasovanje. Kolegice in
                  kolegi, hkrati vas vse skupaj prosim, ker imamo kar precejšnje število amandmajev,
                  za pozornost, da ne bo treba ponavljati glasovanj. Sedaj pa glasujemo o
                  proceduralnem sklepu. Kolegice in kolegi, če bomo tako glasovali, bom sejo za
                  današnji dan prekinil. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>V razpravo dajem 7. člen in amandma k 7. členu, ki ga predlaga Odbor za kmetijstvo
                  in gozdarstvo. Želi kdo besedo? Dovolite, da amandmajev ne berem, imate jih v
                  pregledu, ki ste ga dobili na mizo. Amandma k 7. členu dajem na glasovanje.</p>
               <p>Prosim za mir v dvorani. Ponovno bomo ugotavljali prisotnost. Kolegice in kolegi,
                  veliko kolegov je danes odšlo na otvoritev oziroma na ogled avtoceste, zato jih ni
                  v dvorani. Ne vem, kdo jih je opravičil. V kolikor ne bomo mogli delati, bom moral
                  sejo prekiniti zaradi vseh ostalih. Prosim pa, da vsi, ki ste v dvorani,
                  sodelujete in glasujete, ker mislim, da nas je dovolj, da lahko to sejo opravimo
                  do konca in mislim, da je želja nas vseh, da jo tudi čimprej končamo. Prosim lepo,
                  da vsi, ki ste v dvorani, potrdite prisotnost. Ugotavljamo prisotnost! <stage>(48
                     prisotnih.)</stage></p>
               <p>Kdo je za amandma k 7. členu? <stage>(43 poslancev.)</stage> Kdo je proti?
                     <stage>(1 poslanec)</stage>.</p>
               <p>Ugotavljam, da smo amandma sprejeli.</p>
               <p>Na glasovanje dajem 7. člen. Ugotovimo prisotnost. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>V razpravo dajem 12. člen in amandma odbora k 12. členu. Amandma dajem na
                  glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 12. člen. Ugotovimo sklepčnost! <stage>(45
                  prisotnih.)</stage></p>
               <p>Odrejam 10-minutni odmor. V kolikor ne bomo imeli večjo sklepčnost, bom sejo za
                  danes prekinil. Prosim pa vodje poslanskih skupin, da v 10 minutah zagotovijo
                  večjo prisotnost.</p>
            </sp>
            <stage type="time">(Seja je bila prekinjena ob 13.18 uri in se je nadaljevala ob 13.30
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, da ponovno ugotovimo prisotnost v dvorani. Ugotavljamo prisotnost!
                  Ugotovimo sklepčnost! <stage>(51 prisotnih.)</stage></p>
               <p>Kdo je za 12. člen?</p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta člen sprejet.</p>
               <p>V razpravo dajem 28. člen. Imamo amandma pod številko 1. Predlagatelj je odbor in
                  to je amandma na amandma Vlade. Pod številko 2 je amandma Vlade. Želi kdo besedo?
                  Gospod Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Želim samo opozoriti na napako pri prepisovanju. V pregledu, ki smo ga dobili v
                  dodatnem poročilu odbora, pravi: V prvi vrstici se za besedama <q>"neavtohtonih
                  tujih"</q> doda prostoživečih. V pregledu pa piše, se črta besedi <q>"neavtohtonih tujih"</q>
                  in se nadomesti z besedo <q>"prostoživečih."</q> Prav je kot je zapisano v dodatnem
                  poročilu. Prosim, da to upoštevamo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Se doda besedi. Ali je tako prav, gospod Protner, namesto črta. Hvala.
                  Želi še kdo besedo? Če ne, dajem najprej na glasovanje tako popravljen amandma na
                  amandma Vlade. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta amandma na amandma sprejet.</p>
               <p>Na glasovanje dajem amandma Vlade. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma Vlade sprejet.</p>
               <p>Na glasovanje dajem 28. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 28. člen sprejet.</p>
               <p>Smo na strani 2. Imamo 26. člen in amandma k 26. členu. Predlagatelj je skupina
                  poslancev, prvopodpisani je gospod Protner. Amandma dajem na glasovanje. Ugotovimo
                  sklepčnost! <stage>(456 prisotnih.)</stage> Prosim vse poslance, naj ne vstajajo s
                  svojega delovnega mesta, ker s tem rušijo sklepčnost v dvorani. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 26. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>K 32. členu imamo amandma. Prvopodpisani gospod Jože Protner. Amandma dajem na
                  glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 32. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>Imamo 37. člen. Predlaga ga skupina poslancev. Prvopodpisani gospod Metelko. Dajem
                  amandma na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 37. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo člen sprejeli.</p>
               <p>Smo pri 38. členu. Imamo amandma Vlade. Odbor ga podpira. Amandma pa je povezan z
                  amandmajem k 67. členu. Če bo sprejet k 67. členu, je treba v vseh členih zakona
                  besedilo: <q>"Območni zavod"</q> nadomestiti z besedilom <q>"Veterinarski zavod
                  Slovenije"</q>.</p>
               <p>Amandma k 38. členu je povezan z amandmajem k 52., 53., 68., 73., 77., 78. in 80.
                  členu. V kolikor bo ta amandma k 38. členu sprejet, bomo tudi vse ostale člene
                  skladno s tem spremenili. Predstavnik Vlade ima besedo.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Spoštovane poslanke, spoštovani poslanci! V prvem branju je Vlada Republike
                  Slovenije za organizacijo javnih veterinarskih zavodov, ki bodo opravljali tiste
                  veterinarske dejavnosti, ki spadajo v javne veterinarske službe, vendar se ne
                  podeljujejo s koncesijami, predvidela šest takih zavodov na območju Republike
                  Slovenije.</p>
               <p>Ker je Državni zbor ob prvem branju sprejel stališče, da mora Vlada za drugo
                  branje pripraviti mrežo sekundarne javne veterinarske službe na devetih območjih
                  Republike Slovenije, ki jih je tudi taksativno naštela, je Vlada ob proučitvi vseh
                  kriterijev, ki izhajajo tudi iz 72. člena besedila tega zakona, pripravila predlog
                  amandmaja, s katerim predlagal, da se ta javna služba na območju Republike
                  Slovenije organizira v enem javnem zavodu, to je Veterinarski zavod Slovenije z
                  devetimi območnimi enotami na regijah, kjer danes opravljajo to dejavnost že
                  veterinarski ali živinorejsko veterinarski ali kmetijski zavodi.</p>
               <p>Menimo, da je to edina racionalna oblika organizacije take javne veterinarske
                  službe, ki predstavlja opravljanje predvsem tistih dejavnosti, ki so neposredno
                  vezani na izvajanje dejavnosti države, ki morajo biti neodvisni od vseh
                  dejavnikov, vsaj gre predvsem za dejavnosti nadzora v prometu z živili živalskega
                  izvora in pa za dejavnosti diagnostike kužnih bolezni.</p>
               <p>Tako, v kolikor bi bil amandma k 38. členu sprejet v obliki organizacije
                  Veterinarskega zavoda Slovenije, pomeni, da se vsi ostali členi popravijo, ki so
                  vezani na to organizacijo v besedilu.</p>
               <p>Še enkrat bi opozoril poslanke in poslance, da je ta dejavnost tipično državna, ki
                  jo mora opravljati. S to dejavnostjo odgovarja tudi veterinarskim in drugim
                  službam navzven. S tem posega tudi na področje varstva potrošnikov, predvsem z
                  nadzorom živil živalskega izvora, tako da je taka organizacija, menimo, tudi
                  strokovno utemeljena, saj jo je sprejela tudi vsa veterinarska stroka na območju
                  Republike Slovenije. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Glede na to, da vidim, da kolege Preglja ni, zato bom dala
                  proceduralen predlog. In sicer, gre za to, da je ta člen oziroma amandma k 38.
                  členu lepotni popravek oziroma bi lahko rekli redakcijski popravek, v kolikor bi
                  sprejeli amandma k 67. členu.</p>
               <p>Zato predlagam, da bi najprej glasovali k amandmaju o amandmaju in o amandmajih na
                  amandma Vlade k 67. členu, ker tam gre za vsebino tistega, kar je govoril dr.
                  Lenič. Torej, ne gre za to, da bi rekla, kako glasovati, ali karkoli, mislim, da
                  je bolj sistemsko in bolj smiselno najprej glasovati o amandmajih k 67. členu in
                  se potem vrniti k 38. členu. Tukaj gre za promet z mlekom in ne vem, kakšno zvezo
                  ima s tem, razen da nadzor nad tem izvaja Veterinarski zavod. Kakšen smisel ima,
                  da o organizacijskih vprašanjih odločamo v zvezi s prometom z mlekom?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Mogoče predsednik odbora? Gospa Pečanova, ali je
                  prav? Torej dajem v razpravo 67. člen in amandmaje k 67. členu. Prvega predlaga
                  gospod Eržen, drugega gospod Protner in to sta amandmaja na amandma Vlade, ki ga
                  pa odbor podpira. Gospod Eržen.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Spoštovani! Najprej bi umaknil amandma k 67. členu pod št. 1. Vložil
                  sem nov amandma, ki ste ga dobili na klop, v pregledu ga ni. Glasi pa se takole: v
                  prvem odstavku se besedilo območni javni veterinarski zavodi nadomesti z
                  besedilom: <q>"devet območnih javnih veterinarskih zavodov"</q>. Da stvar obrazložim.
                  Moramo se vrniti k sklepu, ki ga je Državni zbor v prvi obravnavi sprejel in se je
                  glasil: <q>"Predlagatelj zakona naj pri pripravi zakona o veterinarstvu za drugo
                  obravnavo zdajšnjih 6 predlaganih območnih veterinarskih zavodov,"</q> ponavljam,
                  <q>"območnih veterinarskih zavodov razširi na devet"</q>. Ta sklep je bil za Vlado
                  zavezujoč, ona ga ni upoštevala, zato bom glasoval proti amandmaju Vlade, prosim
                  vas pa, da podprete ta moj amandma, ki pravzaprav pomeni realizacijo tega
                  zavezujočega sklepa, sprejetega v prvi obravnavi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Spoštovane kolegice in kolegi! Podpiram amandma Vlade, predvsem zaradi tega, ker
                  ta vodi dejansko v nekem smislu, na eni strani k racionalizaciji in na drugi
                  strani k možnosti prilagajanja te organizacije v nadaljnjem razvoju kot takem.
                  Vrata niso zaprta. Zato sem proti temu amandmaju gospoda Eržena, ki fiksira že
                  sedaj, fiksira tudi že število enot.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Madon.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Spoštovani, prišel sem povedat, da bom glasoval proti amandmaju Vlade, predvsem iz
                  ene ugotovitve oziroma z večih ugotovitev. Kmetijski veterinarski zavodi na
                  območjih, na regijskih območjih so dobro delali vse do danes. Kmetijsko
                  veterinarski zavodi so nosilci kmetijskega razvoja v regijah. Zagotavljajo
                  sodelovanje vseh kmetijskih služb, tako veterinarske, kmetijsko-svetovalne,
                  selekcijske službe in ostalih kmetijskih služb na nekem regijskem področju.
                  Kmetijski veterinarski zavodi imajo danes zavidljivo strokovno raven. Zagotavljajo
                  skupaj na enem mestu širok spekter uslug za potrebe kmetijstva. Zagotavljajo zelo
                  veliko samoiniciativnost reševanja kmetijskih problemov na regijskem področju. S
                  sprejetjem tega amandmaja Vlade bomo začeli uničevati kmetijsko-veterinarske
                  zavode kot take. Začeli bomo drobiti kmetijske službe na regijskem nivoju. Odvzeli
                  bomo strokovni nivo teh kmetijsko-veterinarskih zavodov za ceno nekoliko ali pa
                  majhne pocenitve državne službe oziroma državnih služb. Razbili bomo sedanje
                  kmetijsko-veterinarske zavode. Razbili bomo sodelovanje med službami znotraj
                  kmetijskih veterinarskih zavodov in nadaljevali bomo s strogo centralizacijo
                  države na področju kmetijstva. V celoti bomo zmanjšali pomen stroke, kmetijske
                  stroke na nivoju regij.</p>
               <p>Slovenija je še posebej na področju kmetijstva izredno pestra dežela in prav zato,
                  zaradi te pestrosti so bili ustanovljeni kmetijsko-veterinarski zavodi, ki naj
                  rešujejo regijske probleme na nivoju regije. Tukaj bo centralizacija na nivoju
                  države naredila veliko škodo regijskemu nivoju. Zato bom danes glasoval proti temu
                  amandmaju. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe in gospodje! Glasovala bom proti amandmaju Vlade in za amandma
                  gospoda Eržena. Namreč, že v prvi obravnavi se je ta zbor odločil, da se ustanovi
                  9 regijskih zavodov. Pri amandmaju Vlade je pa potrebno to, da ukinja v bistvu
                  pravni status teh 9 območnih zavodov in jih spreminja v nekakšne ekspoziture, kar
                  pojmujem tako kot nekakšen SOZD, kjer bo na vrhu direktor, računovodstvo pa še
                  nekaj tiste strokovne službe v glavnem, ki bo opravljala administrativna dela.
                  Mislim, da gre to za centralizacijo in da bo to imelo neugodne učinke predvsem v
                  tem smislu, ker ne bo ta dislocirana uprava skrbela za razvoj dejavnosti na
                  posamezni regiji.</p>
               <p>Mislim, da taka tvorba, kot jo predlaga Vlada, ne bo nič cenejša zato, če je en
                  direktorat, ker bodo morale ekspoziture imeti tudi svoje vodje, pa tudi nekaj
                  administrativnih delavcev. Torej ne bo nič cenejša, bo pa ta služba mnogo manj
                  učinkovita.</p>
               <p>Verjamem, da bi bilo Republiški veterinarski upravi zelo ljubo, če bi lahko
                  komunicirala recimo samo z enim direktorjem, ki bo obenem tudi predstavljal te
                  območne enote. Vendar pa to po drugi strani tudi pomeni nekakšen filter, ki se
                  ustvarja med Republiško veterinarsko upravo in pa območnimi enotami. To razumem
                  dejansko kot korak nazaj, da je organiziranost sedaj boljša in bom glasovala proti
                  temu amandmaju Vlade.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Želim poseči v to razpravo samo zato, da bi stvari postale ali pa bile zelo jasne.
                  V osnovnem pregledu amandmajev gre predvsem za to, ali podpremo Veterinarski zavod
                  Slovenije, ki ima potem območne enote, amandma na amandma gospoda Eržena, da se
                  definira Veterinarski zavod Slovenije z devetimi enotami.</p>
               <p>Drugi je vezan na sedež. Ampak tretji je, da se Veterinarski zavod, se pravi ta
                  osnovna stvar, ali so Veterinarski zavodi ali je Veterinarski zavod Slovenije. V
                  tem smislu kot je govoril kolega poslanec Madon, nikjer nisem zasledil amandmaja,
                  pomeni, da ostajajo v sekundarni mreži kmetijsko-veterinarski zavodi. Tega
                  amandmaja ni, tako da te razprave v tem smislu pač ni možno peljati. V razpravi je
                  bila zelo prisotna, ni bila podprta in tudi amandmaja ne vidim.</p>
               <p>V bistvu moramo ločiti samo to. Ali amandma na amandma, ki ima v osnovi to, da je
                  Veterinarski zavod Slovenije in amandma na amandma, da je že v zakonu napisano, da
                  je devet enot. To sem hotel opozoriti. Osebno pač, z ozirom na 72. člen, ki določa
                  kriterije, so me veterinarji, ki so mi predhodno povedali, da so se uspeli končno
                  nekaj dogovoriti, prepričali in zato podpiram vladni amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Eržen.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Spoštovani! Moram replicirati gospodu Protnerju. Ali me ni razumel?
                  Prej sem rekel, da amandma k 67. členu pod številko 1 umikam. Tam je konkretna
                  beseda o devetih območnih enotah in ga nadomeščam z amandmajem, kjer je beseda o
                  devetih območnih javnih veterinarskih zavodih.</p>
               <p>Rad bi pa repliciral še kolegu Leniču, ki je rekel, da se na terenu pač s tako
                  predlagano organizacijo strinjajo. Ne strinjajo se. Strinjali se niso niti pri
                  prvi obravnavi. Kar je posledica tega nestrinjanja, je bil sklep, ki je bil
                  sprejet v Državnem zboru in ne strinjajo se tudi v drugi obravnavi. Vsaj za
                  Gorenjsko območje lahko trdim o takem kontekstu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralno gospa Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Rada bi samo pojasnila, kaj mislim, vendar pa nisem čisto prepričana, če imam
                  čisto prav, zato prosim predsednika, da potem le odloči. Namreč, gospod Eržen je
                  zelo jasno povedal, da je umaknil amandma na amandma Vlade in da je vložil
                  nadomestni amandma in po logiki časovnega zaporedja sledi, da moramo najprej
                  glasovati o amandmaju na amandma Vlade s strani gospoda Protnerja, potem pa o
                  amandmaju Vlade in šele potem o amandmaju gospoda Eržena, ker je prišel zadnji na
                  klop. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova ne po časovni, ampak po vsebinski logiki in kolikor bo
                  amandma na amandma Vlade in amandma Vlade sprejet, bo amandma gospoda Eržena
                  brezpredmeten, zato ker se nanaša na prvi odstavek. Besedo dajem gospodu
                  Omanu.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Gospod podpredsednik, spoštovani kolegice in kolegi! Samo na nekaj bi opozoril. Ne
                  glede na to, ali vse te amandmaje sprejmemo ali zavrnemo, bo ostal koncept zakona
                  tak kot je, ker ni vloženega nobenega amandmaja, ki bi koncept menjal. Gre pa
                  predvsem za tole. Za delitev veterinarske dejavnosti, ki zadeva, bom rekel na
                  kratko, veterinarsko higieno, javno veterinarsko higieno in kurativo. Za to gre.
                  Za to delitev gre in če ne bomo menjali nekih določb v tem zakonu, ki to urejajo,
                  potem bo tudi, če vse te amandmaje sprejmemo, ostal koncept zakona tak, kot je
                  napisan. Ne bi se spuščal v centralizacijo ali decentralizacijo, ker, dobro, v
                  nekaterih primerih zagovarjamo eno, v nekaterih drugo, odvisno od stvari. Zdaj,
                  vedeti je treba, da koncept, tak kot je s tem zakonom zamišljen, pomeni, da bo
                  najbrž veterinarska kurativa dražja kot je bila do sedaj, ker je tisti del, ki je
                  prinašal neke dohodke, izločen v recimo državno službo, veterinarsko zdravljenje
                  seveda ostane privatni službi, ki jo bodo plačevali koristniki. Torej, tukaj se ne
                  morem odločiti, ali je boljše, da je en zavod, ali je boljše, da so posamezni
                  zavodi. Domnevam, da bo lažje racionalno organizirati to službo - ponekod širiti,
                  ponekod krčiti, v kolikor bo to združeno v enem zavodu, tako kot predlaga vladni
                  amandma. Nisem pa seveda tako absolutno gotov v to odločitev. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Madon in potem še predstavnik Vlade.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Da vam bo morda nekoliko bolj jasno po intervenciji gospoda Protnerja. Zavzemam se
                  za obstoječo dikcijo v Poročevalcu, to se pravi, da ohranimo območne zavode. Sam
                  pa sem diskutiral o tem, da je s tem zakonom začetek drobitve oziroma razbijanje
                  kmetijsko-veterinarskih zavodov. Sam vem, da takšni kot so kmetijsko-veterinarski
                  zavodi ne bodo, vendar če imamo območne veterinarske zavode in v kolikor se bodo
                  tudi druge službe organizirale podobno, da bomo imeli območne zavode, kmetijske
                  zavode ali še kakšne druge, potem se bodo lahko ti območni zavodi povezovali in
                  bodo imeli neko obliko zdajšnjih kmetijsko-veterinarskih zavodov. V kolikor gremo
                  pa v to centralizacijo, se bodo enako centralizirale tudi vse ostale kmetijske
                  službe in imeli bomo izpostave državnih uprav, brez nekih svojih regijskih
                  specifičnosti, brez samoiniciativnosti, zato da bodo reševali ti zavodi regijske
                  probleme na regijskih nivojih. Enostavno bodo izpostave državne uprave in ti
                  uslužbenci bodo neka podobna slika, uslužbenci državne uprave, ki bodo delali kot
                  neka taktirka od vrha navzdol. Do sedaj so regijski kmetijsko-veterinarski zavodi
                  zelo dobro reševali, samoiniciativno reševali probleme na regijskem nivoju. Bojim
                  se, da bomo s tem prvim zakonom na tem področju, ki bo verjetno zgled za vse
                  ostale zadeve na področju kmetijstva, to porušili. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predstavniku Vlade dajem besedo.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Spoštovane poslanke, spoštovani poslanci! Dovolite mi, da pojasnim še nekatere
                  stvari okrog rešitve tega vprašanja. Torej, pri zakonu za prvo obravnavo smo
                  pripravili mrežo javnih zavodov, na sekundarni ravni 6 kot samostojnih pravnih
                  oseb. Po proučitvi vseh kriterijev v Sloveniji niti kadrovsko niti strokovno
                  tehnično nismo sposobni organizirati več samostojnih pravnih oseb. Če vam lahko
                  postrežem z nekaterimi podatki, če jih niste prebrali v obrazložitvi za drugo
                  branje, glede na amandma, ki ga je vložil gospod Eržen, bi na območju južne
                  primorske regije, to je regije, ki jo danes pokriva Primorski veterinarski zavod
                  Sežana, ostalo v takem zavodu 7 strokovnih delavcev, kar pomeni, da bi za teh 7
                  strokovnih delavcev morali organizirati pravno osebo. Recimo na
                  Dolenjsko-posavskem območju bi na tej ravni sekundarni v zavodu ostalo 14
                  strokovnih delavcev, kar pomeni, da bi morali organizirati pravno osebo za 14
                  delavcev nikjer pa število teh delavcev, ki v zavodu na tem področju ostanejo, ne
                  presega 30. Tako je Vlada za realizacijo sklepa Državnega zbora, naj organizira to
                  dejavnost na 9 območjih Slovenije, videla s strokovnega vidika samo rešitev
                  organizacije enega veterinarskega zavoda z 9 območnimi enotami. Rad bi odgovoril
                  še na nekatere stvari. Razmejitev med delom javne službe, ki jo opravljajo ti
                  zavodi in med tisto javno službo, ki se lahko podeljuje s koncesijami, je zgolj
                  samo dejavnost, ki je javnega pomena in je pomembna za območje cele države. To je
                  nadzor, živil živalskega porekla, kar pomeni, da mora biti ta nadzor neodvisno od
                  regijskih zahtev, pogojev, želja opravljan tako, da zagotovi zdravje prebivalstva
                  in potrošnikov.</p>
               <p>Druga dejavnost, ki jo ta zavod opravlja, je dejavnost diagnostike kužnih bolezni.
                  Ne glede na to, kje poteka ta diagnostika, je neodvisna od regijskih želja, zahtev
                  in potreb potrebno kužno bolezen diagnosticirati in država mora speljati vse
                  ukrepe, da se prepreči širjenje take kužne bolezni. Medtem ko vsa operativna
                  veterina, vsa dejavnost na področju nadzora živil živalskega izvora, ki se
                  uporabljajo za lastno porabo, pa so v pristojnosti privatne službe. Ta privatna
                  služba se bo organizirala v teh regijah, delala v teh regijah in tudi seveda
                  povezovala stroko z interesi regije.</p>
               <p>Res je, veterinarstvo je del kmetijstva, vendar v kmetijstvu je več strok. Tako je
                  tudi kmetijska stroka, živinorejska stroka in veterinarska stroka, ki je
                  postavljena vsaka v svojo organizacijo in vsaka postavlja svojo strokovnost. Tako
                  da se absolutno strinjam, da smo del kmetijstva, vsekakor pa je treba ločiti
                  posamezne stroke znotraj tega kmetijstva, ki morajo opravljati strokovno vse svoje
                  dejavnosti, ki so za to potrebne.</p>
               <p>V skladu s sklepom Državnega zbora v prvem branju smo pripravili tudi predlog
                  mreže veterinarske javne službe, in sicer primarne mreže veterinarske javne službe
                  in sekundarne mreže veterinarske službe.</p>
               <p>Primarna mreža veterinarske službe je tista mreža, ki opravlja osnovno
                  veterinarsko dejavnost in se s koncesijami vsa podeljuje neposredno privatni
                  veterinarski službi. V to mrežo primarne službe smo vključili danes vse enote
                  veterinarskih zavodov in pa vse veterinarske ambulante v večjih živinorejskih
                  obratih, ki to dejavnost že danes opravljajo.</p>
               <p>Na sekundarnem nivoju je samo ta Veterinarski zavod Slovenije z devetimi enotami,
                  ki opravlja zgolj to specialistično dejavnost, za katero mora država odgovarjati
                  na kateremkoli delu slovenskega ozemlja. Mislim, da je to osnovno, kar bi rad še
                  ob tem povedal. Predvsem bistveno je to, da izhajamo ne iz denarja, izhajamo iz
                  stroke, iz delitve te stroke in iz čimbolj strokovno in racionalnega opravljanja
                  vseh dejavnosti, ki jih mora veterinarstvo kot stroka opraviti na našem območju.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>To, kar želim v kratkem povedati, naj bi bila neke vrste replika. Vse, kar je pred
                  menoj govoril gospod Lenič, je tisto, zaradi česar sem na koncu prejšnje svoje
                  razprave povedal, da se odločam za predlog vladnega amandmaja. Toliko me poznate,
                  veste da nisem naklonjen rešitvam, o katerih je tudi prej gospod Oman govoril, ki
                  so preveč centralistično naravnane; prej obratno. Vendar ti argumenti so me nekako
                  prepričali in to kar mislim reči z repliko, je to, da je gospod Madon gotovo imel
                  vse prav, kar je govoril. Želel bi povedati samo naslednje: ne pristajati, da bi
                  to bil kakršenkoli prejudic za rešitve, ki bodo sledile v zakonu o kmetijskih
                  javnih službah. Ta zakon počasi prihaja in mislim, da je veliko, veliko
                  argumentov, da bomo takšne težnje, ki očitno obstajajo, kolikor nam je poznano,
                  lahko z argumenti ovrgli. Torej, ne pristajam na prejudic, da bi s to razrešitvijo
                  danes, ko tehtamo drugačne argumente, prejudicirali rešitve v zakonu, ki prihaja
                  in ki ga še nismo videli. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Eržen.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Spoštovani! Tako razlago, kot jo je prej imel gospod Lenič, moram
                  reči, sem jaz že slišal. Sicer v nekoliko drugačnem kontekstu. Slišal sem jo
                  namreč od veterinarjev na Gorenjskem, pa delno tudi na Dolenjskem. Govorili so pa
                  ti argumenti v prid območnim zavodom. Moram reči, da so bili podatki dosti enaki.
                  Gospod Lenič jih je pa uporabil zato, da bi te veterinarske zavode rušil. Toliko
                  samo o tem. Rad bi pa rekel še nekaj.</p>
               <p>V strokovnost Vlade ne dvomim. Mislim pa, pravzaprav sprašujem se, zakaj to svojo
                  strokovnost uporablja takrat, kadar ji to odgovarja.</p>
               <p>In pa še nekaj, sklicevanje na racionalizacijo. Mislim, da bo tokrat
                  racionalizacija nastopala v nekakšni vlogi odskočne deske za centralizacijo
                  veterinarske službe. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen ima besedo.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Mene argumenti gospoda Leniča niso povsem prepričali. V vsakem
                  primeru, ne glede na to, ali bomo imeli en zavod z območnimi enotami, ali bomo
                  imeli 7 ali 9 območnih zavodov, bo ustanovitelj teh zavodov Vlada. V vsakem
                  primeru morajo izvajati zakon in v vsakem primeru seveda morajo opravljati tiste
                  naloge, ki jim jih bo z ustanovitvijo določil tudi ustanovitelj v skladu z
                  zakonom. Problem je bolj tema, ali bomo imeli eno pravno osebo ali 7 ali 9. Čisto
                  organizacijska zadeva. V bistvu gre za vprašanja racionalizacije. Nisem prepričan,
                  da kaj prihranimo s tem, če ustanovimo eno samo pravno osebo namesto več. Bojim pa
                  se, da bi z ustanovitvijo ene same pravne osebe in s centralnim vodenjem vseh enot
                  dejansko otežili sodelovanje med območnimi enotami in območnimi kmetijskimi
                  zavodi. Gospod Protner je rekel, ne pristaja na to, da bi bil to en prejudic,
                  ampak en tak prejudic že imamo z državnim zavodom za gozdove. To je sedaj samo
                  kopija te iste organizacije. Tam je Zavod za gozdove s 14 območnimi enotami, tu se
                  govori o devetih. To se lahko nadaljuje v en kmetijski zavod z območnimi enotami,
                  kar pomeni, da so vse te službe dejansko v regijah razbite in postavljene v
                  odvisnost od centralnega vodenja in se oteži njihovo medsebojno sodelovanje. Gre
                  za različne stroke, ki pa imajo, predvsem ko gre za veterino in kmetijstvo, istega
                  porabnika storitev in je sodelovanje na regijski in območni ravni nujno.</p>
               <p>Kljub temu se bom odločil za to, da bom kljub tem argumentom, ki so bili navedeni,
                  pa me ne prepričujejo, odločil za to, da podprem Erženov amandma in če ne bo
                  uspel, potem osnovno besedilo zakona, ki je pripravljeno v skladu s sklepi
                  Državnega zbora v prvi obravnavi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje. Dovolite, da še enkrat ponovim. Najprej bomo
                  glasovali o amandmaju na amandma Vlade k 67. členu, nato o amandmaju Vlade. V
                  kolikor bo amandma Vlade sprejet, je amandma gospoda Eržena brezpredmeten. Nato pa
                  bomo šli nazaj k 38. členu. Najprej dajem amandma gospoda Protnerja na amandma
                  Vlade Republike Slovenije k 67. členu na glasovanje.</p>
               <p>Obrazložitev glasu gospod Madon.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Nisem v praksi za proceduro, vendar menim, da tukaj nekaj ne gre prav. Najprej bi
                  morali odločati o tem, ali ostane osnovna dikcija oziroma ali je sprejet amandma
                  Vlade, ali imamo en zavod Republike Slovenije, ker v kolikor ni sprejet ta amandma
                  Vlade, potem ostanejo zavodi in je ta amandma gospoda Protnerja brezpredmeten. Če
                  prav razmišljam, ne vem.</p>
               <p>Drugače bi pa rad obrazložil amandma gospoda Protnerja, s katerim želi prenesti
                  oziroma določiti sedež Javnega kmetijsko-veterinarskega zavoda Republike Slovenije
                  v Novo Gorico.</p>
               <p>Ne vem, če je bil moj proceduralni nastop upravičen. Dovolite mi, da na kratko
                  zagovarjam ta amandma gospoda Protnerja. Vedno cenim pobudo gospe Pečan in pa
                  solidarnost gospoda Protnerja, ki je amandma napisal in podpisal, zato da se sedež
                  kmetijsko-veterinarskega zavoda Republike Slovenije prenese v Novo Gorico. Menim,
                  da med nami obstaja konsenz, da moramo državno upravo decentralizirati in delček
                  naše državne uprave smo že decentralizirali oziroma prenesti nekoliko v Celje,
                  nekoliko v Maribor. Menim, da je tokrat na vrsti Primorska in da se pokaže delček
                  te decentralizacije tudi v tem, da sedež kmetijsko-veterinarskega zavoda Republike
                  Slovenije prenesemo v Novo Gorico. Na Primorskem imamo znaten delež slovenske
                  živinoreje, imamo zelo priznano, spoštovano in dokaj veliko mesno predelovalno
                  industrijo in Primorska meji s sosednjo državo Italijo, s katero poteka izjemno
                  ali pa izredno velika blagovna izmenjava takšnega blaga, na katerega je vezana
                  veterina oziroma ki sodi pod veterinarsko kontrolo.</p>
               <p>Sedanji kmetijsko-veterinarski zavod v Novi Gorici zavzema področje skoraj cele
                  Primorske, ima tako prostorske kot kadrovske pogoje oziroma možnosti, da nudi
                  prostore in kadre za potrebe novoustanovljenega veterinarskega zavoda Republike
                  Slovenije. Zato vas prosim, da ta amandma podprete oziroma ne vidim tehtnih
                  argumentov proti temu, da bi ne bil v Novi Gorici sedež Veterinarskega zavoda
                  Republike Slovenije. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Madon. Dovolite, da vam odgovorim proceduralno. Imamo amandma
                  Vlade. Gospod Protner je na ta amandma Vlade dal amandma in po proceduri moramo
                  najprej glasovati o amandmaju na amandma. Če bo amandma na amandma izglasovan, pa
                  amandma Vlade ne bo, je vse brezpredmetno in ni sprejeto. To je procedura. Gospod
                  Zagožen, obrazložitev glasu o amandmaju na amandma.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani podpredsednik, spoštovani zbor! Mislim, da imamo dva amandmaja na
                  amandma Vlade. Amandma gospoda Protnerja in amandma gospoda Eržena. Amandma
                  gospoda Eržena je bolj oddaljen od amandmaja gospoda Protnerja, ker spreminja
                  zadevo. Če bi bil izglasovan amandma gospoda Eržena, postane amandma gospoda
                  Protnerja brezpredmeten.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Zagožen, dovolite, da vam pojasnim.</p>
               <p>Gospod Eržen je svoj amandma na amandma umaknil. To se pravi, nima amandma na
                  amandma, ampak amandma k 67. členu. Dvakrat sem to poudaril. Drugače bi bilo tako,
                  kot vi govorite, ampak umaknjen je bil amandma na amandma in je vložil na 67.
                  člen, ne na amandma Vlade.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Potem sem to spregledal, ker je bilo naknadno, ni v pregledu. Mislil sem, da je
                  tudi to amandma na amandma.</p>
               <p>Potem smo v zagati. V vsakem primeru gre pri amandmaju gospoda Eržena za bistveno
                  drugačno vsebino in menim takole, da bi v tem primeru proceduralno morali
                  glasovati kljub temu najprej o amandmaju gospoda Eržena. Ker če je izglasovan,
                  postane brezpredmeten amandma Vlade in tudi amandma gospoda Protnerja na amandma
                  Vlade.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma Vlade je bolj oddaljen in sedaj je obrazložitev glasu, ni
                  splošna razprava o amandmajih. Gospod Eržen, obrazložitev glasu o amandmaju na
                  amandma.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Gospod podpredsednik! Vseeno bi moral nekaj reči okrog procedure.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Proceduralno imate? Izvolite, proceduralno.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Rekli ste, naj bi najprej glasovali o amandmaju, ki ga je vložil gospod Protner.
                  On v svojem amandmaju navaja naslednje: Na koncu besedila <q>"Veterinarski zavod
                  Slovenije"</q> se pika črta in stavek zaključi z besedilom <q>"s sedežem v Novi Gorici."</q>
                  Če bi bil ta amandma izglasovan, bi bil sedež v Novi Gorici. S tem bi tudi uvedli
                  pojem Veterinarski zavod Slovenije, ki do sedaj še ni bil izglasovana. Mislim, da
                  se razumemo. Moramo najprej glasovati o amandmaju Vlade.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Eržen! Prosim, da me še enkrat poslušate vsi. Že parkrat sem rekel, da
                  imamo amandma na amandma, ki ga predlaga gospod Protner. Vedno glasujemo najprej o
                  amandmaju na amandma. Seveda, če amandma Vlade ne bo sprejet, je tudi tisti
                  amandma na amandma brezpredmeten.</p>
               <p>Sedaj glasujemo o amandmaju na amandma gospoda Protnerja. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo amandma na amandma sprejeli.</p>
               <p>Sedaj dajem na glasovanje amandma Vlade. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je amandma sprejet. Amandma gospoda Eržena je brezpredmeten.</p>
               <p>Vračamo se na stran 2. k 38. členu. Kolegice in kolegi, predlagam, da se v 38.,
                  52., 53., 68., 73., 77., 78. in 80 členu besedilo <q>"Območni zavod"</q> nadomesti z
                  besedilom <q>"Veterinarski zavod Slovenije"</q>. Ali kdo temu amandmaju nasprotuje? Če
                  ne, bomo morali o vsak tem posebej glasovati. Dajem takšen amandma na glasovanje.
                  Ta amandma je povezan z amandmajem k 67. členu. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 38. člen. Ugotovimo sklepčnost! <stage>(39 prisotnih.)</stage>
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je člen sprejet.</p>
               <p>K 40. členu imamo amandma Vlade, ki ga odbor podpira in pod točko 2 imamo še drug
                  amandma Vlade, ki ga odbor tudi podpira. Želi kdo k 40. členu ali teh dveh
                  amandmajih besedo? <stage>(Ne.)</stage> Najprej dajem na glasovanje amandma pod
                  št. 1 k 40. členu. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma pod št. 1 sprejeli.</p>
               <p>Dajem na glasovanje amandma pod št. 2 k 40. členu na strani 3. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet. Na glasovanje dajem 40. člen v celoti.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 40. člen sprejeli. V razpravo dajem 43. člen in dva amandmaja,
                  prvega predlaga odbor, drugega predlaga gospod Jože Lenič. Želi kdo besedo?
                  Najprej amandma odbora k 43. členu. Predstavnik Vlade izvolite!</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Spoštovane poslanke in poslanci! Vlada teh dveh amandmajev ne podpira. Razlogi so
                  predvsem za to, da gre tukaj za super analize tistih živil in vzorcev krmil in
                  surovin, v katerih so ugotovljene patogene bakterije. Kadar so ugotovljene kužne
                  klice, je predlog v amandmaju, da se dovoli super analiza, ki pa je lahko drugačna
                  od osnovne analize. Zato Vlada tega amandmaja ne podpira. Kajti, ko je enkrat
                  kužna klica ugotovljena, je torej prisotna in je potrebno vse ukrepe za
                  odpravljanje tega, ne glede na druge analize izpeljati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo prisotnost, najprej glasujemo o amandmaju, ki ga predlaga
                  odbor. Vlada ga ne podpira. Gospod Potočnik, izvolite in gospod Oman, obrazložitev
                  glasu.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Prvi amandma Odbora za kmetijstvo in gozdarstvo bom podprl. Mi smo se na odboru
                  pogovarjali, kako bi to stvar speljali. Na nek način smo ugotovili, da bi v tem
                  drugem branju, s tem da bi omogočili dokončno rešitev v tretjem branju, dodali na
                  koncu prvega odstavka besedi za promet in na ta način bi izključili obvezen
                  pregled vse krme na vseh kmetijah, v vseh senikih, v vseh silosih itd. Skratka, ta
                  prvi amandma preprečuje to obveznost, ne izključuje pa tega pregleda, če pač
                  inšpektor oceni, da je tudi to potrebno narediti. Zato mislim, da je prav, da ta
                  prvi amandma sprejmemo, saj je bilo tudi z gospodom Leničem na odboru na nek način
                  soglasje doseženo. Če pa ni potem čisto prava dikcija, je pa lahko potem v tretjem
                  branju, da to zadevo popravimo. Torej, glasoval bom za prvi amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman. Krasno. Prehajamo na odločanje o prvem amandmaju k 43.
                  členu. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma k 43. členu pod točko 1. sprejeli.</p>
               <p>Pod točko 2. Predlagatelj gospod Lenič. Dajem ta amandma na glasovanje. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da amandma gospoda Leniča nismo sprejeli, hkrati pa vas obveščam, da
                  je to gospod Lenič iz parlamenta, ne pa iz Vlade.</p>
               <p>Dajem na glasovanje 43. člen. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 51. členu imamo amandma odbora. Vlada amandma podpira. Želi kdo besedo? Dajem
                  amandma k 51. členu na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 51. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 51. člen sprejeli.</p>
               <p>K 52. členu imamo amandma, ki smo ga že sprejeli in dajem na glasovanje 52. člen.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo člen sprejeli.</p>
               <p>Smo na strani 4 pregleda. K 53. členu smo amandma tudi že sprejeli. Dajem 53. člen
                  na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je člen sprejet.</p>
               <p>K 54. členu imamo amandma Vlade, odbor podpira in dajem amandma na glasovanje.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 54. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslancev.)</stage></p>
               <p>Ugotavljam, da smo člen sprejeli.</p>
               <p>Imamo 56. člen. Amandma predlaga Vlada, odbor podpira. Dajem amandma na
                  glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 56. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>K 58. členu imamo prav tako amandma Vlade, ki ga odbor podpira in dajem amandma na
                  glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma k členu sprejeli.</p>
               <p>Na glasovanje dajem člen. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 60. členu imamo amandma Vlade, odbor podpira. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 60. člen. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>Na strani 5 imamo amandma k 61. členu. Predlagatelj je skupina poslancev,
                  prvopodpisani Jože Protner. Mnenja odbora in Vlade nimamo. Vlada podpira, odbor
                  podpira in dajem amandma na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 61. člen. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 64. členu imamo več amandmajev. Prvega predlaga skupina poslancev, prvopodpisani
                  gospod Metelko. Drugega predlaga ista skupina poslancev, tretjega predlaga ista
                  skupina poslancev, četrtega predlaga Odbor za kmetijstvo in gozdarstvo in je
                  redakcijske narave. Petega predlaga gospa Breda Pečan. Šestega predlaga Vlada in
                  odbor amandma podpira. Ali želi kdo o teh amandmajih in 64. členu besedo?
                  Predstavnik Vlade, izvolite. Gospod Lenič ima besedo.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Spoštovani! Proučili smo te amandmaje in Vlada teh amandmajev ne podpira in sicer
                  iz naslednjih razlogov.</p>
               <p>Prvi amandma k 64. členu je sestavljen iz dveh delov, kar pomeni, če sprejmemo ta
                  amandma, pomeni, da smo zmanjšali dejavnost javne veterinarske službe, ki preko
                  zasebne veterinarske službe mora biti organizirana za imetnike živali. Namreč
                  javna veterinarska služba pomeni, da jo mora država organizirati, ne glede na to,
                  ali se razvije privatna veterinarska služba ali ne. To pomeni, če sprejmemo ta
                  amandma, zmanjšamo javno veterinarsko službo, kar pomeni, da je v vseh teh
                  dejavnostih, ki jih gospod Metelko in skupina predlagajo, neposredna ekonomska
                  povezava med veterinarjem in pa med imetnikom živali. Če pa ostane tako kot
                  predlaga Vlada, je pa vsa ta dejavnost javne veterinarske službe zagotovljena
                  imetniku ali prek privatne službe, če pa ni preko privatne službe, je zagotovljena
                  preko službe javnih veterinarskih zavodov. Na sprejem tega amandmaja se nanaša
                  tudi drugi amandma, kjer se potem to popravlja in ga Vlada iz istih razlogov tudi
                  ne podpira. Kar zadeva veterinarsko sanitarni nadzor, sem pa že omenil pri
                  obravnavi mreže javnih zavodov, da javni zavodi opravljajo kot dejavnost, ki se ne
                  podeljuje s koncesijami, dejavnost veterinarsko-sanitarnega nadzora živil
                  živalskega izvora, ki se proizvajajo za javno potrošno. Namreč, Vlada meni, da gre
                  v tem primeru za zaščito potrošnika in zaščito prebivalstva in njihovega zdravja
                  in zato mora biti to v dejavnosti javne veterinarske službe, ki jo lahko
                  opravljajo samo javni zavodi, medtem ko zasebna veterinarska služba lahko izvaja
                  veterinarsko sanitarni nadzor pri zakolu in proizvodnji živil živalskega izvora,
                  kadar gre za izključno domačo uporabo. Iz teh razlogov Vlada tudi tega amandmaja
                  ne podpira. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Hvala lepa. Spoštovani! Sam bom podprl samo predlog, torej amandma, ki ga predlaga
                  odbor. Obenem pa, če smem prositi gospoda Leniča, da bi nam razložil, ali pa
                  čeprav samo meni, če sem slabo bral, kje je rešeno vprašanje, kje drugje je rešeno
                  vprašanje 12. točke, kjer Vlada predlaga črtanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Metelko, prosim.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani! Amandma na 64. člen pod točko 2 in 3 umikamo, vztrajamo pa na
                  amandmaju k 64. členu pod točko 7 okrog veterinarsko sanitarnih pregledov živil,
                  kjer je bila možnost, da bi v manjših klavnicah opravljali te preglede tudi
                  privatni veterinarji. 2. in 3. točko pa umikamo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandmaja pod točko 2 in 3 sta umaknjena. Želi še kdo besedo? Gospod
                  Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Sam podpiram amandmaje pod točko 4 in točko 6, točko 4, amandma odbora, in točko
                  6, amandma Vlade. Za ostale pa naj povem - vložila jih je skupina poslancev s
                  prvopodpisanim Alojzom Metelkom - da je vendarle odbor tudi o teh amandmajih
                  razpravljal, ker so bili predloženi odboru in jih je zavrnil. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Lenič, predstavnik Vlade.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Spoštovani! Vlada tudi podpira amandma pod točko 4, pod točko 5 in pod točko 6.
                  Namreč v tej 12. točki gre za to, da smo na predlog Ministrstva za varstvo okolja
                  razdelili del dejavnosti. Iz 12. točke smo dali oziroma to dejavnost iz 12. točke
                  smo dali v sekundarno veterinarsko dejavnost zato, ker gre za prevoz trupel živali
                  od mesta pogina do mesta ugotavljanja vzroka pogina, kajti na tej poti je ta žival
                  še sumljiva na kužno bolezen. Ko pa pride do mesta, torej na patologijo, ko
                  ugotovijo vzrok pogina, od tam naprej je pa to javna služba, ki jo lahko s
                  koncesijami opravlja kdorkoli. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Najprej amandma pod točko 1 k 64. členu.
                  Predlagatelj skupina poslancev, prvopodpisani gospod Metelko. Odbor in Vlada ne
                  podpirata. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(26
                     poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da amandma ni sprejet. Pod točko 2 in točko 3 sta bila amandmaja
                  umaknjena.</p>
               <p>Pod točko 4 je amandma odbora. Vlada ga podpira. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Pod točko 5 imamo amandma gospe Brede Pečan. Odbor in Vlada ne podpirata.
                  Opravičujem se, Vlada podpira. Odbor se ni opredelil. Se opravičujem. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma gospe Pečanove sprejeli.</p>
               <p>Imamo še amandma Vlade pod točko 6. Odbor ga podpira. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 64. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>V razpravo dajem 65. člen in amandma odbora. Dajem amandma na glasovanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 65. člen. Ugotovimo sklepčnost! <stage>(45 prisotnih.)</stage>
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>V razpravo dajem 66. člen in amandmaje. Prvega predlaga skupina poslancev,
                  prvopodpisani gospod Metelko. Drugega predlaga ista skupina. Tretjega predlaga
                  gospa Breda Pečan in četrtega predlaga odbor. Gospod Metelko želi besedo.
                  Izvolite.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani! Zdi se mi, da sta ta dva amandmaja brezpredmetna z ozirom na to, da ni
                  bila 7. točka 64. člena sprejeta.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jih umikate? Hvala lepa. Želi še kdo? Najprej dajem na glasovanje amandma pod
                  točko 3, predlagatelj gospa Breda Pečan. Vlada podpira amandma. Ugotovimo
                  sklepčnost! <stage>(43 prisotnih.)</stage> Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet. Na glasovanje dajem amandma odbora pod točko 4.
                  Vlada amandma podpira. Ugotovimo sklepčnost! <stage>(40 prisotnih.)</stage>
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje člen v celoti. Ugotovimo sklepčnost! <stage>(43
                     prisotnih.)</stage> Prosim za pozornost! Ugotovimo sklepčnost! <stage>(52
                     prisotnih.)</stage></p>
               <p>Kdo je za sprejem 66. člena? <stage>(42 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da smo člen sprejeli.</p>
               <p>Na glasovanje dajem 67. člen, h kateremu smo že prejeli dva amandmaja Vlade.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo člen sprejeli.</p>
               <p>Smo na strani 8. V razpravo dajem 68. člen, prvi amandma smo že sprejeli, imamo pa
                  še drugi amandma, ki ga predlaga Odbor za kmetijstvo in gozdarstvo. Želi kdo
                  besedo? Na glasovanje dajem amandma pod št. 2. Vlada amandma podpira. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 68. člen. Ugotovimo prisotnost. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 68. člen sprejeli.</p>
               <p>V razpravo dajem 69. člen. Imamo amandma. Skupina poslancev, prvo podpisani gospod
                  Protner. Amandma je redakcijske narave. Vlada ga podpira. Ugotovimo prisotnost!
                     <stage>(50 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslancev.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 69. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>V razpravo dajem 71. člen. Imamo dva amandmaja, prvega predlaga odbor in je
                  redakcijski in drugega predlaga Vlada in ga odbor podpira. Želi kdo besedo? Na
                  glasovanje dajem amandma odbora. Ugotovimo sklepčnost! Vlada amandma podpira.
                  Ugotavljamo prisotnost! <stage>(52 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma k 71. členu sprejeli.</p>
               <p>Imamo k 71. členu amandma Vlade, ki ga odbor podpira in ga dajem na glasovanje.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 71. člen. Ugotovimo sklepčnost! <stage>(54
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo 71. člen sprejeli.</p>
               <p>Na strani 8 in 9 imamo dva amandmaja k 72. členu, prvega predlaga Vlada, odbor
                  podpira in drugega predlaga gospod Brane Eržen. Vlada<gap n="..."/> Je umaknjen. Hvala lepa.
                  Imamo k 72. členu, samo. Prosim, izvolite besedo! Mislim, da bo treba amandma še
                  popraviti.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Torej najprej je vezan ta amandma na tisti sprejem Veterinarskega zavoda Slovenije
                  in predlagam tudi popravek: Mreže javne veterinarske službe sestavljajo:
                  Veterinarski zavod, Veterinarski inštitut Slovenije in zasebne veterinarske
                  organizacije. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma bomo tako redakcijsko popravili, da se bo glasil: <q>"Mreže javne
                  veterinarske službe sestavljajo: Veterinarski zavod Slovenije, Veterinarski
                  institut Slovenije"</q> in nato nadaljevanje naprej tako, kot imate v pregledu. Dajem
                  amandma, ki smo ga redakcijsko popravili, na glasovanje. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 72. člen. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 73. členu imamo amandma, ki smo ga že sprejeli. Dajem na glasovanje 73. člen.
                  Ugotovimo sklepčnost! <stage>(45 prisotnih.)</stage> Prosim, da ponovno ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je člen sprejet.</p>
               <p>V razpravo dajem 77. člen in amandmaje. Prvega predlaga Vlada, ta je že bil
                  sprejet. Pod dva pa predlaga amandma prav tako Vlada. Odbor podpira, vendar glede
                  na besedilo, ki smo ga sprejeli, je treba amandma spremeniti zaradi območnih enot.
                  Želi predstavnik Vlade besedo ali kdo drug k 77. členu in amandmaju pod točko 2.
                  Ali je potreben redakcijski popravek? Ni potrebno. Dajem amandma pod točko 2 na
                  glasovanje. To je amandma Vlade in odbor amandma podpira. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje člen. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 77. člen sprejeli.</p>
               <p>K 78. členu smo amandma že sprejeli. Dajem na glasovanje samo 78. člen. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je člen sprejet.</p>
               <p>K 80. členu smo prav tako sprejeli amandma in dajem na glasovanje 80. člen.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 80. člen sprejet.</p>
               <p>K 81. členu imamo amandma gospoda Jožeta Leniča. Vlada amandma ne podpira. Želi
                  kdo besedo? Dajem amandma gospoda Jožeta Leniča<gap n="..."/> Gospod Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Spoštovani! Sam bom glasoval za amandma gospoda Leniča, ker se mi zdi, da je
                  boljši od osnovne dikcije.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo do obrazložitve? <stage>(Ne.)</stage> Dajem na
                  glasovanje amandma gospoda Leniča. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 81. člen. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 81. člen sprejet.</p>
               <p>K 84. členu imamo amandma, ki ga predlaga Vlada. Odbor amandma podpira. Želi kdo
                  besedo? <stage>(Ne.)</stage> Dajem amandma Vlade na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 84. člen. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 84. člen sprejet.</p>
               <p>Smo na strani 11. Imamo amandma k 96. členu, ki ga predlaga gospod Lenič.
                  Predstavnik Vlade ima besedo.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Spoštovani! Vlada temu amandmaju nasprotuje, predvsem is tega vidika, da zakon o
                  veterinarstvu v svojem besedilu opredeljuje strokovne kadre na področju
                  veterinarstva. To so doktorji veterinarske medicine, to so veterinarski tehniki,
                  veterinarski osemenjevalci in veterinarski pomožni kader kot so laboranti in
                  bolničarji. Zato menimo, da amandma ne more v to dejavnost vnašati kot izvajalce
                  veterinarske dejavnosti tiste, ki jih zakon ne opredeljuje kot veterinarske
                  strokovne delavce.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Lenič. Ali je umik? <stage>(Da.)</stage> Hvala lepa. Potem ni
                  potrebno, da dam 96. člen na glasovanje.</p>
               <p>K 101. členu imamo več amandmajev. Prvega predlaga Odbor za kmetijstvo. Drugega
                  predlaga Vlada in ga odbor podpira. Tretjega predlaga Vlada, odbor ne podpira.
                  Četrtega predlaga odbor. Petega predlaga Vlada, odbor ga ne podpira. Želi kdo
                  besedo?</p>
               <p>Najprej dajem na glasovanje amandma k 101. členu pod točko 1. Predlagatelj je
                  Odbor za kmetijstvo. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma pod točko 1 sprejet.</p>
               <p>Pod točko 2 je predlagatelj Vlada. Odbor amandma podpira. Želi kdo besedo?
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 2 sprejet.</p>
               <p>Imamo amandma Vlade pod točko 3. Odbor amandmaja ne podpira. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je amandma pod točko 3 sprejet.</p>
               <p>Pod točko 4 imamo amandma Odbora za kmetijstvo. Dajem ga na glasovanje. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 4 sprejet.</p>
               <p>Pod točko 5 imamo amandma Vlade. Odbor amandma podpira. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 5 sprejet.</p>
               <p>Na glasovanje dajem 101. člen. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>Smo na strani 12 našega pregleda. K 104. členu imamo več amandmajev. Prvega
                  predlaga skupina poslancev. Prvopodpisani gospod Metelko. Drugega predlaga odbor.
                  Tretjega predlaga skupina poslancev, prvopodpisani gospod Metelko. Želi kdo
                  besedo? Predstavnik Vlade, izvolite. Če je sprejet prvi amandma, je drugi amandma
                  brezpredmeten.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Spoštovani! Vlada prvega amandmaja ne podpira predvsem zaradi tega, ker gre za
                  zamenjavo do izraza <q>"določeno in zasebno"</q>. Vlada podpira amandma, ki ga predlaga
                  Odbor za kmetijstvo, kjer se za besedo <q>"določene"</q> doda <q>"zasebna"</q>. Ni nujno, da je
                  to vsa dejavnost, ampak so lahko samo določene zasebne dejavnosti. Prvi amandma
                  pomeni to zamenjavo, drugi pa daje možnost, da lahko privatnik pridobi posamezne
                  dejavnosti s področja privatne dejavnosti v koncesijo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej dajem amandma k 104. člen pod številko 1 na glasovanje.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da amandma ni sprejet.</p>
               <p>Drugi amandma je amandma odbora in ga dajem na glasovanje. Ugotovimo sklepčnost!
                     <stage>(48 prisotnih.)</stage> Vlada ta amandma podpira.</p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Tretji amandma predlaga skupina poslancev, prvopodpisani gospod Metelko. Prosim,
                  gospod Lenič ima besedo.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Vlada amandmaja pod točko 3, 8 in 9 ne podpira. Namreč, gre za to, da cene za
                  javno veterinarsko službo, ki jo mora tudi država zagotavljati, določa Vlada,
                  država v sodelovanju z veterinarsko zbornico. Ne more zbornica soodločati za ta
                  del cen za veterinarske storitve, ki so v javni službi.</p>
               <p>Podobno je tudi pri podeljevanju koncesij, ki jih podeljuje država in ne more
                  dajati zbornica soglasja, lahko pa sodeluje pri tem postopku podeljevanja
                  koncesij. Zato Vlada teh dveh amandmajev ne podpira. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Umik. Hvala lepa. Amandma je umaknjen in dajem na glasovanje 104.
                  člen. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 107. členu imamo amandma Vlade. Odbor podpira. Dajem amandma na glasovanje.
                  Ugotovimo sklepčnost! <stage>(43 prisotnih.)</stage> Glede na pičlo večino, prosim
                  vse v dvorani, da zasedete svoje mesto, po 17 uri bo več časa za razpravljanje med
                  kolegi. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli. S tem smo 107. člen črtali.</p>
               <p>K 108. členu imamo amandma Vlade. Odbor podpira. Gospod Baškovič prosim.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Javil sem se, ker bi rad na nekaj opozoril. Namreč, da ne bi popolnoma
                  brez premisleka glasovali o tem amandmaju, ker ima eno zanimivo rešitev, ki je
                  nova. Namreč gre za registre in za podatke, ki se vnašajo v te registre. V
                  sedanjem osnovnem tekstu 108. člena, če ga pogledate, imamo napisano, da so to
                  registri objektov, živali, registri psov itn. in se konča potem ta odstavek, da so
                  to javne evidence. V tem novem odstavku, ki se pa predlaga z amandmajem, ohranja
                  prejšnje zahteve o podatkih teh evidenc, se pravi ime in priimek, prebivališče,
                  lastnika živali, kar je pa zanimivo in na to opozarjam. Vnaša pa še poleg tega nov
                  element EMŠO, se pravi enotno matično številko za osebe, za lastnike. Namreč v
                  naših dosedanjih številnih razpravah smo bili ob tem vedno kritični, tudi zakon o
                  aktivnih podatkih je seveda v proceduri in smo tudi tam bili zelo za restriktivno
                  rabo teh povezovalnih EMŠO registrov oziroma podatkov ob tem, da imamo tu vse
                  druge, ki so dovolj za indentifikacijo, po mojem mišljenju. Tu ne gre za
                  državljane, gre za živali, v bistvu registre živali, skrb za živali in je človek
                  tu vpleten samo posredno.</p>
               <p>Mi smo ob zakonu o varstvu osebnih podatkov sprejeli stališče, da je treba
                  preprečiti oziroma onemogočiti povezovanje podatkov, ki se zbirajo o državljanih.
                  To je eno od stališč ob onem zakonu itn. Gre za to, da bi potem, če gre za tako
                  izjemno restriktivno potrebo ob vseh podatkih še EMŠO, ki je pa samo navezovalni
                  element, ki povezuje z vseh mogočih evidenc vse to, kar bi eventualno manjkalo, bi
                  moralo to biti tudi potem izpeljano. Kako je to zaščiteno, za kaj se lahko, za kaj
                  se ne sme rabiti, kdo ima vpogled v to itn. Če so pa registri javni, je to seveda
                  potem zelo občutljiva zadeva in prosim, da se o tem zamislite oziroma, da če se to
                  že sprejme, da se potem za tretjo obravnavo te stvari pa temeljito izčistijo.
                  Mislim pa, da tako število evidenc z EMŠO v tem primeru pa res najbrž ni logično
                  in tudi pravno težko utemeljeno. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predstavnik Vlade.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Spoštovani! Da smo dopolnili ta člen tudi z enotno matično številko, je razlog
                  predvsem to, da smo na Vladi dobili pripombo Republiškega zavoda za statistiko,
                  ker tukaj ne gre za register živali. Gre za register imetnika živali. Če vam dam
                  primer, primer stekline, ko nekoga ugrizne stekel pes, mi rabimo podatek o
                  imetniku živali. Ne o psu. Predvsem o imetniku zato, da ta imetnik potem spelje
                  vse prijave, preventivne ukrepe, ki mu jih naloži veterinarska služba.</p>
               <p>Gre tudi za to, da morajo biti ti registri primerljivi z drugimi registri, kajti
                  področje za ZOONOS, to so bolezni, ki prehajajo iz živali na ljudi in obratno,
                  vodimo v registrih tako zdravstvena služba, kot veterinarska služba. Zato smo bili
                  opozorjeni na to EMŠO, da so vsi ti registri primerljivi in da lahko na podlagi
                  tega resnično dobimo lastnika živali, kadar gre za take primere. Se pa strinjam, v
                  kolikor bo ta amandma izglasovan, da bomo do tretjega branja še z ustreznimi
                  službami razčistili, ali je to potrebno ali to ni potrebno? Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? Gospa Potočnikova, prosim.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci, predvsem vsi tisti, ki ste me opozorili. Niti v
                  sanjah, predvsem gospod Oman, ki je zakričal, da sem se zbudila, niti v sanjah
                  nisem mislila, da bo v tem zakonu tudi mesto za EMŠO. Posebej še za takšno
                  obrazložitev. Zato samo na kratko in z eno besedo oziroma z enim stavkom. Z gnusom
                  zavrnimo ta amandma. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? Dajem amandma Vlade na glasovanje. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem 108. člen. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>Smo na strani 13. V razpravo dajem 109. člen. Amandma skupine poslancev.
                  Prvopodpisani gospod Protner. Želi kdo besedo?</p>
               <p>Amandma dajem na glasovanje. Ugotovimo sklepčnost! <stage>(45 prisotnih.)</stage>
                  Ugotovimo, prosim, znova sklepčnost. <stage>(50 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 109. člen. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>V razpravo dajem 112. člen, amandma Vlade, ki ga odbor podpira. Amandma dajem na
                  glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>112. člen dajem na glasovanje. Ugotovimo sklepčnost! <stage>(40
                     prisotnih.)</stage> Ugotavljamo sklepčnost, kolegice in kolegi! <stage>(52
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>V razpravo dajem 115. člen. Amandma Vlade, odbor podpira. Dajem amandma na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 115. člen. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 119. členu imamo amandma Vlade. Odbor ga podpira. Dajem amandma na glasovanje.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen črtali.</p>
               <p>V razpravo dajem 122. člen. Amandma Vlade. Odbor ga podpira. Dajem amandma na
                  glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>S tem smo člen spremenili. Ni potrebno o njem glasovati.</p>
               <p>Smo na strani 14. K 123. členu imamo amandma Vlade. Odbor ga podpira. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 123. člen. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta člen sprejeli.</p>
               <p>K 124. členu imamo amandma pod 1. točko Vlade, odbor ga podpira. Pod številko dva
                  imamo amandma Vlade, odbor podpira in pod številko 3<gap n="..."/> Proceduralno? Gospod
                  Hvalica, prosim.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Predsedujoči, prosim, da pogledate, ne, ne, to ni fer. Predsedujoči, na mestu,
                  kjer sedi gospod Janez Kopač, je bil stalno pritisnjen gumb, je bila vanj vpeta
                  izkaznica. Zdaj jo je odstranil gospod Sušek. Prosim, da pove, da je to res bilo.
                  Mislim, da je to nedopustno. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Bomo preverili glede na računalniški izpis. Jaz tega, moram povedati, da nisem
                  videl tega. Tudi vi verjetno, gospod Hvalica. Hvala za obvestilo, bomo to
                  prekontrolirali. Gospod Kopač želi besedo. Prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Pozorno spremljam glasovanje in ker je pred nami bil sklop amandmajev,
                  s katerimi se z vsemi strinjam, sem sam zataknil svojo izkaznico in sem odšel na
                  WC. Zato nikakor ni bilo sporno to glasovanje, ker je bilo narejeno po moji volji.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosil bi, da se tega ne poslužujete. Poslanci morajo biti prisotni
                  tudi fizično, ne samo po duhu. Prosim, gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Gospod predsedujoči, prosim, da ugotovite, koliko časa je to trajalo in da se
                  ustrezno razveljavijo glasovanja. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jaz bi prosil, da te razprave ne<gap n="..."/> Gospod Hvalica, vi predlagate torej, da moramo
                  sejo prekiniti in ugotoviti, vendar<gap n="..."/> Moram povedati, da bi zdaj s kakršnimkoli
                  postopkom to težko dokazal. Proceduralno. Prosim, gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Prosim kolega poslanca, gospoda Maksa Suška, naj pride sem in naj
                  prizna, da je to bilo. Lep čas sem gledal v izkaznico, v bedž, kako je bil zapet v
                  to. To je nekaj nedopustnega. To je nekaj neverjetnega, da si nekdo, ki nas uči tu
                  pogosto morale, privošči takšen, jaz ne bom rekel temu spodrsljaj. To ni
                  spodrsljaj, to je prevara.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Hvalica, dovolite, ker smo že imeli podoben primer, da o tem razpravljamo
                  na vodstvu in da potem podamo Državnemu zboru obvestilo. Mislim, da je sedaj prav,
                  da nadaljujemo s proceduro o zakonu. Ali kdo temu nasprotuje? <stage>(Ne.)</stage>
                  Prehajamo na nadaljevanje. Želi še kdo o amandmajih k 124. členu besedo?</p>
               <p>Najprej dajem amandma pod številko 1 k 124. členu na glasovanje. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Imamo amandma pod točko 2. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli in imamo še amandma pod točko 3. Predlagatelj
                  je isti - Vlada. Odbor podpira. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo amandma sprejeli. Na glasovanje dajem 124. člen. Ugotovimo
                  sklepčnost! <stage>(45 prisotnih.)</stage> Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli. V razpravo dajem 125. člen na strani 15 in
                  amandma skupine poslancev, prvo podpisani gospod Protner. Amandma je redakcijske
                  narave. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet. Na glasovanje dajem 125. člen. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 125. člen sprejet. K 127. členu ista skupina predlaga amandma.
                  Ali želi kdo besedo? Amandma k 127. členu dajem na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli in dajem na glasovanje člen. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 127. člen sprejeli. K 129. členu imamo 2 amandmaja, ki ju
                  predlaga odbor. Najprej dajem na glasovanje amandma pod številko 1. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet. Na glasovanje dajem amandma pod številko 2.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli. Glasujemo pa o 129. členu. Ugotovimo
                  sklepčnost! <stage>(43 prisotnih.)</stage> Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet. K 133. členu imamo amandma. Predlagatelj je Vlada,
                  odbor podpira. Amandma dajem na glasovanje. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen črtali in ni potrebno, da glasujemo o 133. členu. K 134.
                  členu imamo 2 amandmaja. Oba predlaga Vlada, odbor podpira. Ali želi kdo besedo?
                     <stage>(Ne.)</stage> Najprej dajem prvega na glasovanje. Ugotovimo sklepčnost!
                     <stage>(52 prisotnih.)</stage> Kdo je za? <stage>(37 poslancev.)</stage> Je kdo
                  proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Dajem na glasovanje drug amandma. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo tudi drugi amandma sprejeli in dajem na glasovanje 134. člen.
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 135. členu imamo tri amandmaje. Prvega predlaga Vlada, odbor podpira, drugega
                  predlaga Vlada, odbor podpira in tretjega predlaga Marjan Poljšak. Želi kdo
                  besedo? Tretji amandma gospoda Poljšaka podpira tudi Vlada. Najprej dajem amandma
                  pod številko 1 na glasovanje. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2
                     poslancev.)</stage></p>
               <p>Ugotavljam, da smo amandma sprejeli.</p>
               <p>Amandma pod številko 2. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli in tretji amandma gospoda Poljšaka. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo amandma sprejeli in na glasovanje 135. člen. <stage>(Tudi proti
                     svojemu amandmaju je dovoljeno glasovati)</stage>. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>K 138. členu imamo amandma Vlade. Odbor podpira. Želi kdo besedo? Dajem amandma na
                  glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli. Na glasovanje dajem 138. člen. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli. Smo na strani 17 k 140. členu. Imamo 4
                  amandmaje, predlagatelj Vlada, odbor vse štiri podpira. Najprej dajem na
                  glasovanje prvega. Ugotovimo prisotnost! <stage>(48 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod št. 2. Ugotovimo sklepčnost! <stage>(44
                     prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da smo amandma pod št. 2 sprejeli.</p>
               <p>Na glasovanje dajem amandma pod št. 3. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>In še zadnji četrti amandma. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 140. člen. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je člen sprejet.</p>
               <p>K 141. členu imamo amandma Vlade, odbor ga podpira. Dajem amandma na glasovanje.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem člen 141. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 141. člen sprejet.</p>
               <p>K 143. členu imamo pet amandmajev Vlade, odbor jih podpira. Želi kdo besedo?
                  Prehajamo na glasovanje. Na glasovanje dajem amandma k 143. členu na strani 17, 18
                  pod številko 1. Prosim? Tudi jaz bi rad, da glasujemo skupaj, vendar po proceduri
                  ne moremo. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo amandma pod številko 1 sprejeli.</p>
               <p>Pod številko 2. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo pod številko 2 sprejeli.</p>
               <p>Pod številko 3. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Pod številko 4. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma pod številko 4. sprejeli.</p>
               <p>In še amandma pod številko 5. Ugotovimo sklepčnost! <stage>(45 prisotnih.)</stage>
                  Kolegice in kolegi, prosim še za malo potrpljenja in pozornosti. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(2
                     poslanca.)</stage></p>
               <p>Na glasovanje dajem 143. člen. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>K 144. členu imamo amandma Vlade. Odbor ga podpira. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 144. člen. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>K 145. členu imamo amandma Vlade. Odbor ga podpira in drugi amandma Vlade, odbor
                  prav tako podpira.</p>
               <p>Najprej dajem na glasovanje amandma pod številko 1. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Amandma k 145. členu pod številko 2. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 145. člen. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>K 149. členu imamo amandma Vlade. Odbor ga podpira. Dajem amandma na glasovanje.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 149. člen. Ugotovimo sklepčnost! Se opravičujem, ni potrebno
                  da o tem glasujemo, ker smo člen spremenili. Hvala lepa gospodu Potrču.</p>
               <p>Smo pri 150. členu. Imamo več amandmajev. Prvi amandma na amandma Vlade.
                  Predlagatelj Miran Potrč, Breda Pečan. Drugi je prav tako amandma na amandma
                  Vlade. Predlagatelj Miran Potrč, Breda Pečan. Tretji je prav tako amandma na
                  amandma Vlade. Predlagatelj Miran Potrč in Breda Pečan. Pod številko 4. imamo
                  amandma Vlade, ki sega iz 20 strani na 21 stran. Želi kdo o teh amandmajih na
                  amandma in amandmaju besedo? Gospod Jagodnik, prosim.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Gospod podpredsednik! To glasovanje teče kot po tekočem traku, kar je prav, jaz ga
                  ne mislim ustavljati. Prosil bi, ne glede na to, da si je predsedujoči odredil, da
                  ne bo bral teh amandmajev, da pa bi prvi amandma pa vendarle prebral v celoti s
                  predlagatelji vred, ker mislim, da je zelo zanimiv.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jagodnik, predsedujoči si ni sam odredil, predsedujoči je vprašal Državni
                  zbor in mu je to potrdil.</p>
               <p>Glede na vaše želje, kateri amandma je potrebno prebrati? Prvi.</p>
               <p>Na željo gospoda Jagodnika bom prebral: V tretjem odstavku 150. člena se črta
                  beseda <q>"samoupravljanj"</q>. Ste zadovoljni? Predlagatelj je Miran Potrč in gospa
                  Pečan in je redakcijske narave. Upam, da ga bomo tudi sprejeli. Predstavnik Vlade
                  želi besedo. Vse amandmaje na amandmaje Vlada podpira.</p>
               <p>Najprej dajem na glasovanje amandma pod številko 1 k 150. členu. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da smo amandma sprejeli.</p>
               <p>Drugi amandma, isti predlagatelj, Vlada podpira. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(4
                     poslancev.)</stage></p>
               <p>Ugotavljam, da smo amandma sprejeli.</p>
               <p>Še pod številko 3 imamo amandma na amandma. Isti predlagatelj. Vlada podpira.
                  Ugotovimo sklepčnost! <stage>(42 prisotnih.)</stage>Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje amandma Vlade pod točko 4. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli. S tem smo člen popolnoma nadomestili.</p>
               <p>Smo pri 151. členu. Imamo amandma na amandma, ki ga predlagata Miran Potrč in
                  Breda Pečan in amandma Vlade pod točko 2. Odbor amandma podpira. Amandma na
                  amandma pa prav tako podpira Vlada. želi še kdo besedo?</p>
               <p>Najprej dajem na glasovanje amandma na amandma. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo amandma na amandma sprejeli.</p>
               <p>Na glasovanje dajem amandma Vlade k 151. členu. Ugotovimo sklepčnost! <stage>(39
                     prisotnih.)</stage> Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli. S tem smo spremenili 151. člen.</p>
               <p>K 155. členu imamo amandma. Predlagatelj gospa Irena Oman. Želi kdo besedo?
                  Predstavnik Vlade, prosim. Gospod Lenič.</p>
            </sp>
            <sp who="SDZ1:LeničJernej">
               <speaker>JERNEJ LENIČ:</speaker>
               <p>Spoštovani! Vlada tega amandmaja ne podpira, ker je v zakonu predvideno, da
                  lastninjenje poteka po veljavni zakonodaji, zato se morajo javni zavodi ustanoviti
                  v teh rokih, tako da ne moremo imeti tega prehodnega roka 4 let. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem amandma gospe Omanove na glasovanje. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 155. člen. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 160. členu imamo amandma Vlade. Odbor podpira. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 160. člen. Ugotovimo sklepčnost! <stage>(42
                     prisotnih.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>V razpravo dajem 162. člen in amandma Vlade, ki ga odbor podpira. Dajem na
                  glasovanje amandma Vlade. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli in dajem na glasovanje 162. člen. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli in dajem na glasovanje 162. člen. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli. V razpravo dajem vse ostale člene. K tem niso
                  bili vloženi amandmaji in jih dajem na glasovanje. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so vsi preostali členi sprejeti. Na glasovanje in v razpravo dajem
                  naslov zakona. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo naslov sprejeli.</p>
               <p>Še sklep: za tretjo obravnavo pripravi zakon predlagatelj. Takšen sklep dajem na
                  glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli. Imamo še 2 sklepa. Gospod Partljič, služba mi
                  tu govori, da sta oba sklepa brezpredmetna.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Se opravičujem. Mislim, da je na nek način brezpredmetno, ker sem videl rezultat.
                  Glasovati sem mislil proti temu, da bi Vlada pripravila za naslednje sedmo branje,
                  ker je že zdaj dala toliko amandmajev na svoj zakon, da smo imeli amandmajev več,
                  kot za kazenski zakonik. Zato sem za samo pogojno. Dal jih je tudi odbor, v
                  kolikor jih ni odprl, odboru jih je dal gospod Protner, tako da bi mogoče za
                  prihodnje branje pripravili malo drugače.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glede na to, da smo spremenili zakon in glede na to, da so sedaj
                  zakonske ureditve drugačne, sklepov ne morem dati na glasovanje. Sklep gospoda
                  Eržena je pač sklep, ki bi ga lahko sprejeli v prvi obravnavi in s tem zaključujem
                  to točko dnevnega reda. Prosim, gospod Maks Sušek, ne morem dati na glasovanje
                  vašega predloga, ker smo zakon spremenili. Imeli boste pa možnost, da v tretji
                  obravnavi pripravite drugačen sklep. Žal bomo nadaljevali ponovno z drugo
                  obravnavo, čeprav sem želel, da bi obravnavali zaradi procedure kakšno točko v
                  prvi obravnavi, vendar imamo samo druge obravnave in bo potrebno glasovati
                  naprej.</p>
               <p>Prehajamo na naslednjo, <title>18. TOČKO DNEVNEGA REDA</title>, to je
                     <title>PREDLOG ZAKONA O ZDRAVSTVENEM VARSTVU RASTLIN</title>.</p>
               <p>Predlog je v obravnavo zboru predložila Vlada Republike Slovenije. Želi besedo
                  predstavnik Vlade? <stage>(Ne želi.)</stage> Hkrati pa prosim kolegice in kolege,
                  da ne odhajate iz dvorane, ker bomo glasovali. Predlog je obravnaval Odbor za
                  kmetijstvo in gozdarstvo kot matično delovno telo. Želi poročevalec besedo?
                     <stage>(Ne želi.)</stage> Želi besedo predstavnik sekretariata? <stage>(Ne
                     želi.)</stage> Prehajamo na obravnavanje o posameznih amandmajih.</p>
               <p>Pregled amandmajev imate na klopi z dne 22.11.1994. Najprej bi glasovali o sklepu,
                  da glasujemo o vseh členih, h katerim niso vloženi amandmaji, skupaj. Ugotovimo
                  sklepčnost! <stage>(42 prisotnih.)</stage> Kolegice in kolegi, predlagam, mislim,
                  da nas je še dovolj tukaj, da zaključimo še to točko dnevnega reda. Mislim, da
                  bomo še to in potem končamo za današnji dan. Seveda, če bomo končali prej, bomo
                  šli tudi prej domov.</p>
               <p>Prosim, da ponovno ugotovimo prisotnost. Glasujemo o sklepu proceduralne narave,
                  da o vseh členih, h katerim niso bili vloženi amandmaji, glasujemo skupaj.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo sklep sprejeli.</p>
               <p>V razpravo dajem 3. člen in amandma, ki ga predlaga Vlada in odbor podpira. Želi
                  kdo o 3. členu in amandmaju besedo?</p>
               <p>In dajem na glasovanje amandma Vlade k 3. členu. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 3. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je člen sprejet.</p>
               <p>V razpravo dajem 4. člen, h kateremu imamo štiri amandmaje. Prvega predlaga
                  skupina poslancev, prvopodpisani Jure Malovrh. Drugega Vlada in ga odbor podpira.
                  Tretjega Vlada in ga odbor podpira in četrtega predlaga gospod Sašo Lap. Želi kdo
                  besedo? Gospod Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Hvala za besedo. Spoštovani! Predlagam spremembo 4. člena v smislu, da se spremeni
                  tako, da Služba za varstvo rastlin deluje v javnih zavodih in javni kmetijski
                  svetovalni službi. Tako namreč že sedaj dela in sem prepričan, da je učinkoviteje
                  in ceneje, kot ustanavljati neke nove zavode v tem smislu. Če boste in kar sicer
                  prosim, sprejeli ta amandma, potem je treba sprejeti tudi amandma k 54. členu, ki
                  določa, da se spremeni prva alinea tako, da se glasi: <q>"Vlada pooblasti javne
                  zavode in javno kmetijsko svetovalno službo za opravljanje nalog za varstvo
                  rastlin"</q>. Torej menim, da niso potrebni neki novi zavodi, ker ustrezne službe
                  imamo in je nepotrebno na novo obremenjevati proračun z nekimi novimi
                  službami.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem predstavnici Vlade.</p>
            </sp>
            <sp who="SDZ1:CirajMarta">
               <speaker>MAG. MARTA CIRAJ:</speaker>
               <p>Spoštovane poslanke, spoštovani poslanci! K 4. členu, amandmaja pod točko 1 in pod
                  točko 4 Vlada ne podpira in sicer iz naslednjih razlogov. Podlaga za ustanovitev
                  Službe za varstvo rastlin je v mednarodni konvenciji o varstvu rastlin. Pod
                  rastlinami so mišljene tako kmetijske rastline, kakor tudi gozdovi, se pravi
                  gozdarske rastline in kot vemo, v zadnjem času imamo posebej veliko problemov tudi
                  v gozdarstvu. Seznanjeni ste s škodljivimi organizmi, ki se širijo tudi v
                  gozdarstvu in dikcija, takšna, kot je tukaj predlagana, bi izključila gozdarske
                  službe, ki že na tem področju obstajajo in sicer je javna služba za varstvo
                  rastlin že organizirana v zametkih v javnih, se pravi v javnem gozdarskem zavodu
                  in v institutu za gozdarstvo.</p>
               <p>Potem naslednji, amandma pod točko 4 pa sploh ne opredeljuje delovanja Službe za
                  varstvo rastlin samo znotraj kmetijskih zavodov in s tem torej še bolj izključuje
                  gozdarstvo. Poleg tega pa izključuje tudi ustanove, kjer sicer že sedaj, kot ste
                  lahko prebrali v obrazložitvi k prvemu branju zakona o varstvu rastlin, že v
                  zametkih deluje ta služba in sicer, to so institucije, kot so Institut za
                  hmeljarstvo in pivovarstvo Žalec, potem Kmetijski institut Slovenije ter, kot sem
                  že prej rekla, tisti dve instituciji, Javni zavod za kmetijstvo, kakor tudi
                  Gozdarski inštitut ter Inštitut za virusne bolezni v Kranju. Poleg tega je služba
                  v primerljivih državah v Evropi organizirana znotraj javnih zavodov, se pravi ne v
                  okviru kmetijsko svetovalne službe, temveč v okviru javnih zavodov, kot je na
                  primer v Avstriji Zvezni zavod za varstvo rastlin, ki je samostojni zavod ter v
                  Nemčiji Zvezni zavod za biologijo. S tem, da če se ti amandmaji ne sprejmejo, kar
                  Vlada predlaga, se ne izključuje, da bi ta služba delovala še naprej v okviru
                  javne svetovalne službe. Ne izključuje pa se tudi, da deluje znotraj institucij,
                  ki sem jih naštela. To pomeni, da je delovanje te službe možno v zavodih in v
                  instituciji, v omenjenih institucijah. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman in potem gospod Zagožen.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Ja, oprostite, pravzaprav je gospa povedala prav tisto kot jaz. Namreč, da je
                  toliko in toliko zavodov, ki jih Vlada pooblasti, kar določa amandma k 54. členu,
                  ki sem ga predlagal. Torej ne izključuje nikogar, končno pa je predviden zakon o
                  kmetijskih javnih službah, s katerim končno, tudi če Vlada vendarle misli, da je
                  potreben nek specialni zavod za varstvo rastlin, ki ga tudi še lahko ustanovi.
                  Torej predlagam, da se moje amandmaje sprejme. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Ugotavljam, da se nadaljuje tisto, česar smo se bali tudi pri
                  zakonu o veterinarstvu. Narejen je bil en prejudic in zdaj je predlog za
                  ustanovitev posebne službe za zdravstveno varstvo, ki naj bi delovalo kot zavod.
                  Tako službo imamo organizirano v okviru kmetijskih javnih služb in v zakonu o
                  kmetijskih javnih službah naj tudi jasno opredeli naloge teh služb, zavodov
                  kmetijskih in seveda nobene prepreke najbrž ni, da ne bi smeli pri tem delu
                  sodelovati tudi svetovalci, kmetijski pospeševalci, to, kar delajo tudi sedaj. Ta
                  amandma, če ni popoln, ga lahko popravimo tudi pri tretji obravnavi, da bo zajel
                  tudi javno gozdarsko službo. Zaradi tega mislim, da je nujno potrebno ta amandma
                  podpreti in s tem dejansko ne razbijati teh kmetijskih javnih služb tako daleč, da
                  bodo različne službe, neodvisno druga od druge skrbele recimo za rastline, ene za
                  prehrano, druge za varstvo itn. To so kmetijske službe. Sistem je dobro utečen. Se
                  tudi še dograjuje in bi s takim posegom, kot ga predlaga Vlada, pravzaprav
                  naredili na temu področju zmedo, sistem, ki deluje bi razrušili in začeli
                  postavljati nekega novega. Ne vem zakaj tu pravzaprav gre. Bojim se, da gre pri
                  tem zakonu o varstvu rastlin med drugim tudi za to, da bi nekaj desetim ljudem
                  zagotovili zaposlitev v tej dejavnosti in bojim se, da gre pri nekem drugem členu
                  še za to, da bi nekaj 100 ljudem zagotovili zaposlitev. Gre namreč za člen, ki
                  določa, da smejo sredstva za varstvo rastlin prodajati diplomirani agronomi ali
                  drugi z ustrezno izobrazbo. Torej bomo iz visoko izobraženih ljudi delali trgovce
                  v tem primeru. Na tak način seveda niti ne podpiramo racionalne uporabe znanja,
                  ampak nekaj prav nasprotnega. Podpiram ta amandma in rad bi povedal, da ga
                  podpirajo obstoječe kmetijske javne službe in ves sistem, ki dobro deluje.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje, najprej dajem na glasovanje amandma k 4.
                  členu. Prvopodpisani Jure Malovrh. Če je sprejet ta amandma, je amandma pod št. 2
                  in 3 brezpredmeten. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet. S tem amandmaja pod št. 2 in 3, ki jih predlaga
                  Vlada - nista brezpredmetna - in dajem na glasovanje amandma pod št. 2,
                  predlagatelj Vlada, odbor podpira. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet. In amandma pod št. 3, predlagatelj Vlada, odbor
                  podpira. Ugotovimo sklepčnost! <stage>(44 prisotnih.)</stage> Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod številko 3 sprejet.</p>
               <p>Amandma pod številko 4. Predlagatelj gospod Sašo Lap. Gospod Protner ima besedo.
                  Gospod Geza Džuban. Gospod Protner se odpoveduje.</p>
            </sp>
            <sp who="SDZ1:DžubanGeza">
               <speaker>GEZA DŽUBAN:</speaker>
               <p>Hvala lepa. Predsedujoči, spoštovani zbor! Mislim, da je rešitev, ki smo jo
                  izglasovali pod točko 1, prvopodpisanega Malovrha, zadovoljiva v tem smislu, kako
                  služba deluje oziroma kako naj bi delovala. Če bi izglasovali ta amandma, ki ga
                  imamo pred sabo, bi na nek način zabetonirali službe po teh zavodih, ki so in
                  morda niso tako strokovno usposobljeni, kot tisti, ki so tukaj izpuščeni. Primer
                  Celja je na primer, ki ima neprimerno bolje organizirano omenjeno službo na
                  Hmeljarskem institutu, ki pokriva tudi ostalo področje kmetijstva, pa še kaj
                  drugega v primerjavi z zavodom, ki je tukaj nekoliko slabše organiziran. Ne mislim
                  s tem, da ni dovolj za tisto, kar opravlja, vendar tudi tisto, kar je predstavnica
                  Vlade že omenjala oziroma predstavila, ta amandma ne rešuje dobro. Glasoval bom
                  proti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na glasovanje dajem amandma gospoda Saša Lapa. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>Preden dam na glasovanje člen v celoti, bi obrazložil, da smo prvi odstavek
                  črtali, Vlada pa je vložila amandmaje, ki jih imate v svojem predlogu in govorijo,
                  da se v prvem odstavku črtajo alinee. Tukaj je treba popraviti, ker gre za drugi
                  odstavek. Zato ta dva amandmaja nista brezpredmetna.</p>
               <p>Na glasovanje dajem 4. člen v celoti. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je člen sprejet.</p>
               <p>K 5. členu imamo amandma Vlade. Odbor ga podpira. Dajem amandma na glasovanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 5. člen. Ugotovimo sklepčnost! <stage>(34 prisotnih.)</stage>
                  Ponovno ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 8. členu imamo amandma Vlade, odbor ga podpira. Amandma Vlade dajem na
                  glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen 8. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je člen sprejet.</p>
               <p>K 11. členu imamo amandma Vlade, odbor ga podpira in dajem amandma na glasovanje.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 11. člen. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 11. člen sprejeli.</p>
               <p>K 21. členu imamo amandma Vlade, odbor ga podpira in dajem amandma na glasovanje.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 21. člen. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>K 24. členu imamo prav tako amandma Vlade, odbor ga podpira in dajem amandma na
                  glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 24. člen. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 28. členu imamo amandma Vlad, odbor ga podpira in dajem amandma na glasovanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 28. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(26 poslancev.)</stage> Kdo je proti? <stage>( 1
                     poslanec.)</stage> Člen smo sprejeli. K 29. členu imamo dva amandmaja Vlade,
                  odbor oba podpira. Želi kdo besedo? Najprej dajem na glasovanje pod številko 1
                  amandma Vlade k 29. členu. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>In amandma pod št. 2. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 29. člen. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(26 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 30 členu imamo najprej amandma na amandma Vlade. Predlagatelj je Odbor za
                  kmetijstvo in gozdarstvo, pod št. 2 imamo amandma Vlade in pod št. 3 imamo amandma
                  skupine poslancev - prvopodpisani gospod Metelko. Pod številko 4 je prvopodpisani
                  gospod Ivan Oman, skupina poslancev. Pod številko 5, predlagatelj odbor in pod št.
                  6, predlagatelj Vlada, odbor podpira. Želi kdo besedo. Predlagatelj Vlade?</p>
            </sp>
            <sp who="SDZ1:CirajMarta">
               <speaker>MAG. MARTA CIRAJ:</speaker>
               <p>Spoštovane poslanke in poslanci! Odbor oz. Vlada podpira prvi amandma na amandma
                  predlagatelja ter drugi amandma, medtem ko ne more podpirati tretjega in četrtega
                  amandmaja in sicer skupine poslancev, prvopodpisani Alojz Metelko in pa skupine
                  poslancev - prvopodpisani Ivan Oman in sicer iz sledečih razlogov.
                  Fitofarmacevtska sredstva oziroma pesticidi so po svoji vsebini strupi in za
                  prodajo za hrambo in za izdajanje teh sredstev je potrebno, da nadzoruje to
                  ravnanje s hidrofarmacevtskimi sredstvi diplomirani inženir agronomije, ki je
                  usposobljen, ustrezno strokovno usposobljen in ima ustrezen izpit. Zakon, ki je
                  sedaj v veljavi je bil glede tega strožji kot pa je sedanji amandma Vlade, in
                  sicer je zakon predpisoval, da je v vsaki prodajalni zaposlen diplomirani agronom.
                  Z amandmajem Vlade se ta zahteva znižuje v toliko, da agronom mora nadzorovati
                  prodajo, sprejemanje, skladiščenje, hrambo in izdajanje fitofarmacevtskih
                  sredstev, sprejemanje in pravilno skladiščenje njihovih ostankov in embalaže ter
                  mora skrbeti za stalno usposabljanje drugih delavcev, ki izdajajo fitofarmacevtska
                  sredstva, v trgovini na drobno pa naj agronom daje tudi nasvete uporabnikom. Torej
                  ni predvideno, da ima vsaka prodajalna zaposlenega agronoma za poln delovni čas.
                  Da podkrepim te argumente Vlade, naj vas seznanim, če dovolite, s sedanjim stanjem
                  na tem področju; in sicer, danes imamo v Republiki Sloveniji po stanju na današnji
                  dan registriranih 369 prodajaln, ki prodajajo fitofarmacevtska sredstva. Pogoje,
                  ki jih s svojim amandmajem predpisuje oziroma predlaga Vlada, izpolnjuje po
                  današnjem stanju 289 prodajaln. Skupno število agronomov, ki skrbijo za prodajo,
                  shrambo in skladiščenje fitofarmacevtskih sredstev ter sprejemanje ostankov, je pa
                  124. Število brezposelnih agronomov rastlinske usmeritve, torej profilov, ki so
                  potrebni za izvajanje tega člena je 76 po današnjem stanju. Predvideva se, da bi
                  za zadostno oskrbo s fitofarmacevtskimi sredstvi zadoščalo 173 trgovin namesto
                  369, kot jih je danes.</p>
               <p>Torej, tudi ekonomski razlogi ne argumentirajo dovolj, da bi znižali nivo pri
                  nadzoru in prodaji fitofarmacevtskih proizvodov, izobrazbe na nivo. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje! Moram reči par besed okrog
                  tega. Najprej tole. Po predlogu zakona so določeni za tiste, ki se s to prodajo
                  lahko ukvarjajo, samo diplomirani agronomi. Naš poslanski kolega gospod Zupanec,
                  ki ima doktorat iz kemije, bi se ne mogel ukvarjati s temi zadevami, ampak to je
                  narobe.</p>
               <p>S svojim amandmajem, ki je podoben tistemu, ki ga je vložil gospod Metelko, bi
                  zadeve rad rešil življenjsko, tako kot je možno urediti. Če bi bila sprejeta ali
                  osnovna dikcija, kot je predlagana v zakonu, ali amandma, ki ga je vložila Vlada,
                  potem to pomeni, da forsiramo monopol večjih podjetjih, ki se lahko privoščijo
                  diplomiranega inženirja, ki pa kljub temu, da je v podjetju zaposlen, prav gotovo
                  ne bo stal za pultom in tega prodajal.</p>
               <p>Zato menim, da je neprimerno bolje rešeno, če določimo, da mora imeti prodajalec v
                  trgovini na drobno srednjo kmetijsko izobrazbo, ki vsekakor zadeve pozna. Če
                  sprejmete moj amandma, ki je toliko popolnejši od tistega, ki ga predlaga gospod
                  Metelko, da določa tudi, da svetuje in skrbi za skladiščenje itn., ti ljudje so za
                  to ustrezno usposobljeni.</p>
               <p>Če bomo za to določili samo diplomirane inženirje, potem pomeni samo tako, kot sem
                  rekel. Ti ljudje ne bodo za pultom. Drugič, trgovina bo osredotočena na nekaj
                  večjih podjetij, kar pomeni, da bodo kmetovalci prisiljeni, ali ob opravljanju
                  dela, škropljenja itn., hoditi 20, 30 km daleč tudi eventualno samo po 1 kg ali
                  kaj podobnega, ali imeti doma skladiščene zaloge, kar je prvič drago, drugič
                  nevarno. Zato predlagam, da sprejmete moj amandma, ki stvari rešuje
                  življenjsko.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! V kolikor bo sprejet amandma gospoda Omana, bom svoj amandma
                  umaknil oziroma s podpisi 10 poslancev.</p>
               <p>Moram omeniti, da je to, kar predlaga Vlada iz trenutnih praktičnih razmer izredno
                  neugodno. Sam sem delal dolgo let in točno vem, kako to gre. Strinjam se, da je
                  eden v organizaciji odgovoren, da je to agronom, ampak, da bi bil v vsaki
                  prodajalni - če vzamem na našem področju, potem se lahko prodajalo le v eni
                  trgovini. Zakaj? To se pravi, ljudje bi morali iti 30 km daleč v nabavo. Mislim,
                  da je to absolutno nesprejemljivo. Za samo postrežbo v trgovini, za prodajo
                  sredstev zadostuje kmetijski tehnik, ker v končni fazi, škropivo pa ta strup
                  uporablja vsak uporabnik. Saj vemo, da se glavne napake delajo tam, ne znajo
                  dozirati, pretiravajo. Vem, kako se dela, kako delajo vikendaši. Te bi bilo treba
                  naučiti, da bi znali ločiti, kaj je 1% raztopina, pa koncentracija 0,1 itn. Tako,
                  da je amandma, ki ga predlaga gospod Oman, sprejemljiv, ni pa sprejemljiv amandma
                  Vlade.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Imamo precej prijavljenih. Gospod Zagožen. Najprej bomo glasovali o
                  amandmaju gospoda Metelka, ki je najbolj oddaljen in nato o amandmaju gospoda
                  Omana. Prosim, gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani podpredsednik, spoštovani zbor. Kljub temu bi svetoval, da bi glasovali
                  najprej o amandmaju gospoda Omana, ker bi v tem primeru gospod Metelko svojega
                  umaknil. Gre praktično za isto vsebino, samo da je amandma gospoda Omana nekoliko
                  bolj izčrpen.</p>
               <p>Podpiram ga in bi rad to tudi utemeljil. Navodila za uporabo sredstev za varstvo
                  rastlin morajo biti tako ali tako v vsakem primeru tudi priložena. Prodajalec, če
                  ima srednjo izobrazbo ustrezne smeri in vsake dve leti opravi izpopolnjevanje,
                  predpisano izpopolnjevanje lahko tudi ustno obrazloži navodila za uporabo. Samo
                  svetovanje pa mislim, da ne sodi v trgovino, ampak v javno svetovanje službe. Tam
                  so pa ustrezno usposobljeni kadri. Trgovci se bodo tako ali drugače, pa naj bodo
                  zadružni, ali katerikoli in kdorkoli bo tam zaposlen, obnašali kot trgovci.
                  Prodajali bodo tisto blago, s katerim bodo zaslužili več.</p>
               <p>Za izvajanje zakona mora skrbeti inšpekcija nevtralno, neodvisno svetovanje
                  kupcem, uporabnikom teh sredstev pa mora zagotavljati javna svetovalna služba in
                  ne prodajalci, ki bi jih lahko ne glede na izobrazbo in strokovno usposobljenost
                  tudi zavajali - ne strokovno zavajali, ampak zavajali v tem smislu, da bi jim
                  prodajali dražje. Že sedaj naša svetovalna služba redno daje nasvete. Preko radia
                  se poslušajo, na telefonu je možno zavrteti številko in dobiti kjerkoli v
                  Sloveniji stalno ažurne informacije s tega področja in ta sistem je treba
                  dograjevati, nikakor pa po mojem ne postavljati tukaj take zahteve, da bi visoko
                  izobražene dejansko prekvalificirali v trgovce, v prodajalce in njihovo znanje na
                  ta način pravzaprav degradirali.</p>
               <p>Menim, da bi s tem sicer zaposlili nekaj diplomiranih agronomov, ki so trenutno
                  brez zaposlitve, vendar je to povsem neproduktivno, torej, teh stvari s takim
                  zakonom ni mogoče reševati. Po drugi strani bi pa seveda zmanjšali ponudbo,
                  zmanjšali število teh prodajaln in na ta način podražili varstvo rastlin, ne samo
                  za zmanjšanje konkurence in na določenem območju tudi monopole zaradi tega, ker
                  tudi dolga pot do trgovine povzroča stroške, skratka, sistem bi s tako rešitvijo
                  poslabšali. Zato bom podprl amandma gospoda Omana in predlagam, da se najprej o
                  njem glasuje. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Bomo tako, kot ste predlagali, glasovali prej o tem. Besedo dajem
                  gospodu Zupancu.</p>
            </sp>
            <sp who="SDZ1:ZupanecJanez">
               <speaker>DR. JANEZ ZUPANEC:</speaker>
               <p>Hvala za besedo, predsedujoči, kolegice in kolegi poslanci! Glasoval bom tako v
                  zvezi z vsemi temi amandmaji, kot je predlagala Vlada. Najprej v zvezi s pripombo
                  k amandmaju pod številko 2. Kot kemika me prav nič ne veseli prodajati
                  farmacevtska sredstva, saj so včasih tudi embalaže slabe in mnoge med njimi so
                  kancerogena. Moje osnovno izhodišče je, da moramo vendarle dati stroki tisto, kar
                  ji pripada. Če imamo nekaj podobnega v farmaciji, potem bo tudi skladno s tem
                  potrebno organizirati celotno službo in vse, kar pripada tudi na tem področju
                  varstva rastlin.</p>
               <p>Morda se bom s kakšnim stališčem zameril mojemu kolegu Gezi Džubanu, ki je imel
                  prej reklamo za Inštitut za hmeljstvo in hmeljarstvo Žalec, vendar je moje osnovno
                  stališče, da damo stroki tisto, kar ji pripada in kmetijska stroka ima na tem
                  področju popolnoma specifično zelo razvito področje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Protner, prosim.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Najprej ugotavljam, da se ponavlja del razprave, ki je bil že na Odboru za
                  kmetijstvo, pa bi zato povedal, da vendarle moramo vedeti, da je že en amandma
                  Vlade pod številko 2. Odstopa od tega, da bi v vsaki prodajalni z zaščitnimi
                  sredstvi za varstvo rastlin imeli zaposlenega nekoga z visokošolsko izobrazba s
                  področja, ker je varstvo rastlin bilo pač kot predmet v šoli.</p>
               <p>In še zaradi tega, da stvari postavimo na pravo mesto, je pod točko 5 odbor sam
                  sprejel še dodatno amandma in vidite, potem se je stvar tako nekako
                  izkristalizirala po dolgi razpravi, da je amandma pod točko 2 odbor podprl in
                  predlagal še pod točko 5 svoj amandma. Marsikaj od tega, kar je bilo v razpravi
                  rečeno, je seveda s tem zadovoljeno temu, saj jasno pravi tudi amandma odbora, da
                  je izdajanje sredstev v trgovini stvar srednješolske izobrazbe in pač ustreznega
                  potrdila, da je opravljen nek izpit za rokovanje s fitofarmacevtskimi sredstvi.
                  Poleg tega pa vidite tudi v amandmaju Vlade, je med tistimi stvarmi, kjer je
                  potrebno, da jih izvaja nekdo, ki je v službi pri podjetju, ki se ukvarja s
                  prodajo, da je tudi naloga stalno usposabljanje drugih delavcev, ki izdajajo
                  fitofarmacevtska sredstva. Se pravi, tekst iz 5. točke.</p>
               <p>Predlagal bi, da podpremo amandmaje Vlade in odbora. Naj povem, da tudi k petemu
                  amandmaju oziroma amandmaju pod številko 5 odbora, da Vlada seveda, vsaj če se
                  spomnim prav, soglaša in potem imamo dokaj dobro pokrito to problematiko, pa še
                  vedno priložnost, da če nismo s čim zadovoljni, pa nočem to uporabiti kot izgovor,
                  v tretji obravnavi še to dopolnimo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predstavnica Vlade, predlagatelja. Se odpovedujete? Krasno. Najprej
                  bomo glasovali o amandmaju gospoda Omana. Gospod Oman želi ponovno besedo.
                  Izvolite.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Ja, moram se še enkrat oglasiti. Vladni amandma zahteva, da ima podjetje, ki
                  prodaja to in to, zaposlenega diplomiranega inženirja, vendar dopušča, da je
                  prodajalec kdorkoli. Seveda, da je kdorkoli, s tem da ga seveda tisti agronom
                  poučuje itn, dočim moj amandma zahteva od prodajalca srednjo izobrazbo. Res da
                  amandma odbora to stvar popravlja, če bo amandma sprejet k amandmaju Vlade.
                  Popravlja s tem, da tudi od prodajalca zahteva srednjo izobrazbo. Toda Vladi se to
                  ni zdelo potrebno. Meni se zdi potrebneje, da prodajalec obvlada zadevo, kot pa da
                  ima nekje tam, ne vem kje, v pisarni ali kjerkoli agronoma. Agronom ne bo nikoli
                  stal za pultom. Po drugi strani, kot sem že enkrat rekel, to pomeni forsiranje
                  monopolov, kajti majhno podjetje si ne more privoščiti diplomiranega agronoma.
                  Ravno v tem je stvar.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Džuban. Bi pa morda še enkrat poudaril, kot sem že poudaril.
                  Najprej bomo glasovali o amandmaju gospoda Omana, potem o amandmaju gospoda
                  Metelka in o amandmaju Vlade. In v kolikor bo sprejet amandma gospoda Omana, so
                  ostali amandmaji, gospoda</p>
               <p>Metelka in Vlade brezpredmetni. Prosim, gospod Džuban.</p>
            </sp>
            <sp who="SDZ1:DžubanGeza">
               <speaker>GEZA DŽUBAN:</speaker>
               <p>Hvala lepa, predsedujoči. S tem poslom sem se ukvarjal mnogo več kot 10 let, pa še
                  kaj zraven in sem velikokrat stal za pultom s tistimi, ki so prodajali zaščitna
                  sredstva in jim pomagal, ker so bili neštetokrat v zagati, ko niso znali naprej.
                  Najbolj je bilo zanimivo takrat, ko me ti ljudje niso poznali in sem stal na
                  strani kupcev in sem poslušal, kakšna navodila so dajali, ki so bila pogosto
                  povsem v nasprotju s tistim, kar je pisalo na navodilih prodanih sredstev, pa še
                  kaj drugega. Dopuščam možnost, da mnogi kemiki, kot je dr. Zupanc ali kateri
                  drugi, posedujejo veliko znanja iz kemije, ki ga nihče v tem zboru danes oziroma
                  na tem mestu ne poseduje, vendar ne posedujejo znanja iz področja biologije
                  rastlin, poznavanja bolezni in pataloških pojavov, ki so s tem povezani in
                  velikokrat je potrebno determinirati, neštetokrat, zelo pogosto bolezni, ki jih
                  pozna malo kdo drug, kot izključno ljudje s to izobrazbo, ki jo bomo danes, če jo
                  bomo predpisali, seveda. Ukvarjal sem se s področjem poljedelstva, kot sem rekel,
                  vendar sem tudi sam bil pogosto v zagati in nisem znal dati navodil vinogradnikom,
                  sadjarjem ali drugim. Kako bo potem kmetijski tehnik, ki poseduje znanje na
                  neprimerno nižjem nivoju in si mora pogosto pomagati z navodili v tuji literaturi,
                  kjer izključno lahko determiniraš bolezni na osnovi latinskih izrazov. Na tak
                  način smo si pač jaz in podobni kolegi pomagali na tem področju in je to dejstvo,
                  ki je pogosto prisotno. Res je, da se vsebina tega amandmaja spreminja v
                  primerjavi s tistim, ki je bil prej. Ne vem, malo manj kot 100 trgovin se je do
                  danes že registriralo pod temi pogoji, ki jih danes predpisujemo in niso imeli
                  nobenih problemov. Zadruge, ki jih imamo, ali je to ostanek nečesa ali pa neka
                  perspektiva, jaz upam, da je tudi perspektiva tistih kmetov, ki se bodo prisiljeni
                  se združevati na neki drugi osnovi, vendar bodo imeli možnost odpreti tudi več
                  trgovin, ki jih bo podpiral strokovnjak s to izobrazbo, ki jo danes predpisujemo.
                  V opisu njegovega dela je na koncu direktno svetovanje izza pulta, ima pa veliko
                  nalog, ki jih bo moral opraviti prej v programu izbora sredstev, njihovega
                  skladiščenja in še kaj, in izobrazbe vseh tistih, s katerimi bo delal oziroma tudi
                  s tistimi, ki bodo njegovi kupci ali neki poslovni partnerji. Mislim, da je ta
                  dikcija pravilna, da gremo glasovati po vrstnem redu, ki tukaj je, s tem da
                  podpremo še 5 amandma, ki pa dopolnjuje v tem smislu, da pa lahko tudi za pultom
                  stoji kmetijski tehnik ob pomoči tistega, ki ni vedno zraven in potem kvalitetno
                  in tudi okolje-varstveno prodaja zaščitna sredstva. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Z ozirom na to diskusijo podpiram amandma Vlade in amandma odbora
                  in umikam svoj amandma. Mislim, da je to najbolj primerno.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej bomo glasovali o amandmaju gospoda Omana. Če je sprejet
                  amandma gospoda Omana, je amandma Vlade brezpredmeten. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da je amandma sprejet. S tem je amandma pod 1 in 2 brezpredmeten.
                  Gospod Metelko je itak svoj amandma umaknil in imamo amandma pod št. 5.
                  Predlagatelj odbor. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli in še amandma pod št. 6, predlagatelj Vlada,
                  odbor podpira. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet in na glasovanje dajem 30. člen. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je člen sprejet. K 31. členu imamo dva amandmaja Vlade, ki ju odbor
                  podpira. Najprej dajem na glasovanje amandma pod št. 1. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Drug amandma Vlade. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da amandma sprejet.</p>
               <p>Na glasovanje dajem 31. člen. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>K 36. členu imamo amandma Vlade. Odbor ga podpira. Ugotovimo prisotnost, glasujemo
                  o amandmaju. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 36. člen. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(25 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 42. členu imamo dva amandmaja Vlade, ki ju odbor podpira. Najprej dajem na
                  glasovanje amandma pod številko ena. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 42. člen.</p>
               <p>Lepo prosim, da ne odhajate iz dvorane. Vsak glas je dragocen! Tudi gospoda Kopača
                  vabim k glasovanju. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>K 44. členu imamo amandma Vlade. Odbor ga podpira in dajem amandma na glasovanje.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 44. člen. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem drugi amandma, ki ga predlaga Odbor za kmetijstvo in je
                  redakcijske narave. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma pod številko dva sprejeli k 46. členu.</p>
               <p>Imamo še amandma Vlade pod številko tri. Odbor podpira in ga dajem na glasovanje.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sprejeli tudi ta amandma.</p>
               <p>Prej sem pozabil, glasovati moramo o 44. členu v celoti. Se opravičujem, prej smo
                  glasovali o 44. členu, jaz sem pa povedal, da glasujemo k 46. členu amandmaja pod
                  številko 1 in je potrebno, da še o tem amandmaju zaradi jasnosti glasujemo.</p>
               <p>Na glasovanje dajem k 46. členu amandma Vlade, ki ga odbor podpira. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma izglasovali.</p>
               <p>Dajem na glasovanje 46. člen v celoti. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>Smo pri 47. členu na strani 6 našega pregleda in dajem v razpravo amandma Vlade,
                  ki ga odbor podpira in člen. Na glasovanje dajem amandma Vlade k 47. členu.
                  Ugotovimo sklepčnost! <stage>(42 prisotnih.)</stage></p>
               <p>Ker je ob 17. uri tudi Odbor za kreditno-monetarne zadeve v salonu, današnjo točko
                  in današnjo sejo prekinjam. Sejo nadaljujemo jutri ob 9. uri. Nasvidenje.</p>
            </sp>
            <stage type="time">(SEJA JE BILA PREKINJENA 23. NOVEMBRA 1994 OB 16.50 URI IN</stage>
         </div>
      </body>
   </text>
</TEI>