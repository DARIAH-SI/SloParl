<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-22-1994-06-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">943E95E4112DCF5DC1257832004838E6</idno>
               <idno type="URI">943E95E4112DCF5DC1257832004838E6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-22-1994-06-24.DZ" n="22">
               <name>Redna</name>
               <date when="1994-06-24"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-22-1994-06-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 24. JUNIJA 1994 OB 10.00 URI.)</stage>
            <sp xml:id="SDZ1-Redna-22-1994-06-24.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, gospe in gospodje. Pričenjam nadaljevanje 22. seje Državnega zbora Republike Slovenije. Obveščen sem, da so zadržani, in se današnje seje ne morejo udeležiti, naslednje poslanke in poslanci: dr. Jože Pučnik, dr. Ciril Ribičič, Jože Jagodnik, Miran Jerič, Janez Vindiš, mag. Jože Protner, Ivan Sisinger, dr. Lev Kreft, Tone Partljič, Feri Horvat, Drago Šiftar, Vitodrag Pukl, Jana Primožič, Ivan Oman, Ignac Polajnar in Benjamin Henigman.</p>
               <p>Prosim, da ugotovimo prisotnost. Gospod Geržina, gospod Hvalica in ostali, ki še niste prišli do svojih klopi, prosim.</p>
               <p>Ugotavljam, da je navzočih 48 poslank in poslancev; tako je zbor sklepčen in bomo nadaljevali z delom.</p>
               <p>Na to seje sem vabil predstavnike Vlade Republike Slovenije in jih lepo pozdravljam.</p>
               <p>Na današnjem nadaljevanju 22. seje bomo opravili le točko Vprašanja in pobude poslank in poslancev. Poslanke in poslance naprošam, da iz dvorane po končani današnji seji odnesejo vsa gradiva, da se bo lahko pripravilo vse potrebno za popoldansko slovesno sejo. Prosim tudi sekretarje poslanskih skupin, da poskrbijo za gradiva tistih poslancev, ki danes niso prisotni. 22. sejo zbora bomo nadaljevali v torek, dne 28.6.1994, in prosim, da si rezerviramo tudi sredo in četrtek, če v torek seja ne bo zaključena.</p>
               <p>Prehajamo na <title>54. TOČKO DNEVNEGA REDA</title>, to je <title>VPRAŠANJA IN POBUDE POSLANK IN POSLANCEV</title>.</p>
               <p>Prejeli smo pisne najave za poslanska vprašanja in pobude. Vrstni red postavljanja poslanskih vprašanj in pobud sem določil v skladu z zadnjim odstavkom 23. člena poslovnika tako, da prva tri vprašanja oziroma pobude predstavljajo poslanci opozicije, nato pa po vrsti poslanci iz posameznih poslanskih skupin po vrstnem redu prijave. Opozarjam vas, da mora biti poslansko vprašanje kratko in postavljeno tako, da je njegova vsebina jasno razvidna; v nasprotnem primeru bom moral poslanca opozoriti in ga pozvati, da vprašanje ustrezno izpopolni. Ustno postavljeno vprašanje oziroma pobuda ne sme trajati več ko tri minute. Ministrov odgovor praviloma ne sme trajati več kot 10 minut. Dopolnilno vprašanje poslanca ne sme trajati več kot 2 minuti.</p>
               <p>Prva tri poslanska vprašanja bodo postavile naslednje poslanke oziroma naslednji poslanci: najprej dr. Jože Pučnik, ki se je opravičil, Franc Potočnik in naslednji Ivan Verzolak. Proceduralno, gospod Hvalica. Prosim.</p>
            </sp>
            <sp xml:id="SDZ1-Redna-22-1994-06-24.sp2">
               <speaker>IVO HVALICA:</speaker>
               <p>Hvala lepa. Spoštovani poslanci, spoštovani predstavniki Vlade! Mi tokrat na to sejo nismo dobili pregleda odgovorov na poslanska vprašanja, kot ga dobimo na vsako sejo. Iz tega bi bilo razvidno, da jaz že tretji mesec zaman čakam na odgovor na moje poslansko vprašanje, ki sem ga naslovil Ministrstvu za okolje in Ministrstvu za zdravstvo v zvezi z onesnaževanjem v cementarni Anhovo. Ne vem zakaj nismo dobili pregleda odgovorov na poslanska vprašanja in zakaj jaz še nisem dobil odgovora.</p>
            </sp>
            <sp xml:id="SDZ1-Redna-22-1994-06-24.sp3">
               <speaker>PODPREDSEDNIK MIROSLAV MOZETIČ:</speaker>
               <p>Vse odgovore, kar smo jih dobili od Vlade, ste prejeli oziroma tista, ki so danes prišla, boste prejeli tekom dneva. Kompleten spisek, bilo je rečeno, da bo tekom seje, ta seja še zmeraj traja, na žalost, ni bilo možno tega pripraviti do tega trenutka.</p>
               <p>Prebral bom, kar imam na spisku imen, tako da si vsak približno lahko tudi označi, kdaj bo na vrsti. Še enkrat ponavljam prve tri: dr. Jože Pučnik oziroma nekdo iz te poslanske skupine, Franc Potočnik in Ivo Verzolak. Potem spet dr. Jože Pučnik oziroma nekdo iz poslanske skupine, Franc Potočnik, Ivan Verzolak, mag, Janez Jug, Maria Pozsonec, dr. Vladimir Topler, Miroslav Geržina, Tone Peršak, dr. Mateja Kožuh-Novak, Zmago Jelinčič, Tone Černelič, Sašo Lap, Danica Simšič, Marjan Podobnik, Breda Pečan, mag. Marjan Šetinc, Rafael Kužnik, Ivo Hvalica, Maks Lavrinc, Irena Oman, dr. Janez Podobnik. Tam, kjer sem prebral Tone Černelič, je Franc Černelič.</p>
               <p>Prehajamo na vprašanja. Prvi iz poslanske skupine Socialnih demokratov. Želi kdo namesto dr. Jožeta Pučnika? <stage>(Ne.)</stage> Franc Potočnik.</p>
            </sp>
            <sp xml:id="SDZ1-Redna-22-1994-06-24.sp4">
               <speaker>FRANC POTOČNIK:</speaker>
               <p>Spoštovani! Prvo moje vprašanje je povezano s predelavo slovenskega mleka v Avstriji. Namreč, nekatere firme izvažajo mleko in potem na osnovi tega uvažajo mlečne izdelke brez uvoznih dajatev.</p>
               <p>Zanima me, ali ima Vlada pregled nad to menjavo? Namreč, k temu poslanskemu vprašanju me je spodbudilo dejstvo, da sem v trgovini kupil sir, na katerem piše avstrijski proizvod, spodaj pa potem na nalepki uvoznika piše, da je to izdelano iz slovenske surovine - na samem ovitku tega izdelka, to ni nikjer vidno; lahko predvidevam, da se je ta uvoznik to izmislil.</p>
               <p>Zdaj, če si je izmislil zaradi tega, da bi pridobil kupca, pa če to res ni iz slovenskih surovin, potem je to zavajanje kupca, če piše na takšnem proizvodu, da je to iz slovenske surovine narejeno. To je eno vprašanje. Večje vprašanje je, če je okrog prinesel državo.</p>
               <p>Zato bi prosil Vlado, če mi lahko odgovori na to vprašanje. Tukaj konkretno gre za primer mlekarne "Voralzberg". Zanimivo je to, da je v to, bi rekel, transakcijo vključeno celotno bivše vodstvo mlekarne Arja vas, ki je tudi s temi svojimi by-pass firmami pripomoglo k znanim težavam, da je potem ta mlekarna zaradi teh težav prišla v Sklad republike in potem, če so jo zadruge hotele dobiti, so morale plačati 3 milijone 800 tisoč mark.</p>
               <p>Skratka, to je samo en primer. Ugotovil sem potem, ko sem to malo prekontroliral, da pravzaprav ta uvoznik tudi iz drugih mlekarn uvaža izdelke v Slovenijo in to z enakim napisom "slovenski proizvod". Tako da bi prosil, da mi obrazložijo, kako se to kontrolira in kakšne so te kvote in kje se dobijo.</p>
               <p>Drugo vprašanje je tudi kratko. V Uradnem listu 26. maja je bil objavljen razpis za natečaj za kredite za demografsko ogroženo območje. Zanimivo pri tem natečaju je, da ni nikjer naveden datum, kdaj se ta natečaj začne in kdaj se konča. Seveda nekje sem potem videl, da je ministrstvo občinam neki dopis poslalo, da seveda to poteka v skladu z zakonom.</p>
               <p>Mene zanima to, ali je bil ta razpis objavljen še kje drugje kot v Uradnem listu? Vi veste, da večina ljudi uradnih listov ne bere in da potem s tem niso seznanjeni; formalno sicer je to javni razpis, javna objava v uradnem listu, ampak če bi bil namen, da bi seznanili čim večje število ljudi na teh demografsko ogroženih območij s to možnostjo, mislim, da bi to moralo biti še kje drugje objavljeno, če pa je bil to namen, da se v ozkem krogu ljudi, ki vedo iz direktnih virov, da je ta razpis bil, da je to čim ožji krog ljudi, mislim da to ni prav, saj vendarle gre za družbena sredstva in za območja, ki so gospodarsko nerazvita.</p>
               <p>Torej vprašanje, ali je bil ta razpis še kje drugje objavljen in tudi splošno, kako se to izvaja. Hvala.</p>
            </sp>
            <sp xml:id="SDZ1-Redna-22-1994-06-24.sp5">
               <speaker>PODPREDSEDNIK MIROSLAV MOZETIČ:</speaker>
               <p>Samo dve opombi. Prva. Prosim poslance, da poslušajo, ali so vsaj tiho, da bo vsaj vlada slišala, da bo lahko odgovarjala.</p>
               <p>Druga opomba. Postavlja se samo eno vprašanje. Drugo vprašanje, prosim, da daste pisno in bomo Vlado zaprosili za pisni odgovor.</p>
               <p>Prosim, predstavnika Vlade, da odgovori na prvo postavljeno vprašanje. Besedo ima Ivan Obal, državni sekretar v Ministrstvu za kmetijstvo in gozdarstvo.</p>
            </sp>
            <sp xml:id="SDZ1-Redna-22-1994-06-24.sp6">
               <speaker>IVAN OBAL:</speaker>
               <p>Spoštovane gospe in gospodje poslanci! Odgovor na prvo vprašanje bomo podrobneje pisno pripravili, ker vprašanje je bilo postavljeno v tem tednu, zahteva pa zelo podroben odgovor, ker gre za vprašanje, ki se nanaša na konkretno firmo.</p>
               <p>Vseeno bi želel dati delen odgovor v tem smislu, da se za vsako količino uvoženega mleka in mlečnih izdelkov, neodvisno od tega, ali je bilo izvoženo naše mleko na dodelavo, plačuje prelevman oziroma posebna dajatev. To pomeni, da tudi v teh primerih, ko je prihajalo do uvoza mleka oziroma predelanih mlečnih izdelkov, je prišlo tudi do tega plačila, vendar v teh primerih samo za plačilo razlike oziroma dodane vrednosti.</p>
               <p>Posredno bi želel odgovoriti na to vprašanje z naslednjimi podatki: prelevmanska zaščita, uvedena v lanskem letu, je v izredno veliki meri zaustavila tudi tovrstne uvoze. Tako smo v letu 1993 uvozili mleka in smetane v višini 43.000 ton, v prvih štirih mesecih letošnjega leta pa 12.000 ton. Pri mleku in smetani v prahu je bilo v lanskem letu uvoženega za 4.387 ton, v letošnjem letu le 32 ton. Pri jogurtu je bilo v lanskem letu bilo uvoženih 2 tisoč 991 ton, v letošnjem letu le 122 ton. Malo več uvoženih je bilo pa sirov, in sicer sirov, ki jih pri nas ne pridelujemo oziroma ne predelujemo, tako da je tukaj bilo v letošnjem letu uvoženih več, kot pa v lanskih prvih štirih mesecih, še vedno pa manj, kot je pa bilo v celoti v lanskem letu.</p>
               <p>Torej ugotavljamo, da je prelevmanska zaščita na tovrstnem področju opravila osnovni namen, to se pravi, da je prepovedala oziroma onemogočila uvoz tistih izdelkov, ki jih doma izdelujemo. Hvala lepa.</p>
            </sp>
            <sp xml:id="SDZ1-Redna-22-1994-06-24.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Je še kakšno dopolnilno vprašanje? <stage>(Ne.)</stage> Gospod Ivan Verzolak. Za njim bo postavil vprašanje dr. Jože Pučnik, potem je ponovno Franc Potočnik.</p>
            </sp>
            <sp xml:id="SDZ1-Redna-22-1994-06-24.sp8">
               <speaker>IVAN VERZOLAK:</speaker>
               <p>Spoštovani zbor! Imam poslansko vprašanje ministru za zunanje zadeve, da pojasni naravo stikov, ki jih ima Ferajn Frajchkartbrüke, Most svobode, Maribor z desno ekstre-</p>
               <p>mistično organizacijo Fröjdenkrajst zücktürolst iz Liebicha oziroma da opredeli svoje stališče glede takšne dejavnosti tako imenovanih Staroavstrijcev iz Maribora. Menimo, da delovanje takšne organizacije kot je Most svobode iz Maribora škoduje tako dobrim sosedskim odnosom z Republiko Avstrijo, kot urejanju stabilnih notranje političnih razmer zlasti v Mariboru, ki se je kot mesto opredelilo zoper dominacijo nemško govorečega prebivalstva. Prosil bi pisni, po možnosti tudi ustni odgovor. Hvala.</p>
            </sp>
            <sp xml:id="SDZ1-Redna-22-1994-06-24.sp9">
               <speaker>PODPREDSEDNIK MIROSLAV MOZETIČ:</speaker>
               <p>Predstavnik Vlade, prosim. Besedo ima Ignac Golob, državni sekretar v Ministrstvu za zunanje zadeve.</p>
            </sp>
            <sp xml:id="SDZ1-Redna-22-1994-06-24.sp10">
               <speaker>IGNAC GOLOB:</speaker>
               <p>Gospod podpredsednik. Pisni odgovor na to vprašanje je Ministrstvo za zunanje zadeve poslalo 23.6. in če bodo še kakšne dodatne stvari, bo minister Peterle, ki ravnokar prihaja na zasedanje zbora, odgovarjal na vprašanja. Hvala lepa.</p>
            </sp>
            <sp xml:id="SDZ1-Redna-22-1994-06-24.sp11">
               <speaker>PODPREDSEDNIK MIROSLAV MOZETIČ:</speaker>
               <p>Naslednje vprašanje ima magister Jug, za njim pa Maria Pozsonec.</p>
            </sp>
            <sp xml:id="SDZ1-Redna-22-1994-06-24.sp12">
               <speaker>MAG. JANEZ JUG:</speaker>
               <p>Dobro jutro, kolegi! Imam poslansko vprašanje ministru za kmetijstvo in gozdarstvo. Ko smo postajali samostojna država, smo se z resolucijo o pomorski usmeritvi Republike Slovenije svečano zavezali, poleg drugih, tudi za doseganje naslednjih ciljev: načrtno bomo spodbujali, v mejah prostorskih možnosti, pridobivanje hrane in drugih dobrin iz morja <stage>(ribištvo, marikultura, solinarstvo in tako dalje)</stage> ter ob upoštevanju stroke, klimatskih dejavnikov, avtohtonih značilnosti prebivalstva in kulturnih značilnosti pokrajine razvijali kmetijstvo, ki je pomembna komponenta razvoja na tem območju. Z osamosvojitvijo in bolj kot se je čas odmikal, smo prihajali pred pomembne odločitve in dileme, ali naj morsko ribištvo ukinemo, ali ga razvijamo naprej. Dodatne težave je povzročila državna meja na morju, ki je čez noč ukinila lov v hrvaških vodah. S tem dejanjem pa je prišla slovenska ribja predelovalna industrija in množica zasebnih ribičev v nezavidljiv položaj.</p>
               <p>Vlada se je lotila reševanja gospodarskih in socialnih težav omenjenih struktur ribičev, vendar do sedaj neučinkovito in ne nezadovoljivo. Dogovarjanja s sosednjo Hrvaško so večkrat na slepem tiru, tako da dvostranskega dogovora o razumnem izrabljanju morskega bogastva v severnem Jadranu še nimamo. Nerešeni problemi na tem področju in birokratski odnos Vlade do omenjenih težav in ribičev sili te ljudi v neracionalna dejanja.</p>
               <p>Zato sprašujem gospoda ministra naslednje - vprašanje sem razdelil v več podvprašanj in prosim, če bi odgovor lahko bil enovit, ne pa na vsa moja podvprašanja.</p>
               <p>Prvič. Ali se je in če se je Republika Slovenija odločila, da bo razvijala nadaljnje pridobivanje hrane iz morja in s tem prišla do ustrezne strategije in s tem gospodarske in razvojne politike na tem segmentu gospodarske dejavnosti?</p>
               <p>Drugič. Kdaj bo zadovoljivo zakonsko rešila reguliranje dejavnosti in nastale problematike v ribji predelovalni industriji kot tudi na področju zasebnega ribištva - status, število in tako dalje? Kaj je ukrenila in kaj še namerava storiti, da bi socialno zaščitila slovenske ribiče, ki so ostali brez dela ob priliki slovenske osamosvojitve, ter njihov nov status v Republiki Sloveniji? Kdaj in kako bo uredila dvostranske odnose z Republiko Hrvatsko pri skupnem izrabljanju morskega bogastva severnega Jadrana, predvsem ulova vseh vrst rib in tako dalje? Kaj je storil minister, da ne bi prišlo danes ali kdaj drugič <stage>(ker trenutno ne vem, ali je cesta zaprta ali ni zaprta)</stage> do zapore prometa na Črnem kalu, ki ga nameravajo izvesti člani Združenih poklicnih ribičev Slovenske obale.</p>
               <p>Tretjič. Kdo bo nosil, gospod minister, odgovornost za nastalo gospodarsko škodo slovenski Istri za zaporo prometa, saj vemo, da je omenjeni klanec edina tokovna gospodarska povezava z zaledjem?</p>
               <p>Prosim ministra, da mi ustno in javno odgovori na moja zastavljena vprašanja in mogoče tako pripomore k odpravljanju napetosti v tem delu slovenske države. Hvala lepa.</p>
            </sp>
            <sp xml:id="SDZ1-Redna-22-1994-06-24.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim gospoda državnega sekretarja, gospod Obal.</p>
            </sp>
            <sp xml:id="SDZ1-Redna-22-1994-06-24.sp14">
               <speaker>IVAN OBAL:</speaker>
               <p>Spoštovani gospodje poslanci! Glede na to, da ta vprašanja niso bila predhodno najavljena, predlagam, da bomo pisno odgovorili in tudi javno objavili vse tisto, kar je bilo storjenega do danes. Naj pa omenim le to, da smo pred desetimi dnevi imeli pri nas pogovore s predstavniki ribičev, s predstavniki primorskih občin in s predstavnikom Ministrstva za družino in delo, ki skrbi za to področje sociale. Mi smo na tem sestanku pisno dali tudi odgovor, kaj je naše ministrstvo storilo na tem področju in kaj lahko stori, hkrati pa tudi navedli tisto, kar ni v njegovi moči. Torej popoln odgovor na to vprašanje pa bomo dali pisno, ker je precej obširen in tudi terja malo daljšo pripravo.</p>
            </sp>
            <sp xml:id="SDZ1-Redna-22-1994-06-24.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še iz Notranjega ministrstva gospod Šter.</p>
            </sp>
            <sp xml:id="SDZ1-Redna-22-1994-06-24.sp16">
               <speaker>ANDREJ ŠTER:</speaker>
               <p>Hvala lepa. Spoštovani predsedujoči! Gospe poslanke in gospodje poslanci! Dve od zastavljenih vprašanj sta se nanašali tudi na najavljeno cestno zaporo. Zaenkrat nimam vesti o tem, da bi cestna zapora bila in moram vam povedati, da bo Ministrstvo za notranje zadeve, v skladu s svojimi pooblastili, storilo vse, da sicer upravičene in morda celo potrebne protestne akcije ne bodo potekale na škodo tistih, ki bodo želeli uporabljati ceste, druge prometnice ali sicer uveljavljati svoje pravice, ki jih kot državljani imajo. Pri tem bomo upoštevali zakon o varnosti v cestnem prometu, zakon o javnih shodih in seveda v sodelovanju z drugimi državnimi organi ukrepali v skladu s svojimi pooblastili. Hvala.</p>
            </sp>
            <sp xml:id="SDZ1-Redna-22-1994-06-24.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Morda dopolnilno vprašanje? Maria Pozsonec ima naslednje vprašanje, potem pa še Vladimir Topler. Maria Pozsonec, prosim.</p>
            </sp>
            <sp xml:id="SDZ1-Redna-22-1994-06-24.sp18">
               <speaker>MARIA POZSONEC:</speaker>
               <p>Hvala lepa. Spoštovani! Jaz imam naslednje poslansko vprašanje  Ministrstvu za kmetijstvo in gozdarstvo. Ponovno bi opozorila na položaj kmetijstva predvsem v nižinskem delu naše države. Kmetije živijo resnično slabo. Nezmotljivi barometri so hlevi na kmetijah, ki so prazni in vsak dan so bolj prazni. Meso in mleko se uvaža v našo državo, pri tem pa imajo uvozniki možnost, da plačajo uvozne dajatve pozneje, pod krinko, da bodo vse to izvozili. Morali bi plačevati takoj na meji, in če bi res pozneje izvozili, naj se jim sredstva vrnejo. Zastonj smo sprejeli strategijo razvoja kmetijstva. Ja kakšna juha je to, ki je ni mogoče pojesti? Ne glede na to, da ustvarja kmetijstvo le 4% narodnega dohodka ima kmetijstvo kljub temu neprecenljivo vlogo v ohranjanju podeželja. Pozivam Ministrstvo za kmetijstvo, da izdela program razvoja kmetijstva v Panonski nižini. Potrebno je izkoriščati naravne danosti za predelavo vrtnin, bio hrane, mogoče uporabiti toplo vodo, ki jo je dovolj pod Prekmurjem. Sprašujem, kje so pospeševalci kmetijstva, ki jih v prekmurskih vaseh ne vidimo.</p>
               <p>V okolici Lendave je najbolj strnjeno področje vinogradov, 640 ha žlahtne trte, pa kljub temu ni vinogradniški okoliš. Vina nihče ne more prodati, grozdje pa prodajajo kmetje po nizki ceni. In namesto denarja za grozdje lahko kupijo v zadrugi umetno gnojilo, ki je pa dražje kot pri privatnikih. Kakšno kmetijsko politiko imamo, če nikomur ni mar, da na celotnem Goričkem uniči divjad? Sprašujem gospoda Simoviča, inšpektorja za lovstvo, kaj je naredil od takrat, ko sem predstavila problem na Hodošu? In vprašala ga bom vsakokrat pred tem visokim zborom in pred slovensko javnostjo, ali res še čaka na zakonodajo in mu je vseeno za stisko kmečkih družin na Goričkem.</p>
               <p>Kmetijstvu bi lahko pomagali tudi s subvencijo pogonskega goriva za traktorje oziroma za kmetijske stroje, saj kmet plačuje nafto za svoj traktor prav toliko kot gospodje za svoje avtomobile. In kdaj bo končno Slovenija uvidela, da je njen gospodarski interes tudi razvoj kmetijstva. Hvala.</p>
            </sp>
            <sp xml:id="SDZ1-Redna-22-1994-06-24.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima državni sekretar Obal.</p>
            </sp>
            <sp xml:id="SDZ1-Redna-22-1994-06-24.sp20">
               <speaker>IVAN OBAL:</speaker>
               <p>Spoštovane gospe in gospodje poslanci! Vprašanj je bilo kar preveč oziroma kar dosti. Poskušal bom na nekatere odgovoriti takoj, za druga bom pa predlagal, da jih bomo dali pisno.</p>
               <p>Najprej bi začel s pisnim odgovorom za škodo, ki jo povzroča divjad. Mi smo pripravili pisni odgovor in ga bomo posredovali, gospa poslanka, vam, tako da boste lahko ugotovili, kaj je bilo v vmesnem času napravljeno. Gre pa seveda za izredno pereč problem, ki ga ni možno naenkrat odpraviti, ker je pač vezan tudi na biološke in na politične odnose s sosednjo Madžarsko oziroma na njihovo pripravljenost na skupno sodelovanje pri tem.</p>
               <p>Kar se tiče slabšega ekonomskega položaja kmetijstva, bomo dali odgovor z analizo, ki smo jo že dokončali in jo dajemo v razpravo v Vlado, potem pa pozneje tudi v Državni zbor, tako smo tudi poročali na Odboru za kmetijstvo. Torej ta analiza bo do podrobnosti prikazala, v čem se je poslabšal položaj, predvsem dohodkovni položaj kmetov, kajti v smislu povečane pridelave ugotavljamo v drugem polletju lanskega leta pozitivne trende, ki so bili sigurno spodbujeni s celo vrsto ukrepov, ki ste jih tudi predlagali danes, tudi v obliki subvencij.</p>
               <p>Kar se tiče razvoja posameznih regij ali posameznih območij, razumljivo, to ni stvar Ministrstva za kmetijstvo in gozdarstvo. Ministrstvo je dalo osnovno strategijo oziroma osnovno usmeritev tega razvoja, razumljivo pa je, da so posamezna okolja dolžna in tisti, ki v teh okoljih izvajajo kmetijstvo samo, organizirati se tako, da bodo naravni in drugi resursi ustrezno izkoriščeni. Dolžnost Vlade je pa bila, in to smo tudi pripravili, da smo konkretizirali vse tiste ukrepe, ki so bili predvideni v strategiji razvoja kmetijstva in ki imajo namen zagotoviti ustrezne pogoje za to, da se bo kmetijska pridelava povečevala, ne pa zmanjševala.</p>
               <p>Torej, na področju tržne cenovne politike smo v lanskem letu uvedli, kot vam je znano, sprejeli v Državnem zboru, zakon o posebnih dajatvah. Moram reči, da ta zakon o posebnih dajatvah v izredno veliki meri zagotavlja tisto, kar je bilo prej povedano. Ne morem se strinjati s trditvijo, da se uvaža kar vse počez in v velikih količinah. Jaz sem ravno prej s podatki pri uvozu mleka dokazal oziroma prikazal, da se je uvoz bistveno v letošnjem letu, v primerjavi z lanskim letom, predvsem s prvimi tremi meseci, ko še vedno ni deloval, ko še ni bilo tega zakona, omejil. Torej, če smo v lanskem letu dovolili uvoziti samo po en ali pa dva ali pa pet procentov, pomeni, da je ta zakon in da je ta tržna cenovna zaščita tudi svoje napravila. V lanskem letu smo tudi sprejeli tovrstno zaščito za vse ključne kmetijske pridelke in iz njih  izdelane izdelke. V letošnjem letu nadaljujemo s to obliko zaščite. Sem prepričan, da bo ta sistem zagotovil, da bodo imeli domači predelovalci in pridelovalci ustrezne pogoje, da bodo lahko bistveno povečali domačo produkcijo.</p>
               <p>Kar se tiče tržnih redov in zaščite, ter njihovega prihodka, smo v letošnjem letu uvedli že tržne rede za pšenico, za ogrščico in za sladkorno peso. V pripravi sta tržna reda za meso in mleko. Ker pa meso in mleko ščitimo tudi preko zakona o posebnih dajatvah, menim, da je v tem trenutku tudi zagotovljena tolikšna zaščita, da lahko domačim rejcem oziroma pridelovalcem zagotovi primeren dohodek. Torej, kolikšen je bil ta v lanskem letu in kolikšen bo v letošnjem letu, bodo pa pokazale analize. Ugotavljamo, da se od lanskega septembra naprej ta položaj postopoma tudi izboljšuje.</p>
               <p>Kar se tiče zakonodajnega področja, ki je bil ravno tako del te strategije, je v tem zboru že bilo sprejeto nekaj zakonov, da jih ne ponavljam. Pripravljenih pa imamo v tem trenutku  še naslednjih pet zakonov: zakon o kmetijsko gozdarski zbornici, ki je pri vas tudi že na dnevnem redu, zakon o javnih službah, zakon o zemljiščih, zakon o semenu in sadikah, zakon o namakanju in zakon o celostnem urejanju podeželja. To se pravi, da je kar precejšen del tistega, kar je v strategiji bilo zapisano, v tem trenutku tudi že v določeni fazi pripravljeno.</p>
               <p>Kar se tiče strukturnih sprememb. Z normalizacijo dela v Skladu kmetijskih in gozdnih zemljišč bo dan tudi osnovni pogoj, da bomo lahko s strukturnimi spremembami zagotavljali dodatno količino zemlje tistim kmetijam, ki imajo razumljivo, ustrezne programe za razvoj.</p>
               <p>Kar se tiče investicij, s katerimi pomagamo oziroma investicijskih vlaganj, ki jih želimo spodbuditi, predvsem pa tudi v tistem, kar je gospa poslanka povedala, pri obnovi vinogradov in sadovnjakov oziroma uporabi takoimenovane mejne površine, je v pripravi oziroma bo objavljeno <stage>(do 15. julija)</stage> navodilo z uredbo, ki bo omogočala, da se bo tudi na tem področju lahko vsak, ki bo obnavljal, poslužil regresiranja obrestnih mer. Menimo, da morajo vse te investicije biti podprte s krediti, ki imajo neko normalno obrestno mero; mi bomo poizkušali z regresom obrestne mere izpostaviti tako normalno ravnovesje.</p>
               <p>Kar se tiče socialnega in davčnega sistema, ki sta tudi del tako imenovane strategije, o kateri ste govorili, moram reči takole, da smo pri nas pripravili predlog, kako bi naj se korigirale osnove za štipendije kmečkim otrokom. V tem trenutku ljudje iz Ministrstva za delo in družino  in naše, skupaj iščejo možnost, kako ta spremenjeni kriterij uporabiti tudi pri tem razpisu, ki bo sedaj, za letošnje leto.</p>
               <p>Za davčni sistem, ki je tudi pogojen s temi vsemi oblikami, je že drugo leto v izdelavi študija, ki bo nakazala drug način vrednotenja katastrskega dohodka. Ugotavljamo, da vsakokratni popravki starega sistema ne vodijo nikamor, tako da pripravljamo povsem nov sistem ugotavljanje katastrskega dohodka in s tem povezane tudi socialne in druge dajatve. Hvala lepa.</p>
            </sp>
            <sp xml:id="SDZ1-Redna-22-1994-06-24.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želite dodatno vprašanje? <stage>(Ne.)</stage> Gospod Vladimir Topler; za njim pa je na vrsti Miroslav Geržina.</p>
            </sp>
            <sp xml:id="SDZ1-Redna-22-1994-06-24.sp22">
               <speaker>VLADIMIR TOPLER:</speaker>
               <p>Gospod predsedujoči, hvala za besedo. Spoštovane kolegice, spoštovani kolegi, spoštovana Vlada Republike Slovenije! Svoje poslansko vprašanje namenjam Ministrstvu za zdravstvo. Že na prejšnji seji je kolegica poslanka gospa Danica Simšič ministru naslovila vprašanje glede financiranja pripravništva.</p>
               <p>Predlagam - ker se stvari niso uredile in tudi z odgovorom, ki ga je poslalo ministrstvo, nisem zadovoljen - da ministrstvo čimprej pripravi spremembo zakona o zdravstveni dejavnosti. V našem sistemu se je marsikaj spremenilo. Od petletnega študija medicine smo prišli na šestletni študij in imamo tudi obvezno dvoletno izobraževanje v okviru sekundariata.</p>
               <p>Predlagam ministrstvu, da pripravi spremembo zakona, da pripravništvo ukinemo, ker menimo, da je osem let študija dovolj. Ministrstvo tudi sprašujem, kaj bo uredilo s pripravništvom, s financiranjem, kjer se do danes ni uredilo ničesar.</p>
               <p>Drugo spremembo, ki mislim, da jo bo potrebno tudi čimprej vložiti, je problem Zdravniške zbornice. Zdravniška zbornica igra res precej čudno vlogo. Za zasebne zdravnike je to vloga delojemalca; z njimi se pogaja proti Zavodu za zdravstveno zavarovanje. V to zbornico moramo biti obvezno vključeni vsi zdravniki. Zdravniki, ki delamo v javnih zavodih, za nas je zbornica v vlogi delodajalca, torej na strani zavoda, in se pogaja z zdravstvenimi domovi in z bolnišnicami. Mislim, da je potrebno te stvari čimprej urediti in ministrstvo sprašujem, ali namerava spremeniti Zakon o javnih zavodih, ker mislim, da tako, kot poteka proces zasebništva in proces javnega zdravstva, obdelamo v bistvu dva vzporedna sistema in ne dopolnjujoči sistem, kot je bilo mišljeno. Zato sprašujem, kdaj bomo tudi v parlamentu doživeli, da bo ministrstvo predlagalo spremembe, za katere mislim, da morajo čimprej priti, ker drugače se bodo v zdravstvu začele peticije, ki jih dobivamo in se bodo stvari zaostrovale še bolj, kot se.</p>
            </sp>
            <sp xml:id="SDZ1-Redna-22-1994-06-24.sp23">
               <speaker>PREDSEDNIK MIROSLAV MOZETIČ:</speaker>
               <p>Hvala lepa. Odgovor bo dal minister, gospod Voljč.</p>
            </sp>
            <sp xml:id="SDZ1-Redna-22-1994-06-24.sp24">
               <speaker>DR. BOŽIDAR VOLJČ:</speaker>
               <p>Hvala lepa. Spoštovani zbor! V odgovoru, ki smo ga poslali na poslansko vprašanje gospe Danice Simšič, je tudi številčno naštelo, koliko je nezasedenih pripravniških mest. Moram reči, da čisto vsi pripravniki, ki so zdaj brez pripravništva, so tudi marsikdaj brez potrebe, ker bi lahko dobili pripravništvo plačano. To je ena ugotovitev.</p>
               <p>Druga ugotovitev pa je, da se strinjamo  s tem, da ko smo uvedli sekundariat, smo študij podaljšali na 8 let in pripravljamo spremembo v tem smislu, da bi se pripravništvo štelo v sekundariat.</p>
               <p>Tretja stvar, ki bi jo rad povedal, pa je v tem, da pripravniki - zdravniki imajo plačano pripravništvo, ampak lahko, kot vsi pripravniki <stage>(tudi pripravniki pravniki in ekonomisti ipd.)</stage>, vendar pa zdravniki menijo, da je to manj; in tu je tisto, kjer se Ministrstvo za zdravstvo trudi, da bi doseglo dogovor. Zakonodaja, kakršna zdaj je, nam ta cilj izredno otežuje, zato bomo predlagali, da se v okviru zakonodaje najde rešitev.</p>
               <p>Glede zbornice vemo. Vi prihajate iz slovenjgraške bolnišnice, kjer se je pravzaprav začelo nekakšno gibanje za to, da bi zdravniki v državni službi ne bili nujno člani zbornice in bodo tudi v tem smislu zahtevali spremembo zakonodaje. Mi do tega še nimamo stališča, čeprav smo o tem obveščeni.</p>
               <p>Glede zakona o zavodih bi pa moral reči, gospod dr. Topler, da to ni zakon Ministrstva za zdravstvo in da tu mi lahko samo kot sodelavci sodelujemo pri tistem ministrstvu, ki je matično za ta zakon. Hvala.</p>
            </sp>
            <sp xml:id="SDZ1-Redna-22-1994-06-24.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Morda dodatno vprašanje? Gospod Miroslav Geržina, za njim pa gospod Tone Peršak.</p>
            </sp>
            <sp xml:id="SDZ1-Redna-22-1994-06-24.sp26">
               <speaker>MIROSLAV GERŽINA:</speaker>
               <p>Hvala lepa, predsedujoči! Spoštovane kolegice in kolegi, člani, ministri in ostali člani Vlade, spoštovani novinarji! Glede na to, da v zadnjem času časopisi pišejo, kako uspešna je Vlada pri reševanju nekaterih stanovanjskih problemov, sprašujem Vlado, ne posamezne ministre ali ministrstva, kdaj bo uredila problem takoimenovanih vojaških stanovanj. Zakaj? Na seji Komisije za pritožbe smo pred kratkim zvedeli, da potrebuje Slovenija vsaj 10 tisoč socialnih stanovanj. Določeno število socialnih stanovanj je bilo prodano in občine zdaj v zadnjem času nimajo kaj dati, kaj ponuditi mladim družinam, ki predvsem potrebujejo ta socialna stanovanja. Vemo, da je po zakonu o stanovanjih, po stanovanjskem zakonu bilo za eno novo socialno stanovanje, da je potrebno odkupnine 10 socialnih stanovanj, pa še nekaj denarja je šlo za druge, sicer upravičene potrebe, ampak ne za te socialne potrebe. Mladi ljudje pa čakajo na stanovanja. Tisti, ki malo to zadevo spremljate, če kdo v tej dvorani ne ve, bom povedal še enkrat, ta stanovanja so tri leta prazna, propadajo. Karakterističen primer pa je v Vipavski dolini, kjer je takih stanovanj precej in so še posebej podvržena specifičnim klimatskim razmeram. Ne glede na to, da se kontrolira - če ni stanovalcev v stanovanju, se okna odprejo, šipe razbijejo, stekla razbijejo in se ta fond uničuje. Vlada po zakonu upravlja s temi nepremičninami. Mislim, da je Vlada odgovorna, da reši to vprašanje, ne Ministrstvo za obrambo, ki je formalno upravljavec, ne Ministrstvo za delo, socialo in družino, ne Ministrstvo za notranje zadeve, ampak mislim da Vlada. Mislim, da je to vprašanje, ki se veže na vsa ta tri ministrstva. Smatram pa, da ni potrebno zaradi tega ustanoviti Sveta za nacionalno varnost, kot je bilo predlagano včeraj ali predvčerajšnjem, in da niti ni treba čakati, da se podpiše neka pogodba ali memorandum o sukcesiji v bivši Jugoslaviji.</p>
               <p>Če je kakšen usten odgovor takoj, pismen odgovor bo viden takrat, ko bo Vlada prenesla upravljanje - ali pa tudi lastnino, kakor hočete - teh stanovanj na občine, ki bodo lahko potem reševale socialne probleme mladih družin. Hvala lepa.</p>
            </sp>
            <sp xml:id="SDZ1-Redna-22-1994-06-24.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Bo kdo odgovarjal od Vlade? Po Poslovniku Državnega zbora bi nekdo moral vsaj povedati, da ne bo nič povedal. Gospod Gantar, minister, minister za okolje in prostor.</p>
            </sp>
            <sp xml:id="SDZ1-Redna-22-1994-06-24.sp28">
               <speaker>DR. PAVEL GANTAR:</speaker>
               <p>Hvala lepa, gospod predsedujoči. Spoštovane poslanke in poslanci!</p>
               <p>Nisem prišel gor, da bi rekel, da ne bi nič povedal. O vprašanjih vojaških stanovanj dejansko ne želim in nisem sposoben in kvalificiran o tem govoriti sedaj. Rad bi se navezal na celo vrsto posledičnih zadev, ki so pripeljale v to smer.</p>
               <p>Povedal bi samo to, da mi sedaj pripravljamo nacionalni stanovanjski program, v katerem bo glavni poudarek na neprofitnih in socialnih stanovanjih <stage>(tudi profitna možnost bo)</stage> in bo tudi pokazal, kakšna naj bi bila vloga države pri zagotavljanju, pri stanovanjski oskrbi. Ta program bo do konca meseca julija na Vladi. Moram reči, da bo zahteval, kot imate prav, angažma cele Vlade, ker bo potegnil nekatere finančne posledice pri usposabljanju institucij, ki bodo stimulirale stanovanjsko zidavo za različne kategorije prebivalstva. Samo toliko bi lahko sedaj povedal. Hvala lepa.</p>
            </sp>
            <sp xml:id="SDZ1-Redna-22-1994-06-24.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Tone Peršak, za njim pa Mateja Kožuh-Novak.</p>
            </sp>
            <sp xml:id="SDZ1-Redna-22-1994-06-24.sp30">
               <speaker>ANTON PERŠAK:</speaker>
               <p>Spoštovani! Vladi Republike Slovenije želim zastaviti vprašanje, na katerega sem že večkrat opozarjal in ki je bilo že nekoč predmet obravnave v tej hiši, vendar ni bilo razrešeno.</p>
               <p>Gre za vprašanje reguliranja samostojnega opravljanja določenih poklicev oziroma del, ne da bi človek, ki to dela, bil zaposlen, ali posloval kot obrtnik oziroma kot t.im. podjetnik  posameznik v skladu z zakonom o gospodarskih družbah.</p>
               <p>Kot član posebne komisije, ki obravnava vloge za priznanje statusa samostojnega kulturnega delavca pri Ministrstvu za kulturo, se vedno znova srečujem z vlogami ljudi, ki prosijo za ta status na osnovi opravljanja dejavnosti, ki pogosto nimajo nikakršne zveze z dejavnostmi s področja kulture. Na primer s tehničnimi prevajalci, raznimi tolmači, organizatorji raznih zabavnih in športnih prireditev, pisci spisov s področja naravoslovja, astrologije, najrazličnejšimi guruji, izdelovalci posode, raznimi vodiči in vodniki itd.</p>
               <p>Gre za neke mejne dejavnosti, ki jih ni mogoče obravnavati kot obrt in ki jih je težko podrediti režimu, ki ga za podjetnike posameznike zahteva zakon o gospodarskih družbah <stage>(gre za urejeno knjigovodstvo, firmo, urejeno prokuro itd.)</stage>. Če bo z zakonom o organiziranju in financiranju kulture prišlo do zožitve dosedanje kategorije samostojnih kulturnih delavcev na kategorijo svobodnih umetnikov, bo ogromno ljudi <stage>(po nekaterih ocenah okrog skoraj 2000)</stage> ostalo brez ustreznega statusa. Menim, da bi položaj ljudi, ki se ukvarjajo in preživljajo s takšnimi osebnimi in posebnimi dejavnostmi - od čarovništva do tehniškega prevajanja - bilo potrebno zakonsko urediti in sprašujem Vlado, ali namerava predlagati kakšen zakon ali kakšno drugo rešitev, ki bi to reševala?</p>
               <p>Moram povedati, da sem delen odgovor s strani Ministrstva za kulturo že dobil, ki pravi, da nameravajo te ljudi napotiti k temu, da se registrirajo, kot sem že prej rekel, s podjetniki posamezniki, vendar glede na to, da malo poznam to zadevo, menim, da to za večino teh primerov ne bo rešitev - glede na pogoje, ki se vendarle pri tem statusu podjetnik posameznik postavljajo.</p>
               <p>Hkrati bi rad povedal še to, da obžalujem, da ni predsednika Vlade, gospoda Janeza Drnovška. Najprej sem nameraval dati pobudo, naj bi gospod Drnovšek po več prošnjah, ki so trajale približno leto in pol, sprejel na pogovor ministra za kulturo, ki je za ta pogovor večkrat prosil. No, medtem se je ta pogovor, približno pred desetimi, štirinajstimi dnevi, zgodil in za to sem se sedaj želel javno zahvaliti gospodu Drnovšku, sicer bi rekel z znanim Prešernovim verzom:</p>
               <p>"Tajati led naš je komaj začel se,</p>
               <p>pomlad je drugod že".</p>
               <p>Hvala.</p>
            </sp>
            <sp xml:id="SDZ1-Redna-22-1994-06-24.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor bo dal Sergij Pelhan, minister za kulturo.</p>
            </sp>
            <sp xml:id="SDZ1-Redna-22-1994-06-24.sp32">
               <speaker>SERGIJ PELHAN:</speaker>
               <p>Spoštovani predsedujoči, poslanke in poslanci! Glede na vprašanje lahko povem, da zakon o organiziranosti in financiranju, ki bo v kratkem v drugem branju v tem Državnem zboru, resnično, kot je povedal gospod poslanec Peršak, načrtuje nekatere spremembe na tem področju. Doslej imamo v okviru Ministrstva za kulturo 3.200 samostojnih kulturnih delavcev, od katerih je registriranih okrog 800 takih, ki bodo tudi vnaprej, kot ustvarjalci, ostali znotraj ministrstva; ostali pa bodo dejansko ostali problem, tako kot je ugotovljeno. Zaradi tega smo se že ob pripravljanju zakona dogovarjali z ustreznim resornim ministrstvom, da v zakon o gospodarskih družbah vnese tudi določilo, da se bodo lahko ti ljudje preregistrirali v samostojne podjetnike in se zadeva enostavno prenese drugam, kar ne pomeni nekih posebnih obveznosti države, ker tudi doslej je šlo samo za registracijo, za nikakršne pravice države do tovrstnih ljudi. To je eno. Nastal bo pa problem pri približno 200 arhitektih, ki so tudi znotraj te skupine najštevilčnejši - poleg likovnikov, ki pa ostajajo v Ministrstvu za kulturo. Tam menimo, da bi uredili podobno ureditev, kot jo imajo zahodne države, vsaj večina njih, da se skupaj z Ministrstvom za okolje in njihovo organizacijo DESA dobi ustrezen naziv za arhitekte, ki ne sodijo med umetnike-ustvarjalce.</p>
               <p>To so načrti in mislim, da bomo izpeljali tako, da se bodo lahko vsi, od čarovnikov - kot je bilo rečeno - pa do tistih, ki so blizu mejnemu področju kulture, vendarle registrirali in nemoteno opravljali svoje delo.</p>
               <p>Kot zanimivost naj povem, da je tu več kot 3.200 ljudi, ki so opravljali ta poklic samostojno, znotraj kulture pa jih je 2.500. Se pravi gre za naše razmere - kulturne, za precejšnjo množico ljudi, ki so že do sedaj imeli možnost neposredno živeti od svojega dela. To je odgovor na prvo vprašanje.</p>
               <p>Glede drugega vprašanja moram reči, da sem imel lani resnično nekajkrat zahtevek, da se z gospodom Drnovškom dobim pred oblikovanjem proračuna, ob renominaciji, zaradi kritičnih situacij v kulturi; zaradi zasedenosti - kot mi je bilo rečeno - nisem v tistih dneh mogel priti do gospoda Drnovška, vendar smo kasneje, v februarju letos, uredili, po posredovanju tudi gospoda Drnovška, zadevo v zvezi s finančnim ministrstvom. Tako problem, ki je bil letos s tega področja nakazan, je bil delno razrešen, in kot veste, tudi iz proračna se je padanje sredstev za kulturo letos zaustavilo in na nekaterih področjih imamo tudi možnost določenih premikov na bolje in saniranje stanja. Hvala lepa.</p>
            </sp>
            <sp xml:id="SDZ1-Redna-22-1994-06-24.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Je dodatno vprašanje? <stage>(Ni.)</stage> Mateja Kožuh-Novak, potem Zmago Jelinčič.</p>
            </sp>
            <sp xml:id="SDZ1-Redna-22-1994-06-24.sp34">
               <speaker>DR. MATEJA KOŽUH-NOVAK:</speaker>
               <p>Hvala lepa. Svoje poslansko vprašanje naslavljam ministru za zdravstvo, upam, da ste dobili pisno. Že nekaj časa v slovenskih časopisih beremo o hudem problemu pomanjkanja sester. Nisem pa še nikjer zasledila, pa lahko da nisem vsega prebrala, da bi Ministrstvo za zdravstvo  ali zavarovalnica dali kakšen koli predlog, kako ta problem rešiti akutno in kako ga reševati v prihodnosti. Problem je tako akuten, da, če sem prav poučena, je en oddelek v Kliničnem centru že zaprt zaradi pomanjkanja sester, en oddelek nameravajo zapreti v naslednjem mesecu <stage>(ali v mesecu avgustu)</stage> za cel mesec. Kar je pa še - tukaj se še postavlja vprašanje, ali hudo trpi zdravje ljudi, ki ne morejo v bolnico, ker so oddelki zaprti, ali ne potrebujemo toliko oddelkov, če jih lahko kar zapremo za cel mesec. Se pravi, da sicer ljudje ležijo brez potrebe in kradejo sami sebi denar.</p>
               <p>Kar se pa posebej akutno izpostavlja, je pa problem babic v Kliničnem centru. Kot veste, je Klinični center regionalna porodnišnica in hkrati terciarni center praktično za celo Slovenijo, kar pomeni, da vsak kompliciran porod, ki ga ekipa v periferni bolnišnici oceni, da ga ne bo zmogla speljati, pošlje v Ljubljano. Babice iz tega oddelka odhajajo že nekaj let, ker so absolutno preobremenjene in za tisto hudo obremenitev tudi premalo plačane. Kar se bo zgodilo sedaj v juliju, pa presega vse mere. Tiste, ki bodo ostale v službi, bodo delale cel mesec brez enega prostega dne oziroma enega dne dopusta, ali pa sobote in nedelje. Mislim, da je to, ne samo, da gre za prehudo obremenjevanje ljudi, da je to strokovno strahovito nevarno. Mi vemo, da imamo pri porodu opraviti z dvema zdravima človekoma, lahko pa dobimo ven dva mrliča. Bojim se samo tega, da bomo počakali do prve smrti, da bomo začeli ukrepati. Mislim, da je to nedopustno.</p>
               <p>Zato sprašujem Ministra za zdravstvo, kaj so ukrenili, da teh, ne vem koliko babic v službi ne bo delalo neprestano cel mesec in zakaj ni nobene dobre volje, da bi se zaposlilo tiste sestre begunke in zdravnike begunce, ki že eno leto in pol hodijo od vrat do vrat v slovenskem zdravstvu in prosijo, da bi jih zaposlili, pa praktično, razen nekaj izjem, nimajo nobene možnosti - ker jim postavljajo dva pogoja: bodite državljani, dobite državljanstvo <stage>(veste, da državljanstva dobiti ne morejo)</stage>, če pa gredo prosit za delovno vizo, pa pravijo, dovoljenja za delo ne morete dobiti, ker niste državljan. Jaz mislim, da je to nehumano do prebivalstva Slovenije, nehumano do zdravstvenih delavcev Slovenije in nehumano do strokovnjakov nekdaj bratske dežele, s katerimi smo skupaj sestankovali in skupaj snovali zdravstvo Jugoslavije, da jih niti sedaj ne, ko trpimo takšno akutno pomanjkanje, nismo pripravljeni zaposliti. Veliko število teh zdravnikov, mislim, da jih je okrog 35, bi bilo pripravljeno pomagati tudi v vlogi medicinske sestre, samo da bi jih mi bili pripravljeni sprejeti medse za ta čas, ko čakajo obupani, da se bodo lahko vrnili domov. Hvala lepa.</p>
            </sp>
            <sp xml:id="SDZ1-Redna-22-1994-06-24.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor bo dal minister gospod Voljč.</p>
            </sp>
            <sp xml:id="SDZ1-Redna-22-1994-06-24.sp36">
               <speaker>DR. BOŽIDAR VOLJČ:</speaker>
               <p>Spoštovani zbor! Najprej bom odgovoril na vprašanje babic. Preveril sem podatek - ki ga v svojem vprašanju navaja dr. Kožuhova -  danes na Kliničnem centru. Rečeno mi je bilo, da ne bo prišlo do take obremenitve zaradi tega, ker bodo potegnili babice <stage>(ki so formirane babice)</stage> iz drugih oddelkov na kliniki v porodno sobo in do tega ne bo prišlo. Druga stvar v zvezi z babicami, ki bi jo rad povedal, je, da je bila leta 1984 po več kot 200 letih ukinjena babiška šola v Ljubljani, in da nam število babic pada, ker je bilo rečeno, da se bodo pač srednje medicinske sestre naknadno usposobile za babice; kar se je pa izkazalo, da vendarle ni tako dobro in delamo na tem, da bomo ustanovili poseben študij babiške smeri. Še to bi rad povedal. V Sloveniji imamo 14 porodnišnic, kjer imamo zelo veliko babic, in ponekod pride pet babic na dva poroda na dan; o  prerazporeditvah se je pa zelo težko pogovarjati iz najrazličnejših razlogov. Letni normativ za babico je od 200 do 150 porodov in čeprav imamo dovolj babic v bolnišnicah s prenizkim številom porodov, vendarle ne moremo doseči tega, da bi se preprosto babice premestilo.</p>
               <p>Glede sester bi rekel takole. Najpreprostejše je pomisliti na to, da pridejo sestre iz drugih dežel, če je takšno pomanjkanje sester. Ko je bilo to enkrat samo omenjeno kot možnost, je bilo Ministrstvo za zdravstvo dalj časa izpostavljeno javni polemiki, ki je šla v tele smeri: prvič, da so to ljudje, ki ne znajo jezika <stage>(zakon pa zahteva, da morajo vsi znati jezik, ki delajo z ljudmi)</stage>, da je znanje teh profilov manjše od našega, da imamo sami veliko brezposelnosti in bomo mi uvažali še delovno silo od drugje. In zadnje vprašanje: kje bodo pa ti ljudje živeli, kajti če jim damo stanovanja, zakaj pa potem ne poskrbimo za stanovanjske razmere tistih sester, ki pri nas še stanovanjskih problemov nimajo rešenih. V to smer je šla polemika in takrat se ni nihče oglasil.</p>
               <p>Rad bi pa povedal to, da v Sloveniji sester ne primanjkuje, samo razporejene so neenakomerno: v zdravstvenih domovih jih je preveč, v bolnišnicah jih pa primanjkuje. Zaradi tega sem jaz tudi že s tega mesta v tem zboru, ko smo govorili o uvajanju zasebništva, rekel, da očitka, da bi z odhodom zdravnikov v zasebno delo ostajalo veliko nezaposlenega kadra v zdravstvenih domovih oziroma viški kadra, vsaj na področju sester, to ministrstvo ne sprejema, kajti v bolnišnicah sestre lahko takoj dobijo službo.</p>
               <p>Mi smo tudi ugotovili, da nam razredi sester odhajajo v tujino, takoj potem ko diplomirajo. Preverili smo pravne možnosti, da bi to preprečili ali da bi od tujega delodajalca zahtevali povrnitev stroškov za šolanje. Tega iz pravnih razlogov ni mogoče doseči. Predlagali smo Kliničnemu centru, da naj sklene z upokojenimi sestrami, s tistimi, ki so voljne dodatno pogodbo o zaposlovanju, nekaj jih je prišlo, vendar je bil, kljub temu, da ste slišali, koliko je bilo teh pozivov, učinek bolj slab. Trenutno proučujemo predlog, ki smo ga prejeli, da bi z nekim odlokom določili, da morajo vse sestre, ki končajo šolo, dve leti delati v bolnišnicah, kar je približno nekaj takega kot sekundariat za zdravnike, vendar sekundariat je uzakonjen, takšno določilo pa ni in zdaj iščemo pravno možnost, če bi to lahko naredili.</p>
               <p>Glede poletnega zmanjšanega obsega - razlog je v tem, da večina ljudi hoče iti julija in avgusta na počitnice in da je običaj zato tudi po svetu, da se obseg dela v poletnih mesecih nekoliko zmanjša tudi v bolnišnicah, ne samo drugje, kar pa seveda ne pomeni, da vsi nujni posegi in nujni primeri ne bi bili obravnavani. Gre samo za tiste programske posege, kjer se lahko čaka, tiste se pa v tem času odklanja oziroma se takrat ne delajo.</p>
               <p>Druga stvar, ki jo je treba razčistiti, je tudi v tem, kaj vse morajo sestre v naših bolnišnicah delati. Če pogledamo, kaj je struktura dela naše sestre, potem vidimo, da opravlja najnižja dela na eni strani, na drugi strani pa tudi opravila, ki jih sicer po svetu opravljajo zdravniki. Zaradi tega razmišljamo o možnosti, da bi med nezaposlenimi z določeno prekvalifikacijo dosegli neko osnovno kvalifikacijo za to, da bi tista najnižja dela v bolnišnicah opravljali in da bi se na tem nezaposlenost zmanjšala.</p>
               <p>Dolgoročno, kaj smo storili. Dolgoročno smo storili to, da je bila v Mariboru lani odprta višja šola za medicinske sestre, ki bo, ko jo bo končala prva generacija, od takrat naprej pomenila 100 višjih medicinskih sester v Sloveniji vsako leto več. Storili smo tudi to, da smo razširili vpis v šole v Ljubljani in pripravlja se tudi gradnja nove stavbe za te profile. Rad bi tudi povedal, da Klinični center razmišlja o tem, da bi sam vzpostavil neke vrste šolanja medicinskih sester.</p>
               <p>In če dovolite, pridem na koncu do tistega, kar je pravzaprav bistvo vse problematike. Ker če upoštevamo dejstvo, da imamo medicinskih sester dovolj, hkrati pa akutno pomanjkanje medicinskih sester na drugi strani, se moramo vprašati, zakaj. Odgovor je v plačah. Ne samo v plačah, to bi tudi kasneje povedal, vendar, dokler mi v okviru celotne državne javne porabe vodimo tako politiko plač, kot jo vodimo zdaj, in tudi v zdravstvu, potem moramo računati, da je to naravna posledica tega, kar smo sprejeli. Z novimi plačami in z novim pravilnikom, ki ga je Vlada včeraj potrdila, smo tudi na področju sestrskega dela v bolnišnici vendarle dosegli nek napredek, ker smo jih rangirali potem glede na obremenjenost, glede na turnusno delo ipd. Menimo, da tudi tam, kjer je sester premalo, obremenitev pa izjemno velika, da bi bile upravičene do nekega dodatka za deficitarnost, kar pa seveda samega problema ne more rešiti.</p>
               <p>Še tole bi rad povedal. Povprečna starost sester je taka, da jih lahko označimo kot strukturo mlade populacije - in te sestre so tudi matere in žene. Njihova velika odsotnost zaradi zahtev službe jim povzroča vrsto težav, da iščejo službe tam, kjer ni toliko turnusov, kjer ni toliko nočnih del ipd.</p>
               <p>Po drugi strani bi rad še tole rekel. Mi znižujemo tedenske obremenitve v večini poklicev <stage>(zdaj smo prišli na 40 ur)</stage>, medtem ko to za nekatere profile, ki so vezani na 24 urno oskrbo - in zdravstvo, to je - pomeni toliko večjo, ne samo časovno, ampak tudi socialno obremenitev, kajti nekdo ima lahko prosto vsako soboto in nedeljo, sestra pa tega ne more imeti. In ob tako slabi stimulaciji, ki ste jo tudi vi omenili, pa seveda to pomeni, da se srečujemo s problemi, s kakršnimi se. Toliko lahko zdajle povem, bomo dali pa tudi pismeni odgovor.</p>
            </sp>
            <sp xml:id="SDZ1-Redna-22-1994-06-24.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? Prosim.</p>
            </sp>
            <sp xml:id="SDZ1-Redna-22-1994-06-24.sp38">
               <speaker>DR. MATEJA KOŽUH-NOVAK:</speaker>
               <p>Hvala lepa, gospod minister. Premestitev sester iz drugih oddelkov v porodnišnici - jaz upam, da se zavedate oziroma da se direktor zaveda, kaj počne. Če vam je situacija v ljubljanski porodnišnici poznana, veste da se šef porodnega bloka oziroma šef porodništva polovico svojega delovnega časa ukvarja samo s pritožbami porodnic, kakšen je do njih personal in že s tožbami. Se pravi, če jih bomo dali v porodno sobo, bomo morebiti delno rešili vprašanje porodne sobe <stage>(res je, da te babice nimajo izkušenj v porodni sobi, kar je zelo nevarno)</stage>, bomo pa spraznili druge oddelke. Vnaprej opozarjam, da porodnice s sedanjim delom niso zadovoljne in ne morejo biti, zaradi tega, ker se kader nima časa z njimi ukvarjati in je nezadovoljen.</p>
               <p>Druga reč. Višja šola za zdravstvene delavce v Ljubljani ima že pripravljen program za babiški oddelek; program je tako daleč pripravljen, da bi ga lahko že izvajali v letu 1994-1995. Dajem pobudo, da to nekako speljete. Meni so rekli, da zato ni moč, ker razpisa ni bilo. Je bil pa razpis za 150 višjih medicinskih sester in lahko bi se dalo z anketo med njimi dobiti prve, ki bi študirale babištvo; je pa to dolgoročen ukrep.</p>
               <p>Zelo sem pa prizadeta zaradi vaše ocene, da je sester v primarnem zdravstvenem varstvu preveč...</p>
            </sp>
            <sp xml:id="SDZ1-Redna-22-1994-06-24.sp39">
               <speaker>PODPREDSEDNIK MIROSLAV MOZETIČ:</speaker>
               <p>Jaz bi samo prosil za dodatno vprašanje, ker ni razprave.</p>
            </sp>
            <sp xml:id="SDZ1-Redna-22-1994-06-24.sp40">
               <speaker>DR. MATEJA KOŽUH-NOVAK:</speaker>
               <p>To je dodatno vprašanje.</p>
            </sp>
            <sp xml:id="SDZ1-Redna-22-1994-06-24.sp41">
               <speaker>PODPREDSEDNIK MIROSLAV MOZETIČ:</speaker>
               <p>Ampak sedaj je razprava oziroma reakcija na odgovor.</p>
            </sp>
            <sp xml:id="SDZ1-Redna-22-1994-06-24.sp42">
               <speaker>DR. MATEJA KOŽUH-NOVAK:</speaker>
               <p><stage>(Ne.)</stage> Predloge sem dala. Prosila vas bom, da boste pripravili detajljno analizo o številu sester v primarnem zdravstvenem varstvu. Namreč, že nekaj let opažamo, da poskušajo nekateri bistveno zmanjšati vlogo primarnega zdravstvenega varstva. Moje analize kažejo, da sester tam ni preveč, usmeritve Svetovne zdravstvene organizacije pa priporočajo, kot vi dobro veste, ravno obratno - spodbujati primarno zdravstveno varstvo.</p>
               <p>Jaz upam, da bo naš odbor dobil analizo in se bomo lahko o tem pogovorili.</p>
            </sp>
            <sp xml:id="SDZ1-Redna-22-1994-06-24.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister, prosim.</p>
            </sp>
            <sp xml:id="SDZ1-Redna-22-1994-06-24.sp44">
               <speaker>DR. BOŽIDAR VOLJČ:</speaker>
               <p>Po zadnjih podatkih pride na enega zdravnika v zdravstvenih domovih v Sloveniji povprečno 2,3 sester - normativ je 1,94 - v enem zdravstvenem domu celo 2,8; v bolnišnicah je to razmerje porušeno.</p>
               <p>Prej sem pozabil odgovoriti glede vašega predloga za bosanske zdravnike. Zdravnikov v Sloveniji ni premalo, imamo veliko nezaposlenih zdravnikov. Ko sem govoril z visokim predstavnikom bosanskega zdravstva v Ljubljani, ko me je obiskal, in sem ta problem načel, je rekel: "Pošljite jih nazaj v Bosno, tam je dovolj dela za vse." Hvala.</p>
            </sp>
            <sp xml:id="SDZ1-Redna-22-1994-06-24.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje ima gospod Zmago Jelinčič, za njim pa Franc Černelič.</p>
            </sp>
            <sp xml:id="SDZ1-Redna-22-1994-06-24.sp46">
               <speaker>ZMAGO JELINČIČ:</speaker>
               <p>Hvala lepa za besedo. Lep pozdrav vsem skupaj! V zvezi z nedavnimi dogodki, tudi z aretacijo slovenske televizijske ekipe, sprašujem slovensko Vlado, kdaj bo spremenila zunanjo politiko do Hrvaške in tudi Italije od hlapčevske v tako, ki bo zastopala interese Slovenije in Slovencev. Želim pismen odgovor. In še nekaj, vsem policistom Republike Slovenije želim ob njihovem prazniku, 26. juniju, veliko uspeha pri nadaljnjem delu. Hvala.</p>
            </sp>
            <sp xml:id="SDZ1-Redna-22-1994-06-24.sp47">
               <speaker>PODPREDSEDNIK MIROSLAV MOZETIČ:</speaker>
               <p>Franc Černelič; za njim Sašo Lap.</p>
            </sp>
            <sp xml:id="SDZ1-Redna-22-1994-06-24.sp48">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Obširno sem dal sicer pismeno vprašanje, vendar ga bom v kratkem povzel. Torej, Vlado sprašujem, zakaj po letu dni od sprejema zakona o varstvu okolja niso izpolnjene obveznosti po členih 101, 102 in 103 in kdo je kriv za to. Namreč menim, da kljub zamenjavi ministrov, da bi morala realizacija teh zadev steči in bi morali imeti predpise, ki so vezani na te člene. Rečeno je bilo, da ni ovir, da ne bi bilo to dejansko sprejeto v predpisanem oziroma obljubljenem roku. V Krškem, pa tudi povsod drugje, smo zelo zainteresirani, da dejansko pridemo čimprej do teh dokumentov, da bi na osnovi tega lahko dejansko začeli vrednotenje degradacij v prostoru. In seveda, če pa ni mogoče sprejeti teh podzakonskih aktov, ker je sam zakon neizvedljiv, ker ga ni mogoče eventualno realizirati, potem pa seveda prosim, da se pripravi čimprejšnja sprememba zakona o varstvu okolja, tako da bi dejansko lahko izvajali tiste usmeritve, ki pa so bile seveda ob sprejemu zakona dokaj jasne. Jaz bi prosil za kratko ustno obrazložitev, na celoten del pa prosim za pismeni odgovor. Hvala lepa.</p>
            </sp>
            <sp xml:id="SDZ1-Redna-22-1994-06-24.sp49">
               <speaker>PODPREDSEDNIK MIROSLAV MOZETIČ:</speaker>
               <p>Ministerza okolje in prostor dr. Pavel Gantar ima besedo.</p>
            </sp>
            <sp xml:id="SDZ1-Redna-22-1994-06-24.sp50">
               <speaker>DR. PAVEL GANTAR:</speaker>
               <p>Spoštovane gospe in gospodje poslanci! Hvala za zelo tehtna vprašanja. Danes bi samo podal nekaj osnovnih elementov, bo pa pisni odgovor bolj temeljit in bolj razsežen. Najprej bi rad zelo jasno in izrecno poudaril, da zamujanje pri pripravi predpisov, podzakonskih aktov, ne pomeni, da je zakon tudi neizvedljiv in bomo to seveda tudi pokazali. Zakon se danes že izvaja in ga celo ljudje uporabljajo, ko se delajo določeni postopki, recimo v Anhovem in tako naprej. Vrsta zadev, prehodnih določb in starih predpisov velja še naprej. Vendar je bilo tu moje stališče, in je tudi še danes, da se moramo na Odboru za infrastrukturo, imel sem stvari že pripravljene, pogovoriti, kako v zvezi s temi zamujenimi roki.</p>
               <p>Rad bi vam povedal samo to, da nisem naklonjen reviziji tega zakona <stage>(to bom podrobneje utemeljil)</stage>, sem pa naklonjen temu, če se dogovorimo, da lahko spremenimo določene roke. Bojim se, da bomo večino od tega, za kar bi spreminjali roke, v tem času že sprejeli. Tako bi vas rad informiral, da je štirinajst uredb, ki se nanašajo na zrak, že pripravljenih za sprejem Vladi. Je še v zadnjih končnih strokovnih preverbah in razpravah. In vse poslance, tudi vas, gospod Černelič, in Odbor za infrastrukturo vabim, da se tega udeležijo.</p>
               <p>Podzakonski predpisi o varstvu pred hrupom bodo končani in pripravljeni v mesecu juliju letos in bodo torej v septembru že šli skozi Vlado. Predpisi o varstvu pred ioniziranim in ne ioniziranim sevanjem in predpisi, povezani z javnimi službami, bodo prav tako pripravljeni v oktobru oziroma v novembru, do konca leta pa tudi za varstvo voda in za varstvo tal.</p>
               <p>Delo na ministrstvu je v polnem zamahu, je logistično ali relativno zahtevno. Potrebno je angažirati veliko strokovnjakov in mislimo, da bomo te stvari, če ne bo kakšnih večjih strokovnih problemov, uspeli spraviti v tem roku.</p>
               <p>Zato se mi zdi vprašanje, ali je smiselno spreminjati roke in zapravljati čas tudi za to, če lahko zanesljivo zagotovimo, da bo to v tem letu sprejeto. Prav tako smo že precej daleč prišli pri drugih pravilih, predpisih, ki urejajo <stage>(izdati bi jih pa moral minister ali pa Vlada)</stage>, vprašanje ekološke rente odškodnin. Danes smo se o tem pogovarjali in imamo že neke postavke, npr. za Krško, tudi za Rudnik urana v Žirovskem vrhu. Mi delamo zelo hitro, skušamo delati strokovno, s kontrolo strokovne javnosti in bomo te stvari spravili hitro skozi. Od razprave na Odboru za infrastrukturo pa je odvisno, ali gremo v neke spremembe rokov. Pri čemer pa ponovno opozarjam, spremembe rokov so možne, nisem pa za to, da bi šli v revizijo zakona iz preprostega razloga; še tri leta bomo izgubili, da se bomo ukvarjali s tem, kaj je to, kaj je ono.</p>
               <p>Zakon, še enkrat poudarjam, je po mojem celovit in sistemski zakon je izvedljiv v roku, v katerem se je gospodarstvo pripravljeno prestrukturirati na ekološko bolj sprejemljive zadeve in je podoben večini zakonov v zahodni Evropi, vsaj novejšim sprejetim zakonom. Hvala lepa.</p>
            </sp>
            <sp xml:id="SDZ1-Redna-22-1994-06-24.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali je kakšno dodatno vprašanje? <stage>(Ne.)</stage> Sašo Lap, za njim pa Marjan Podobnik.</p>
            </sp>
            <sp xml:id="SDZ1-Redna-22-1994-06-24.sp52">
               <speaker>SAŠO LAP:</speaker>
               <p>Spoštovani zbor, spoštovani predstavniki Vlade! Imam eno kratko vprašanje Ministrstvu za zunanje zadeve, da pojasni vzroke oziroma razloge, zakaj ministrstvo ne razpolaga z večino poročil o registriranih ministrskih obiskih. Iz analitičnega orisa slovensko-avstrijskih odnosov od leta 1990 do leta 1994, ki ga je pripravila Služba za analizo in planiranje pri Ministrstvu za zunanje zadeve, je razvidno, da Ministrstvo za zunanje zadeve ne razpolaga s celotnim seznamom poročil o regi</p>
               <p>striranih ministrskih obiskih.</p>
               <p>Poslansko vprašanje postavljam, ker menim, da je potrebno pri Ministrstvu za zunanje zadeve zbrati in urediti vsa poročila - tako o registriranih ministrskih obiskih kot o obiskih državnih sekretarjev oziroma predsednika Vlade in tudi predsednika države. Torej gre za register vseh registriranih obiskov. Hvala lepa.</p>
            </sp>
            <sp xml:id="SDZ1-Redna-22-1994-06-24.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor? Odgovor bo dal gospod minister Lojze Peterle.</p>
            </sp>
            <sp xml:id="SDZ1-Redna-22-1994-06-24.sp54">
               <speaker>ALOJZ PETERLE:</speaker>
               <p>Spoštovani gospod podpredsednik, spoštovane poslanke in poslanci! Zunanje ministrstvo ima večino poročil, nima pa vseh poročil z obiskov ministrov, ker vsa poročila še niso prispela. Je pa seveda nujno, da ministrstvo kot prvi organ za zunanjo politiko ta poročila ima in procedure so v zvezi s tem jasne, to smo obravnavali tudi na Vladi in pričakujem, da bodo vsi ministri, ki potujejo, v skladu s sklepi, ki smo jih sprejeli, tudi poročali pravočasno o svojih obiskih. Pri nas to registriramo oziroma analitično obdelujemo.</p>
               <p>Naj povem tudi to, da je na delu koordinacija iz ministrstev, ki koordinira delo na zunanjepolitičnem področju. Toliko k temu.</p>
               <p>K temu, kar je rekel prej gospod Jelinčič <stage>(bo dobil pismen odgovor)</stage> naj povem, da dela zunanje ministrstvo v skladu s sklepi, ki jih je sprejel Državni zbor. Hvala.</p>
            </sp>
            <sp xml:id="SDZ1-Redna-22-1994-06-24.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Marjan Podobnik, za njim pa Breda Pečan.</p>
            </sp>
            <sp xml:id="SDZ1-Redna-22-1994-06-24.sp56">
               <speaker>MARJAN PODOBNIK:</speaker>
               <p>Spoštovani! Predsednika Vlade, dr. Janeza Drnovška sprašujem o ukrepih, ki jih namerava storiti v zvezi z odobritvijo spornih posojil vladne stanovanjske komisije. Ob podeljevanju ugodnih posojil z obrestno mero R+3 nekaterim ministrom, poslancem in vladnim uslužbencem, je namreč očitno šlo za primere, za katere ne moremo trditi, da imajo kritične stanovanjske razmere.</p>
               <p>Dr. Drnovška sprašujem, ali je oziroma namerava zahtevati odgovornost vseh članov komisije, ki so zavestno podeljevali ugodna posojila brez ustreznega javnega razpisa, predvsem pa na osnovi kriterijev, ki so upravičeno razburili slovensko javnost.</p>
               <p>Nadalje sprašujem, ali Vladna komisija res nima pravnomočnega, na Vladi potrjenega pravilnika o podeljevanju posojil.</p>
               <p>In še: na osnovi kakšnih kriterijev so se odkupovala funkcionarska stanovanja. Glede na to, da nisem najavil tega vprašanja, bi želel odgovor, če je možno, danes tukaj, vsekakor pa čim prej pismeno. Hvala.</p>
            </sp>
            <sp xml:id="SDZ1-Redna-22-1994-06-24.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ker vprašanje ni bilo najavljeno, bo odgovor pismen. Breda Pečan, za njim pa Marjan Šetinc.</p>
            </sp>
            <sp xml:id="SDZ1-Redna-22-1994-06-24.sp58">
               <speaker>BREDA PEČAN:</speaker>
               <p>Hvala lepa. Gospod predsedujoči, kolegice in kolegi! Poslansko vprašanje postavljam Vladi Republike Slovenije. Glasi pa se takole: V letu 1993 je Ministrstvo za obrambo kupilo več udobno opremljenih osebnih avtomobilov znamke Audi 100. Sprašujem: Kdo je odobril nakup teh avtomobilov? Komu v ministrstvu so bili ti avtomobili namenjeni oziroma kdo jih sedaj uporablja? Nadalje sprašujem: Na kateri proračunski postavki so knjižena sredstva za nakup? Kdo oziroma katero podjetje je avtomobile uvozilo in ali je bil nakup izvršen preko vladnih skupnih služb, torej prek javnega razpisa, ali pa preko odobritve vladne komisije v okviru nabav specialne tehnike ali še na kak drug način? Sprašujem, ali je sta bila nakup in uporaba skladna z vladnim pravilnikom o uporabi službenih vozil. Če je možno, prosim za vpogled v kopijo računa ali računov za nakup oziroma nakupe teh avtomobilov.</p>
               <p>K temu pa še dodajam dodatno vprašanje. Pred nekaj dnevi smo bili ponovno s strani Televizije Slovenije opozorjeni na gradnjo zgradbe Ministrstva za obrambo. Ker gre za zelo veliko investicijo, me zanima, kdo je odobril sredstva zanjo, ali je za to predvidena posebna postavka v proračunu države in ali je bil izvajalec, v skladu z zakonom, izbran na osnovi razpisa? Če gre za odstopanje od zakonitih postopkov me zanima, kakšni ukrepi bodo uporabljeni proti eventualnim kršiteljem zakonskih norm. Hvala.</p>
            </sp>
            <sp xml:id="SDZ1-Redna-22-1994-06-24.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To sta bili dve vprašanji, in sicer odgovor na eno vprašanje in pa dodatno na isto vprašanje. Odgovoril bo Boris Žnidarič, državni sekretar v Ministrstvu za obrambo.</p>
            </sp>
            <sp xml:id="SDZ1-Redna-22-1994-06-24.sp60">
               <speaker>BORIS ŽNIDARIČ:</speaker>
               <p>Hvala lepa. Spoštovani zbor, spoštovana gospa poslanka! Moj odgovor bo lahko zelo kratek. Ministrstvo za obrambo Republike Slovenije v letu 1993 ni niti načrtovalo niti kupilo vozila audi 100. Hvala lepa.</p>
            </sp>
            <sp xml:id="SDZ1-Redna-22-1994-06-24.sp61">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje.</p>
            </sp>
            <sp xml:id="SDZ1-Redna-22-1994-06-24.sp62">
               <speaker>BREDA PEČAN:</speaker>
               <p>Hvala lepa. Najprej bi predsedujočemu postavila vprašanje, ali je to posebna praksa, da jaz dveh poslanskih vprašanj ne morem postaviti na enem nastopu?</p>
               <p>Drugo kar je, bi pa predstavniku Ministrstva za obrambo vprašanje dopolnila, tako da bi vprašala, če je kupilo ali nabavilo na lizing več udobno opremljenih vozil.</p>
               <p>Za drugo vprašanje bi pa prosila, če mi lahko odgovorite pisno. Hvala.</p>
            </sp>
            <sp xml:id="SDZ1-Redna-22-1994-06-24.sp63">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim. Odgovarja Boris Žnidarič, državni sekretar iz Ministrstva za obrambo.</p>
            </sp>
            <sp xml:id="SDZ1-Redna-22-1994-06-24.sp64">
               <speaker>BORIS ŽNIDARIČ:</speaker>
               <p>Torej, na dopolnilno vprašanje moram še tole odgovoriti. Avtomobila "audi 100" sta bila nabavljena v letu 1991. V letu 1993 Ministrstvo za obrambo, po mojem vedenju - od 1. maja tega leta sem državni sekretar na Ministrstvu za obrambo - ni najelo vozil na lizing.</p>
               <p>Na drugo vprašanje bi pa odgovorili v pisni obliki, kot ste sami predlagali.</p>
            </sp>
            <sp xml:id="SDZ1-Redna-22-1994-06-24.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Marjan Šetinc, za njim pa Rafael Kužnik.</p>
            </sp>
            <sp xml:id="SDZ1-Redna-22-1994-06-24.sp66">
               <speaker>MAG. MARJAN ŠETINC:</speaker>
               <p>Hvala lepa za besedo, gospod predsedujoči. Spoštovane poslanke in spoštovani poslanci in predstavniki Vlade! Jaz sem zastavil več vprašanj, vendar samo eno bom tukaj izpostavil: na druga upam, da bom dobil pisni odgovor, ker do sedaj sem zastavil že štiri vprašanja v tem parlamentu in do sedaj še nisem dobil nobenega odgovora od Vlade. Upam, da se bodo stvari pospešile. Moje vprašanje je kratko, vendar ga moram obrazložiti z malo več besedami.</p>
               <p>In sicer, to vprašanje zastavljam iz preprostega razloga, ker se je name obrnila skupina državljanov, ki je dobila stanovanjsko pravico v vojaških stanovanjih v času moratorija, to je v času med 07.07.1991 in 08.10.1991. Kot veste, je Višje sodišče v Ljubljani sprejelo dokončno odločitev, da se morajo ti stanovalci iz teh stanovanj izseliti. Med temi jih je približno 1000, je že skoraj več kot 300 stanovalcev dobilo deložacijske odločbe. Med temi stanovalci so tudi resni socialni problemi. Ker mislim, da gre za resen problem, ki zadeva dosti veliko skupino državljanov, prosim za natančen odgovor na vprašanje, ki je zelo kratko.</p>
               <p>Ali je imela JLA v času trimesečnega moratorija <stage>(ki je iztekel v času 8. oktobra 1991)</stage> za umik JLA iz Slovenije, pravico dodeljevati stanovanja prosilcem JLA, uslužbencem, vojaškim osebam, vojaškim upokojencem? In enako vprašanje: ali je to pravico imela JLA v času od plebiscita decembra 1990 do pričetka moratorija 07.07.1991?</p>
               <p>Tistega, ki bo odgovarjal na to vprašanje, bi opozoril na sledeče uradno pojasnilo Ministrstva za obrambo, ki je bilo objavljeno konec januarja 1992 v časopisu Dnevnik. Zakaj bom to prebral, bom na hitrico pojasnil. - Ne, ne bo, vem da je odgovor v sodbah, da gre za 9. člen ustavne listine in tako naprej, vendar Ministrstvo za obrambo je dalo sledeče uradno pojasnilo. "Gre namreč za stanovanja, katerih lastnik, citiram, "je bivša Jugoslovanska armada, medtem ko Ministrstvo za obrambo Republike Slovenije ni postalo lastnik <stage>(opozarjam, ni postalo lastnik)</stage> stanovanj bivše Jugoslovanske armade in jih zato ne more prodajati". To bo mogoče šele po delitveni bilanci". Moje vprašanje: Kako lahko toži za izseljevanje, za izselitev nekoga v stanovanjih, katerih lastnik to ministrstvo ni? Še naprej citiram: "Ministrstvo za obrambo Republike Slovenije je v skladu z ustavnim zakonom in dogovorom med delegacijo Republike Slovenije in Zveznim sekretariatom za ljudsko obrambo, z dne 18.10.1991 <stage>(ponavljam 18.10.1991)</stage> prevzelo vojaško stanovanjski sklad v upravljanje in gospodarjenje in je zato dolžno zagotoviti vzdrževanje in ohranjanje sklada".</p>
               <p>Torej, če je to točna navedba, ki je uradno pojasnilo Ministrstva za obrambo, je upravljanje Ministrstva za obrambo prevzelo po izteku moratorija. Predstavnika Vlade prosim za jasen odgovor na to vprašanje, ki bo omogočilo, da se ta problem prične reševati tako, da ne bodo prizadeti, vsaj tisti ne, ki so resni socialni problemi in bivajo v teh stanovanjih. Hvala lepa.</p>
            </sp>
            <sp xml:id="SDZ1-Redna-22-1994-06-24.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovoril bo minister brez resorja gospod Lojze Janko.</p>
            </sp>
            <sp xml:id="SDZ1-Redna-22-1994-06-24.sp68">
               <speaker>LOJZE JANKO:</speaker>
               <p>Gre za pravno, življenjsko in sicer tudi drugače izjemno zapleteno vprašanje, zato predlagam, da bo Vlada o vprašanju dala pismeni odgovor, vendar bi glede teh perečih problemov, ki so se pojavili v praksi, povedal naslednje. Na sestanku na političnem kolegiju Vlade je bilo posebej opozorjeno na to, da obstaja vrsta izjemno hudih stanovanjskih in drugih stisk, ki so posledica dejstva, da so organi jugoslovanske armade razpolagali in dodeljevali imetniško stanovanjske pravice tudi in zlasti v obdobju, ko je Republika Slovenija s temeljno ustavno listino o samostojnosti in neodvisnosti Republike Slovenije prekinila oziroma se odtrgala iz Jugoslavije in ni priznavala naknadno raznih odločb, odločitev, pravilnikov in sklepov. Ker pa je problem izredno pereč, je bilo dogovorjeno, da Ministrstvo za obrambo kot upravljavec, kot tisti, ki gospodari s temi stanovanji - pri tem puščam ob strani samo lastnino in bomo dejansko poskušali čim bolj korektno odgovoriti v pisni obliki - da ni smiselno, da ni modro tudi teh deložacijskih odločb izvršiti. Bilo je rečeno, da mora Ministrstvo za obrambo vse primere posamično raziskati, pogledati, do česa je prišlo in skušati te izjemne stiske reševati v dveh smereh, eno z odložitvijo deložacije, torej ne vztrajanju pri tem, da se ljudi fizično postavi iz teh stanovanj, in drugo, da se v določenih primerih poskuša pogledati, ali obstaja kakršen koli razlog, da bi v skladu s predpisi, z določenim številom teh ljudi lahko sklenili najemno pogodbo.</p>
               <p>Skratka, v tem delu sem lahko odgovoril na to vprašanje, medtem ko predlagam oziroma prosim za to, da bi Vlada na to izjemno zapleteno vprašanje, ki ima dejansko ustavnopravne, pravnosistemske in navsezadnje tudi druge implikacije, da bi pisno odgovorili. Hvala.</p>
            </sp>
            <sp xml:id="SDZ1-Redna-22-1994-06-24.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Morda dodatno vprašanje?</p>
            </sp>
            <sp xml:id="SDZ1-Redna-22-1994-06-24.sp70">
               <speaker>MAG. MARJAN ŠETINC:</speaker>
               <p>Hvala lepa za besedo. V začetku sem rekel, da na nobeno vprašanje, ki sem ga zastavil, še nisem dobil odgovora. Ker gre za izjemno perečo zadevo - deložacije se dogajajo in drug teden je na vrsti cela vrsta deložacij - bi na tem mestu dal pobudo, da Vlada to reč reši do drugega tedna oziroma sprejme ustrezne ukrepe, da bo to začela izvajati, kar je gospod minister povedal. Ker sicer gre tukaj za zadeve, ki tečejo, ki so v procesu. Zato prosim, da to pobudo Vlada realizira. Hvala lepa.</p>
            </sp>
            <sp xml:id="SDZ1-Redna-22-1994-06-24.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Ivo Hvalica, za njim Maks Lavrinc.</p>
            </sp>
            <sp xml:id="SDZ1-Redna-22-1994-06-24.sp72">
               <speaker>IVO HVALICA:</speaker>
               <p>Hvala lepa. Spoštovani poslanci, spoštovani predstavniki Vlade! Moje poslansko vprašanje je malo kompleksno, bom poskušal biti najbolj enostaven. Najprej vprašanje, potem bom to zadevo osvetlil.</p>
               <p>Sprašujem predsednika Državnega zbora, magistra Hermana Rigelnika, predsednika Odbora za notranjo politiko in pravosodje, gospoda Vitodraga Pukla, sicer mojega strankarskega in poslanskega kolega, in predvsem ministra za pravosodje, gospoda Miho Kozinca <stage>(ki ga ne vidim tukaj)</stage>, kaj nameravajo storiti v zvezi z obvestilom predsednika Vrhovnega sodišča Republike Slovenije doktorja Borisa Strohsacka, ki jim ga je posredoval 4. maja letos in v katerem jih je opozoril na grob napad zagovornika obtoženke Anile Tanasi <stage>(to je na goriškem procesu proti HIT-u)</stage> odvetnika Andreja Stanovnika na sodnike, ki sodelujejo, ali so sodelovali v tem kazenskem postopku - ker gre pri tem, če upoštevamo, da je bil napad izveden sinhronizirano z nekaterimi članki v časopisu, za nezaslišan pritisk na neodvisno sodstvo, ki mu ni mesta v pravni državi in ki ima tudi za cilj, da se oteži in celo onemogoči normalna izvedba oziroma dokončanje kazenskega postopka.</p>
               <p>Zadeva je potekala tako: 19. aprila 1994 je odvetnik Andrej Stanovnik v pismu novogoriškemu sodišču med ostalim napisal naslednje: "V zakonu o sodniški službi <stage>(Ur. l. RS 19/94)</stage> je bil sprejet tako imenovani Pučnikov amandma, ki določa, da ne izpolnjujejo pogojev za izvolitev v sodniško funkcijo tisti sodniki, ki so sodili ali odločali v preiskovalnih in sodnih postopkih, v katerih so bile s sodbo kršene temeljne človekove pravice in svoboščine. Torej absolutna zloraba tega amandmaja in cinizem brez primere. Na to pismo sodišču je novogoriško sodišče obvestilo Vrhovno sodišče v Ljubljani in predsednik sodišča je naslovil na prej imenovane pismo <stage>(prebral bom samo štiri vrstice)</stage>, kjer pravi: "V tej vlogi, ki jo prilagam, odvetnik Andrej Stanovnik že vnaprej odreka štirim sodnikom Temeljnega sodišča v Novi Gorici pogoje za izvolitev na sodniško funkcijo oziroma, da zanjo niso primerni, sklicujoč se na tretji odstavek 8. člena zakona o sodniški službi, že prej citiranega Uradnega lista".</p>
               <p>Mimogrede naj povem, da ena izmed sodnic, preiskovalnih sodnic čaka na imenovanje; sedaj je brez mandata. Vse skupaj je bilo pospremljeno z veliko medijsko gonjo od Mladine do Nove dobe, itd.</p>
               <p>Sprašujem predvsem ministra Miho Kozinca, kaj je naredil oziroma kaj bo ukrenil? Želim odgovor danes in tukaj, da ne bom čakal, kot na predzadnje poslansko vprašanje. Hvala lepa.</p>
            </sp>
            <sp xml:id="SDZ1-Redna-22-1994-06-24.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Povedati moram, da se je pravosodni minister Miha Kozinc opravičil, zato ga ni tukaj in prosim za odgovor državnega sekretarja gospoda Tratnika.</p>
            </sp>
            <sp xml:id="SDZ1-Redna-22-1994-06-24.sp74">
               <speaker>DR. JOŽE TRATNIK:</speaker>
               <p>Hvala lepa. Gospod podpredsednik, spoštovane poslanke in poslanci!</p>
               <p>Odgovor na poslansko vprašanje bi bil sledeč: Obnašanje odvetnikov v kazenskih ali drugih postopkih je stvar zakona o odvetništvu in Odvetniška zbornica je po Zakonu o odvetništvu z javnim pooblastilom edina pooblaščena, da sprejema, razrešuje ali disciplinsko ukrepa zoper odvetnike.</p>
               <p>Ker je tudi po oceni pravosodnega ministra bila kršena pravica odvetnika ali pa dostojno obnašanje odvetnika v javni obravnavi, in pravosodno ministrstvo ima to tako kot gospod poslanec za grob napad zagovornika na neodvisno sodstvo, je skupaj z Vrhovnim sodiščem tudi Ministrstvo za pravosodje predlagalo Odvetniški zbornici, da v okviru zakona in pooblastil, ki jih daje zakon o odvetništvu, ustrezno ukrepa. Nobena druga organizacija izven Odvetniške zbornice pa ni pristojna, da kakorkoli ukrepa zoper tako dejanje, razen z javno obsodbo, kot je bila tudi izrečena v Državnem zboru. Hvala.</p>
            </sp>
            <sp xml:id="SDZ1-Redna-22-1994-06-24.sp75">
               <speaker>PODPREDSEDNIK MIROSLAV MOZETIČ:</speaker>
               <p>Dodatno vprašanje. Ne replika, samo dodatno vprašanje.</p>
            </sp>
            <sp xml:id="SDZ1-Redna-22-1994-06-24.sp76">
               <speaker>IVO HVALICA:</speaker>
               <p>Ne bo dodatno vprašanje, ampak bo ponovno vprašanje. Sedaj me zanima, če je to vplivalo na to, da ena izmed preiskovalnih sodnic nima podaljšanega mandata in trenutno čaka v brezzračnem prostoru? Hočem odgovor.</p>
            </sp>
            <sp xml:id="SDZ1-Redna-22-1994-06-24.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim.</p>
            </sp>
            <sp xml:id="SDZ1-Redna-22-1994-06-24.sp78">
               <speaker>DR. JOŽE TRATNIK:</speaker>
               <p>Pripomba odvetnika Andreja Stanovnika zagotovo ne vpliva na podaljšanje mandata. Na podaljšanje mandata vpliva razpis, ki ga da Ministrstvo za pravosodje in Zbor sodnega sveta in razvrstitev sodnikov po novem zakonu o sodniški službi in sodiščih. Razpisi so sedaj v objavi v Uradnem listu; za vse tiste sodnike, ki jim je potekel mandat in med temi je tudi sodnica iz Nove Gorice - to bo obravnaval Sodni svet in predlagal na eno od prvih sej Državnemu zboru.</p>
            </sp>
            <sp xml:id="SDZ1-Redna-22-1994-06-24.sp79">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Maks Lavrinc, potem pa Irena Oman.</p>
            </sp>
            <sp xml:id="SDZ1-Redna-22-1994-06-24.sp80">
               <speaker>MAKSIMILJAN LAVRINC:</speaker>
               <p>Spoštovani! V primerjavi z vprašanjem, ki je bilo sedaj postavljeno, bo ta moja pobuda prav nezanimiva. Poleg tega vem, da je zlasti gospod Lojze Janko z njo že seznanjen.</p>
               <p>Gre za na nek način mojo željo, da se pospeši reševanje tega. Torej dajem pobudo Vladi Republike Slovenije oziroma pristojnemu ministrstvu, da se ustanovi Institut za primerjalno pravo. Prebral bom samo nekaj besed utemeljitve, ki je malo daljša in jo bom pismeno tudi posredoval oziroma sem jo.</p>
               <p>"Vzporedno z osamosvojitvijo Republike Slovenije in graditvijo novega sistema, se pojavlja tudi potreba po strokovni instituciji, ki bi, prvič, sistematično proučevala pravno ureditev v drugih državah, in drugič, hkrati skrbela za ustrezno seznanjanje tujcev z novo slovensko zakonodajo".</p>
               <p>Mislim, da ni treba posebej komentirati dejstva, da se mora vsaka država z nastajajočim pravnim sistemom sistematično seznanjati z ureditvijo podobnih vprašanj na tujih pravnih redih. Ta potreba je še toliko bolj očitna v razmerah, ko vključevanje v evropske integracijske procese zahteva harmonizacijo naše zakonodaje s predpisi teh integracij.</p>
               <p>Skratka, ker vem, da je tovrstna pobuda bila dana že leta 1992 prvič, in leta 1993 drugič, jo kaže obnoviti v letu 1994 in seveda bi bil vesel, če bo gospod minister lahko kaj povedal oziroma seznanil, še bolj pa bom vesel, če bo realizirana. Hvala.</p>
            </sp>
            <sp xml:id="SDZ1-Redna-22-1994-06-24.sp81">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Mimo poslovnika se tudi jaz tej pobudi pridružujem. Gospod minister ali boste odgovorili?</p>
            </sp>
            <sp xml:id="SDZ1-Redna-22-1994-06-24.sp82">
               <speaker>LOJZE JANKO:</speaker>
               <p>Jaz bi povedal naslednje. Nekaj časa si prizadevam, in tudi služba za zakonodajo v celoti, da bi morali čim prej priti do nekega inštituta za primerjalno pravo ali za pravo razvite Evrope, inštituta, ki bi bil enako oddaljen tako od Vlade, kot Gospodarske zbornice, kakor tudi od Univerze, ki bi lahko služil potrebam vseh tistih, ki jih mora  zanimati primerjalno pravo, zlasti z vidika tudi o umeščenosti Slovenije kot nove države, kot tiste države, ki bo morala svoj image in svojo podobo ne navsezadnje prikazovati tudi skozi svoj pravni red oziroma pravni sistem.</p>
               <p>Pred kratkim je bila sklenjena pogodba tudi z organizacijo PHARE o tej mednarodni pravno tehnični pomoči Republiki Sloveniji ravno na področju izpopolnjevanja pravnega reda Republike Slovenije oziroma harmonizacije pravnega reda s pravom Evropske Unije. Ustanovljena je bila posebna komisija, ki jo sestavljajo vsi resorji, poleg tega je bila pa tudi dana podbuda, da bi dejansko imeli neko institucijo, kot je inštitut, ki bi imel vse dostopne poti do najrazličnejših pravnih registrov oziroma, da bi se vključil tudi v to evropsko usmeritev.</p>
               <p>Dela so sedaj v polnem teku in jaz mislim, da bom vendarle lahko gospodu Lavrincu čez dva, tri mesece povedal, da smo tik pred tem, da inštitut ustanovimo. Napovedal sem tudi že v Vladi določene potrebe oziroma zahteve po najnujnejših prostorih in zamišljam si oziroma zamišljamo si tak institut tudi kot nek pretočni institut mladih kadrov, ki bodo z znanjem prava, s tem primerjalno pravnim usposabljanjem lahko služili tako državi, državnim interesom, javnim interesom, kakor tudi vsem, ki jih zanima pravo.</p>
               <p>Zato mislim, da smo sedaj vendarle bistveno bližje, kot smo bili v letu 1992 oziroma v letu 1993. Hvala.</p>
            </sp>
            <sp xml:id="SDZ1-Redna-22-1994-06-24.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Irena Oman, za njo pa Janez Podobnik.</p>
            </sp>
            <sp xml:id="SDZ1-Redna-22-1994-06-24.sp84">
               <speaker>IRENA OMAN:</speaker>
               <p>Hvala lepa. Spoštovani! Že na začetku se opravičujem. Namreč pri prijavi poslanskih vprašanj je pri mojem poslanskem vprašanju prišlo do tipkarske napake in tako je bilo najavljeno poslansko vprašanje v zvezi s premoženjem odškodninskega sklada. Odgovor je seveda zajeten in zelo dobro pripravljen. Hvala lepa in se opravičujem - jaz pa v resnici sprašujem za premoženje pokojninskega sklada. In sicer me zanima, kakšno je imetje nekdanjega SPIZ-a, tudi predvojnega oziroma takratnih pokojninskih skladov, katere nepremičnine so bile last SPIZ-a in kolikšna je bila vrednost premičnin, kdo danes upravlja z nepremičninami, kdo koristi najemnine in kje so premičnine, s kakšno glavnico razpolaga pokojninski sklad danes, koliko je zadolžen in pri kom, komu je posojal in koliko? Jaz bom vesela, če bo odgovor. Glede na to, da je poslansko vprašanje zajetno, pričakujem pa zelo podroben, seveda pismeni odgovor. Hvala lepa.</p>
            </sp>
            <sp xml:id="SDZ1-Redna-22-1994-06-24.sp85">
               <speaker>PODPREDSEDNIK MIROSLAV MOZETIČ:</speaker>
               <p>Napaka je precej velika, čeprav je tipkarska. Morda kratko samo. Odgovorila bo Nataša Belopavlovič, državna sekretarka v Ministrstvu za delo, družino in socialne zadeve.</p>
            </sp>
            <sp xml:id="SDZ1-Redna-22-1994-06-24.sp86">
               <speaker>NATAŠA BELOPAVLOVIČ:</speaker>
               <p>Torej, analiza premoženja pokojninskega sklada je bila narejena pred časom. Moram reči, da ni šlo samo za premoženje pokojninskega sklada, šlo je za premoženje celotnega socialnega zavarovanja, ki se seveda zdaj lahko deli med zdravstveno zavarovanje, pokojninsko zavarovanje in tudi druga obstoječa zavarovanja, ki so pred vojno sodila v skupen fond. Šlo je za nepremičnine, vključno s to hišo, ki jo poznate na Štefanovi ulici, skratka, v nebotičniku. Moram reči, da je celovit odgovor dejansko težko dati, popravili ga bomo pisno, glede na to, da so te stvari bile analizirane, proučene. Nekaj od tega seveda obstoja, nekatere stvari so se pa potem v nekem obdobju tudi že prenesle na državne organe, tako da celoto tega premoženja je zdajle transparentno precej težko predstaviti.</p>
            </sp>
            <sp xml:id="SDZ1-Redna-22-1994-06-24.sp87">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Janez Podobnik.</p>
            </sp>
            <sp xml:id="SDZ1-Redna-22-1994-06-24.sp88">
               <speaker>JANEZ PODOBNIK:</speaker>
               <p>Spoštovani! Zahvaljujem se vodstvu Državnega zbora, ker me je že drugič uvrstilo na zadnje mesto, torej na častno mesto pri poslanskih vprašanjih.</p>
               <p>Prav tako pa bi najprej rad polemiziral z odločitvijo komisije za Poslovnik, ki se je odločila za tolmačenje, ki ga nikakor ne morem sprejeti - in omejila poslance, da se lahko javno postavi samo eno poslansko vprašanje. Od komisije za Poslovnik  pričakujem, da bo tudi zaščitila poslance in našla rešitev, na podlagi katere bomo dobili odgovore na poslanska vprašanja, ne pa da išče variante, s katerimi nam onemogoča, da postavljamo poslanska vprašanja.</p>
               <p>Prav tako menim, da dela vodstvo Državnega zbora veliko napako, ker poslanskim vprašanjem namenja premalo časa. Nisem še slišal, da bi vodstvo Državnega zbora predlagalo posebno točko, torej posebno sejo, na kateri bi poslanci imeli poslanska vprašanja. Že danes je bilo nekaj takih aktualnih točk, ki so pokazale, kako pomembna je ta točka in kako poslanci resno sprejemamo to točko, s katero se lahko neposredno obrnemo na predsednika, ministra oziroma predstavnike Vlade.</p>
               <p>Imel sem tri vprašanja. Potem sem dobil tolmačenje, da lahko samo enega prijavim. Torej, kaj sem želel vprašati? Želel sem vprašati resor za finance, če je bil že poravnan znesek vnovčene garancije za podjetje Optimizem d.o.o. Pač na to ne morem dobiti odgovora. Glede zdravstva pa sem želel vprašati gospoda ministra, kako komentira te skaljene odnose v Zdravstvenem domu Ljubljana med vodstvom zdravstvenega doma in večino zdravnikov.</p>
               <p>Sem pa uradno lahko prijavil vprašanje glede problematike lastnine; to bi pa rad nekoliko podrobneje. Torej slovenski vladi postavljam poslansko vprašanje v zvezi z lastninjenjem objektov oziroma drugih infrastrukturnih sistemov, ki so jih občani preko samoprispevkov ali na druge načine, predvsem z denarjem in delom, v preteklih letih pomagali izgrajevati. Jaz sem trdno prepričan - in to je tudi mnenje mnogih ljudi na terenu - da je potrebno obstoječo zakonodajo dopolniti v tem smislu, da bodo občani lahko te svoje deleže, te svoje vložke - tako v infrastrukturne sisteme, kot tudi v nekatere objekte splošnega javnega dobra - da tako rečem, uveljavili kot lastninske deleže. Tu bi lahko menil vsaj PTT sistem, nekatere komunalne sisteme; prav tako so tukaj tudi številni objekti po vaseh, kulturni domovi ipd.</p>
               <p>Drugo vprašanje, ki pa je s tem povezano pa je, da so občine pred težko nalogo, predvsem izvršni sveti, ki pripravljajo t.i. bilanco občinskega premoženja. Sprašujem, kdaj je predsednik vlade sklical zadnji sestanek s predsedniki izvršnih svetov? Mislim, da bi bil potreben tudi na to temo, kajti enostavno jim manjka kriterijev in navodil in predvsem, da bi si razjasnili nekatera vprašanja. Nenazadnje gre za problem neažurnih evidenc po krajevnih skupnosti itd. Torej, pričakujem, da bo Vlada ažurno odgovorila na to zelo aktualno problematiko. Hvala lepa.</p>
            </sp>
            <sp xml:id="SDZ1-Redna-22-1994-06-24.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. No, ker je nekaj na vodenje, bom najprej jaz dal malo odgovorov. Nič ni bil uvrščen na koncu kot na neko častno mesto, ampak uvršča se točno po poslovniku: prve tri iz opozicije, potem pa po vrstnem redu prijav. Če je vaša prijava bila zadnja, je bila pač poslana zadnja. Sedaj, iz klopi nisem slišal, ampak videl ugovor, da ni bilo res po prijavah. Lahko tudi naredimo, sicer pa minutaže lahko delamo.</p>
               <p>Kar zadeva posebno sejo. Neke pobude do sedaj, da se skliče posebna seja, ni bilo. Vsi, ki pa so se prijavili, so danes prišli na vrsto in še časa nam nekoliko ostaja. Lahko bi imeli še za kakšno vprašanje časa. Sedaj pa prosim predstavnika Vlade za odgovor.</p>
               <p>Ponovno opozarjam na poslovnik, da mora tisti, na kogar je bilo naslovljeno vprašanje, vsaj priti povedat, da bo pisno odgovoril ali kakorkoli. Gospod Podobnik.</p>
            </sp>
            <sp xml:id="SDZ1-Redna-22-1994-06-24.sp90">
               <speaker>JANEZ PODOBNIK:</speaker>
               <p>Spoštovani gospod podpredsednik. Dajem kot poslanec pobudo, da Državni zbor obravnava to odločitev Komisije za poslovnik, ker mislim, da je to tolmačenje zelo sporno, in da ga uveljavljamo šele takrat, ko ga bo Državni zbor sprejel. Hvala lepa.</p>
            </sp>
            <sp xml:id="SDZ1-Redna-22-1994-06-24.sp91">
               <speaker>PODPREDSEDNIK MIROSLAV MOZETIČ:</speaker>
               <p>V redu. Hvala. Prosim, če se tudi predstavite.</p>
            </sp>
            <sp xml:id="SDZ1-Redna-22-1994-06-24.sp92">
               <speaker>MARJAN DVORNIK:</speaker>
               <p>Gospod podpredsednik, gospe in gospodje poslanci! Sem državni sekretar za pošto in telekomunikacije in bi želel samo o tistem delu odgovoriti, ki ga je gospod Podobnik namenil glede upoštevanja vlaganj naših ljudi v infrastrukturo PTT-ja, nekaj reči. Predvsem pri telefonskih priključkih so v velikih primerih ljudje vlagali svoja sredstva, bodisi sredstva direktno, bodisi delo. Ta problem nam je jasen, na tem problemu se tudi dela. Moramo pa poiskati primerne zakonske rešitve za ta problem. Vsekakor pa je vsaj v našem ministrstvu ta problem poznan. Hvala lepa.</p>
            </sp>
            <sp xml:id="SDZ1-Redna-22-1994-06-24.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? S tem so vsa vprašanja zaključena. Zahvaljujem se Vladi za prisotnost in odgovore.</p>
               <p>Še enkrat prosim, da pospravite vse s klopi. Ob 16.30 se začne slavnostna seja. Prosim, da ste kakšno minuto prej tu, da se ne bomo čakali.</p>
            </sp>
            <stage type="time">(SEJA JE BILA PREKINJENA 24. JUNIJA 1994 OB 12.07 URI IN</stage>
         </div>
      </body>
   </text>
</TEI>
