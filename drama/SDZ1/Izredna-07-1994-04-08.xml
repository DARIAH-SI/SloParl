<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-07-1994-04-08">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">E4FEC293B99E70BAC1257832004838C6</idno>
               <idno type="URI">E4FEC293B99E70BAC1257832004838C6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-07-1994-04-08.DZ" n="07">
               <name>Izredna</name>
               <date when="1994-04-08"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-07-1994-04-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 8. APRILA 1994)</stage>
            <sp xml:id="SDZ1-Izredna-07-1994-04-08.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovani kolegi poslanci, gospe in gospodje! Pričenjam nadaljevanje 7. izredne
                  seje Državnega zbora Republike Slovenije. Obveščen sem, da so zadržani in so se za
                  današnjo sejo opravičili naslednje poslanke in poslanci: dr. Mateja Kožuh-Novak,
                  dr. Janko Predan, Miroslav Geržina, Ivan Sisinger, dr. Franc Zagožen, dr. Dimitrij
                  Rupel za eno uro in dr. Peter Tancig. Prosim, da najprej ugotovimo prisotnost v
                  dvorani.</p>
               <p>
                  <title>UGOTOVIMO SKLEPČNOST</title> ! <stage>(56 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Včeraj prekinjeno 7. izredno sejo nadaljujemo danes z obravnavo in s
                  sklepanjem o posameznih amandmajih <title>K PREDLOGU ODLOKA O DOLOČITVI
                     REFERENDUMSKIH OBMOČIJ ZA USTANOVITEV OBČIN</title>.</p>
               <p>Na klop ste danes prejeli pregled amandmajev in dodatno poročilo Komisije za
                  lokalno samoupravo. Prosim gospoda Ribičiča, da bo podal mnenje komisije.</p>
            </sp>
            <sp xml:id="SDZ1-Izredna-07-1994-04-08.sp2">
               <speaker>DR. CIRIL RIBIČIČ:</speaker>
               <p>Spoštovani! Začel bi z opravičilom. Imate pregled amandmajev, predsedujoči pa vas
                  bo sproti obveščal o tem, kakšno mnenje je zavzela komisija kot tudi Vlada do
                  posameznega amandmaja, ker smo se neposredno do dvanajste opredeljevali do teh
                  amandmajev. Ne bi ponavljal treh sklepov, ki jih je komisija že v včerajšnjem
                  poročilu predlagala Državnem zboru in ki jih Državni zbor še ni sprejel. Rad bi
                  opozoril na to, da se je po moji oceni komisija opredelila do vseh amandmajev v
                  skladu s temi sklepi, ki jih je predlagala in v skladu s tistimi stališči Vlade,
                  ki jih je izrecno podprla. Rad bi opozoril posebej na vprašanje občine Kranj. Mi
                  še vedno; ne služba Vlade, ne Vlada, ne Državni zbor nismo dobili uradnih podatkov
                  iz občine Kranj, kar seveda ocenjujemo kot skrajno negativno in kot neodgovorno
                  dejanje.</p>
               <p>Komisija opozarja, da odlok ne moremo sprejeti na takšen način, da bi izpustili to
                  področje, in prosimo Vlado, da na podlagi razpoložljivih podatkov, se pravi
                  zapisnikov, ki jih je dobila in tistih ustnih informacij, ki jih imamo, poskusi
                  oblikovati predloge za referendumska območja tudi za Kranj, ostale stvari bi pa
                  razreševali v postopku ugotovi. Hkrati predlagamo, vsaj komisija, morda bi pa tudi
                  Državni zbor lahko še enkrat pozval predsednika Skupščine občine Kranj, da naj
                  vendar popusti zaradi nekih zapletov, ki nimajo nobene zveze s tem delom, ter nam
                  posreduje podatke. In še ena stvar, dodatno predlaga komisija dodaten sklep
                  Državnemu zboru, ki bi pooblastil Vlado, da opravi končno redakcijo besedila.
                  Tukaj gre za to, da bi razrešili še posamezne manjše netočnosti, ki se nanašajo na
                  to, da je posamezno naselje ali del naselja pomotoma izpadel, pa tega poslanci
                  niso opazili oziroma popravili s svojimi amandmaji.</p>
               <p>To je vse. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Ribičič. Jaz se opravičujem, dodatno poročilo je gospod Ribičič
                  podal ustno in ga niste dobili pismeno na klop. Najprej moramo seveda razpravljati
                  in sklepati o sklepih, ki nam jih je v obravnavo predlagala Komisija za lokalno
                  samoupravo in ste jih prejeli s poročilom dne 7.4.1994 in jih bom najprej
                  prebral.</p>
               <p>Prvič. Državni zbor v zvezi s stališčem Vlade o nedeljivosti naselij meni, da je
                  naselje možno deliti le v izjemnih primerih, in sicer v primerih, če naselje ni
                  strnjeno; če deli naselja gravitirajo k različnim občinam in če obstoji soglasje
                  med občinami, h katerim gravitirajo deli naselja, da se ti deli priključijo
                  posameznim občinam. Občinske skupščine naj bi v teh primerih še pred določitvijo
                  referendumskega območja sprožile postopek za formalno pravno delitev naselja, ki
                  bi ga zaključili še pred sprejetjem zakona o določitvi območij občin.</p>
               <p>Druga točka oziroma drugi sklep je nov in je redakcijsko spremenjen. V predlogu
                  odloka se posebej označijo tiste občine, ki štejejo manj kot 1000 prebivalcev in
                  za katere bo Državni zbor na podlagi analize Službe Vlade Republike Slovenije za
                  reformo lokalne samouprave, ki jo bo opravila v roku, predvidenem za ugovore,
                  ugotovil, ali izpolnjujejo najmanj 6 od zahtevanih 11 kriterijev za ustanovitev
                  občine, določenih v 13. členu zakona o lokalni samoupravi.</p>
               <p>Imamo še tretji sklep: "V skladu z zakonom o referendumu za ugotovitev občine se
                  omogoči predstavitev tudi drugačnega referendumskega vprašanja od predvidenega, ki
                  bo navedlo, kam se priključi referendumsko območje v primeru neuspelega
                  referenduma."</p>
               <p>Želi kdo besedo? Prosim, gospod Potrč.</p>
            </sp>
            <sp xml:id="SDZ1-Izredna-07-1994-04-08.sp4">
               <speaker>MIRAN POTRČ:</speaker>
               <p>Hvala. Govorim v osebnem imenu in bi rad opozoril samo na sklep številka 2. Je
                  zelo dobronameren. Opozarja nas, da do današnjega odločanja ne bomo dobili
                  podatkov o izpolnjevanju kriterijev, vendar hkrati pove, da bomo o tem, ali so
                  kriteriji izpolnjeni ali ne, odločali drugič. Bojim se, da nam bo dobra želja malo
                  pomagala, če bomo hoteli spoštovati zakon. V 8. členu piše: "Državni zbor po
                  sprejemu predlogov iz občin določi, in to poudarjam, določi referendumska območja
                  in jih objavi v javnih občilih." En del prvega odstavka ne berem, ker se mi ne zdi
                  pomemben. Sedaj berem drugi odstavek: "Če Državni zbor pri določitvi
                  referendumskih območij ne upošteva posameznih predlogov za njihovo oblikovanje,
                  ima predlagatelj in samoupravna narodna skupnost pravico v 7 dneh vložiti ugovor
                  pri Državnem zboru zoper njegovo odločitev. Državni zbor o predlogu ponovno
                  odloči."</p>
               <p>Berem ta člen tako, da danes določimo referendumska območja. Drugič, da imajo
                  pravico ugovarjati samo tisti, kjer referendumska območja ne določimo tako, kot so
                  na zborih občanov odločili. Tretje, da samo na podlagi teh in takih ugovorov
                  sprejmemo takšno ali drugačno ponovno odločitev. V ostalih primerih so
                  referendumska območja določena.</p>
               <p>Rad bi to povedal iz razloga, da ko ugotovimo, ali je takšen sklep kaj več kot
                  dejstvo, da se potolažimo, da tega ne vemo in to je možno, ampak rad bi vedel, da
                  Državni zbor danes sklene, ali misli čez teden dni, ko bomo ugovore dobivali,
                  upoštevati eventualno tudi ugovore Vlade. Samo to bi bilo mogoče. To pa po zakonu
                  ni mogoče. V tem primeru nam to opozorilo, da bomo z zvezdico označili, ne pove
                  nič drugega, kot da na tej točki naša odločitev za nas ni bila gotova, ampak to je
                  vse. Eventualno pomeni, da bi bilo dobro in koristno dobiti kasneje še opozorila,
                  ampak z njimi nimamo kaj početi, razen da smo jih dobili in se o njih informiramo
                  in lahko pomenijo, da jih Državni zbor javno objavi, da Državni zbor opozori, da
                  je sicer odločil brez upoštevanja vseh kriterijev, in občane, ki bodo šli na
                  referendum, opozori, ampak spremeniti odločitve - po mojem - ne moremo. To je
                  zagata, na katero opozarjam s svojim razumevanjem zakona, za katerega trdim, da je
                  točen. Kdo drug bo lahko rekel kaj drugega. Rad bi, da to vemo, ko bomo o tem
                  sklepu odločali. Pomen tega sklepa je lahko samo informacija nam, ki je lahko
                  dobrodošla. Pomen tega sklepa ne more biti, da bi čez sedem dni tam, kjer smo
                  določili in ne bo ugovorov občanov, podpisnikov, mi to odločitev spreminjali.
                  Hvala.</p>
            </sp>
            <sp xml:id="SDZ1-Izredna-07-1994-04-08.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Potrč. Želi še kdo besedo? Prosim, gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp6">
               <speaker>DR. CIRIL RIBIČIČ:</speaker>
               <p>Spoštovani! V včerajšnji razpravi so vsi trije sklepi, ki jih je komisija
                  predlagala, dobili podporo v</p>
               <p>razpravi in ni bilo nasprotovanja. Glede tega ugovora kolege Potrča. Mislim, da
                  ima v marsičem prav, vendar bi rad razložil, pred kakšno zagato se nahaja komisija
                  in sedaj tudi Državni zbor.</p>
               <p>V podatkih, ki smo jih dobili s terena, in iz podatkov, ki jih imajo zbrani
                  državni organi in druge institucije, ki zbirajo podatke, ni razvidno, ali ni v
                  katerih primerih so izpolnjeni pogoji, ki jih zahteva zakon. Za nekatere je to
                  možno ugotoviti, za druge ne.</p>
               <p>Šli bi dosledno po poti, ki jo zagovarja gospod Potrč in je s pravnega stališča
                  gotovo najbolj korektna in natančna. V tem primeru bi morali izločiti, recimo,
                  vseh spornih trideset, štirideset ali petdeset primerov in potem naknadno
                  vključiti na podlagi njihovih ugovorov te primere v odlok. To težko storimo.
                  Zaradi tega smo se odločili za to pot, da na nek način pogojno vključimo v ta
                  odlok vsa tista, tudi manjša naselja, kjer so se ljudje svobodno odločali za
                  takšno odločitev, ob predpostavki, da v veliki večini teh primerov izpolnjujejo
                  tudi pogoje, ki jih zahteva zakona. Ker o tem nimamo dokazov, terjamo, da v tem
                  vmesnem obdobju, ki je na razpolago za ugovore, dobimo podatke. Označitev teh
                  občin v odloku ima poseben smisel. V tem primeru vse te občine vedo, da morajo v
                  tem obdobju dokazati, da izpolnjujejo pogoje, ker bodo v nasprotnem primeru izpade
                  iz odloka, ker nimajo zakonskih pogojev za oblikovanje. Namen sklepa je v tem, da
                  bi sedaj označili te občine. V vmesnem času bi preverili, ali izpolnjujejo pogoje
                  in ko bomo odločali o ugovorih, bomo odločili tudi o tem vprašanju. Formalno bi
                  lahko rekli, tako kot pravi gospod Potrč, na podlagi ugovora Vlade, se pravi, na
                  podlagi strokovne ugotovitve, da neko predlagano območje ne izpolnjuje vseh
                  pogojev. To je namen tega sklepa.</p>
               <p>Če je možno to tudi po kakšni drugi pravni poti doseči, sem tudi za to, da se
                  sprejme, drugače pa prosim, da podprete naš sklep. Mislim, da bi povzročili preveč
                  razburjenja, če bi na slepo izločili več deset teh naselij iz odloka in potem
                  čakali ugovore na vse te primere. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp7">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa, gospod Ribičič. Gospod Podobnik.</p>
            </sp>
            <sp xml:id="SDZ1-Izredna-07-1994-04-08.sp8">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci!</p>
               <p>Na Komisiji za lokalno samoupravo so dobili vsi trije sklepi podporo. Tudi sam jih
                  podpiram. Rad bi povedal, da tudi podpiram to stališče, ki ga je glede drugega
                  sklepa sedaj povedal predsednik Komisije za lokalno samoupravo, gospod Ribičič.
                  Opozoril bi na zelo velik pomen prvega sklepa, s katerim omogočamo - želel bi samo
                  še bolj zavezujoče, ampak pričakujem, da je tudi ta sklep zavezujoč. Mi bomo s tem
                  sklepom zavezali občinske skupščine, da bi poizkušale še pred določitvijo
                  referendumskega območja sprožiti postopek za formalno pravno delitev naselja, ki
                  bi ga zaključili pred sprejetjem zakona o določitvi območij občin. Poudarjam, in
                  to je treba povedati, da ta sklep govori, o katerih primerih, torej kakšna bi bila
                  ta naselja. Torej, to bi bila naselja, če niso strnjena, če deli naselja
                  gravitirajo k različnim občinam, in če obstoji soglasje med občinami, h katerim
                  gravitirajo deli naselja.</p>
               <p>Jaz mislim, da je na našem terenu veliko takih primerov, ko bomo lahko, torej ob
                  tem projektu, uredili nekatere zgodovinske nelogičnosti. Jaz samo pričakujem, da
                  bo ta sklep imel zavezujočo normo za občinske skupščine.</p>
               <p>Bi pa takoj sedaj povedal, mislim, da je potrebno, da korektno povem, da
                  najverjetneje ta sklep ne rešuje problema Ljubljane oziroma tistih naselij, ki
                  gravitirajo na Ljubljano. To mislim, da pa bi bilo dobro, da bi se mi vendarle
                  sedaj dogovorili, kajti sicer se ocenjuje, da bo problem Ljubljane in teh
                  primernih naselij, ki gravitirajo na Ljubljano, lahko pomenil eno veliko
                  zavoro.</p>
               <p>Glede tretjega sklepa menim, da je tretji sklep, ki govori o tem, da Državni zbor
                  v skladu z zakonom o referendumu omogoči postavitev tudi drugačno referendumsko
                  vprašanje, to je sklep, ki izhaja iz zakona. Bi pa samo še enkrat ponovil
                  vprašanje, ki sem ga že včeraj odprl, v katerem primeru bomo omogočili oziroma
                  predlagali oziroma kdo bo predlagal dodatno referendumsko vprašanje. Moja osebna
                  ocena je, da je to smotrno v tistih primerih, ko je bilo že v zapisnikih omenjeno,
                  da so v dilemi, torej ko se nekako ljudje niso mogli odločiti in so sami nakazali
                  to možnost. Nekateri so zelo pozorno brali zakon in so videli, 12. člen zakona
                  govori: "Državni zbor lahko za posamezni primer določi tudi drugačno vprašanje, o
                  katerem se odloča na referendumu". Mislim, da bi bilo torej v teh primerih, ko se
                  ljudje na zborih občanov nekako niso mogli odločiti, ali pa, ko je, recimo, služba
                  za lokalno samoupravo na podlagi zapisnikov, na podlagi stališč predsednikov
                  skupščin enostavno opazila to dilemo. Ta sklep pa ne pomeni, da bi bilo kar
                  globalno lahko, da bi bili dve možnosti referendumskega vprašanja, potem mislim,
                  da bi prišlo do velike konfuzije. Sicer pa podpiram te tri sklepe naše komisije.
                  Hvala lepa.</p>
            </sp>
            <sp xml:id="SDZ1-Izredna-07-1994-04-08.sp9">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp10">
               <speaker>MIROSLAV MOZETIČ:</speaker>
               <p>Hvala za besedo. Spoštovane kolegice in kolegi! Jaz v principu tudi podpiram,
                  vendar določena vprašanja se mi pojavljajo takoj pri prvem sklepu o nedeljivosti
                  naselij, to, kar je že Janez Podobnik povedal. Pri Ljubljani mislim, da bo določen
                  problem. Kolikor jaz vem, območje mesta Ljubljane kot mesta ni bilo določeno,
                  kvečjemu, če je bilo za kakšne statistične potrebe in primer, ki ga bom jaz vzel
                  iz tistega dela, ker malo bolj poznam Šiško. Recimo, tam je to območje; Šmartno,
                  Gameljne, Tacen. Ta trenutek je bila krajevna skupnost Šmartno - Tacen, celo ime
                  je nosila Šmartno - Tacen. Sedaj pa ugotavljamo, da je Tacen del Ljubljane. Jaz ne
                  vem, kdaj je postal del Ljubljane, morda v tistih časih, ko je tam prebivala zelo
                  znana oseba iz naše pretekle politike, vendar Tacen je prek Save in skupaj s
                  Šmartnim tvori isto krajevno skupnosti, del je svoje naselje, del je Tacen, del je
                  pa Ljubljana. To se mi zdi nekoliko nenavadno, ampak jaz to pravim samo zaradi
                  tega, da je pri Ljubljani lahko res določen problem. Recimo, lahko bi se zgodilo,
                  da bi bila občina Šmartno, to pomeni Šmartno, Gameljne, Rašiča izglasovana oziroma
                  če bi spoštovali voljo ljudi, bi morali določiti kot referendumsko območje Tacen,
                  ki pa skupaj s temi ljudmi sedaj živi, je pa del Ljubljane. Tako da v bistvu je to
                  nenavadno. Druga nenavadnost bi se lahko zgodila, sicer se razdeli naselje, kjer
                  je naš kolega Janez Kopač, to je bolj vezano morda na tretji sklep. Kolikor vem,
                  so se ljudje odločili za občino Šentvid, ker so računali, da bo občina Šentvid, če
                  pa ne, bi bili pa raje v Medvodah, ampak nočem navijati za to, ker sem jaz za
                  medvoške občine, to so pač ljudje sami odločili.</p>
               <p>Pri tem prvem sklepu je še en problem. Ni mi čisto jasno, ker tukaj, recimo, so
                  določeni kriteriji, kdaj se seli. To je na polhograjskem področju oziroma pod
                  Grmado. Tisti, ki ste kdaj hodili na Katarino pa Grmado, Tošč, veste, tam je
                  naselje. Mislim, to je tako naselje, ki ima deset hiš. Štiri hiše ima na to stran
                  Grmade, štiri hiše na drugo stran Grmade in ta del bi pač ta trenutek, ki je na to
                  stran Grmade proti Medvodam, je v celoti povezan z Medvodami, z vsemi
                  komunikacijami, z drugo stranjo samo s tezo in neko gozdno potjo. Tukaj nastane
                  vprašanje. Recimo, teoretično samo, da bi se občina Vič ali pa druga stran ne
                  strinjala s tem, da te štiri hiše na to stran pridejo oziroma da ta postopek ne bi
                  bil še zaključen do tega obdobja, jaz mislim, da bi na nek način bilo bolj
                  verjetno, da se upošteva volja teh ljudi, ki jo tudi potem na referendumu izrečejo
                  in pozneje pride, do takih delitev. Zlasti v takih primerih, kjer ne gre za neka
                  naselja v pravem pomenu besede, pač pa deset samostojnih hiš, vsaka je precej
                  oddaljena druga od druge, vendar pa statistično le tvorijo neko naselje, tudi ime
                  imajo. Je Setnica ta vasica. S tega vidika se bojim, da ne bi prihajalo do
                  določenih problemov glede na te pogoje, ki se v bistvu z njimi strinjam, vendar se
                  bojim, da bi lahko prišlo potem v takih primerih, ker ne bi bilo bodisi soglasja
                  iz različnih razlogov ali pa ne bi bila v takem času ta zadeva zaključena. Za
                  Ljubljano, kar zadeva Tacen, morda še kakšen drugi konec, a od drugod primerov ne
                  poznam, se mi je resnično zdelo čudno, ko sem ugotovil, da je Tacen del Ljubljane,
                  tisto, ki je bilo tam, pa je samostojno naselje.</p>
               <p>Sicer pa podpiram sedanji predlog komisije. Pri tistih drugih, mislim, da je prav,
                  da se določijo tiste občine, ki imajo manj kot 1000 prebivalcev, vendar kljub
                  vsemu, mislim, da bi le bilo treba pustiti ljudem, če so se že odločili, da
                  poskušajo svojo občino imeti, da jo kljub vsemu imajo. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp12">
               <speaker>DR. CIRIL RIBIČIČ:</speaker>
               <p>Spoštovani! Potem ko je v tem zboru bila izglasovana odločitev, da se ne
                  sprejemajo pobude, ki iščejo rešitev v spremembah predpisov, je komisija izhajala
                  od tega, da se na eni strani spoštuje izraženo voljo ljudi na zborih občanov, s
                  podpisi itd. na usklajevalnih zborih, na drugi strani pa veljavne predpise,
                  ustavo, zakone in izvedbene predpise, med katerimi so seveda zelo pomembni tisti
                  predpisi, prek katerih pridemo do tega, da imamo s temi predpisi določena območja
                  posameznih naselij in mestnih naselij, ki se po ustavi ne morejo deliti med več
                  občin. Tako je dosledno komisija izhajala od tega tudi v posameznih spornih
                  vprašanjih. Zavzela se je za poseben sklep, v katerih izjemnih primerih bi bilo
                  možno deliti sedanja območja naselij. Upam, da boste to vsi podprli. Če kdo misli,
                  da je to premalo, seveda lahko vloži alternativni ali dodatni sklep, mislim pa, da
                  tukaj ni bilo nobenega ugovora, ki bi šel proti temu, kar predlaga komisija glede
                  možnosti delitve naselij.</p>
               <p>Še glede dileme, ki jo je omenil gospod Podobnik. Moram reči, da je na komisiji,
                  zlasti gospod Černelič opozarjal na to, da bi seveda takšno dodatno vprašanje
                  oziroma vprašanje, ki je bilo nekoliko drugačno kot vprašanje drugod in iz
                  katerega bi jasno izhajalo, kaj pomeni negativni zid referenduma, prišel v poštev
                  takrat, kadar so občani na zborih občanov kot alternativo omenjali neko drugo
                  možnost. Tako da je to, čeprav ni izrecno, je pa vsebinsko upoštevano pri tem
                  sklepu in bo to glavni kriterij za to, v katerih primerih bo možno postaviti
                  takšno ali drugačno vprašanje. S tega vidika prosim, da podprete vse te sklepe, ki
                  jih je predlagala komisija. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ne vidim nikogar, zato prehajamo na odločanje.
                  Najprej bomo odločali o prvem sklepu. Mislim, da vsi poznate sklepe in da jih
                  imate tudi pred seboj na klopi. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo prvi sklep sprejeli.</p>
               <p>Na glasovanje dajem drugi sklep, ki je popravljen. Ga bom še enkrat prebral. "V
                  predlogu odloka se posebej označijo tiste občine, ki štejejo manj kot 1000
                  prebivalcev in za katere bo Državni zbor na podlagi analize Službe Vlade Republike
                  Slovenije za reformo lokalne samouprave, ki jo bo opravila v roku, predvidenem za
                  ugovore, ugotovil, ali izpolnjujejo najmanj 6 od zahtevanih 11 kriterijev za
                  ustanovitev občine, določenih v 13. členu zakona o lokalni samoupravi".</p>
               <p>Ta sklep dajem na glasovanje. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo sklep sprejeli.</p>
               <p>Na glasovanje dajem tretji sklep. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo tretji sklep sprejeli.</p>
               <p>Imamo še sklep, ki ga predlaga gospod Rudi Moge: Državni zbor nalaga Vladi
                  Republike Slovenije, da pripravi finančne posledice sprejetja odloka o določitvi
                  referendumskih območi za ustanovitve občin do takrat, ko bo Državni zbor odločal o
                  ugovorih.</p>
               <p>Želi kdo besedo? <stage>(Ne.)</stage> Dajem na glasovanje.</p>
               <p>Predstavnica Vlade je gospa Milojka Kalan iz finančnega ministrstva.</p>
            </sp>
            <sp xml:id="SDZ1-Izredna-07-1994-04-08.sp14">
               <speaker>MILOJKA KALAN:</speaker>
               <p>Spoštovani zbor, spoštovani predsedujoči! V imenu Vlade bi, predno sprejemate
                  omenjeni sklep o pripravi finančnih posledic sprejetja odloka o določitvi
                  referendumskih območij, opozorila na naslednje. V zvezi z omenjenim predlogom, da
                  se naloži Vladi Republike Slovenije pripravo finančnih posledic sprejetja
                  predlaganega odloka pred odločanje o ugovorih,</p>
               <p>Ministrstvu za finance ugotavlja naslednje. Zakon o lokalni samoupravi predvideva
                  za financiranje zadev javnega pomena sredstva iz lastnih virov, sredstva države in
                  sredstva iz naslova zadolževanja. Med viri, ki pripadajo občinam za financiranje
                  lokalnih zadev, so določeni: davek od premoženja, davek na dediščine in darila,
                  davek na dobitke od iger na srečo, davek na promet nepremičnin in drugi davki,
                  določeni z zakonom.</p>
               <p>Za financiranje zadev lokalnega pomena pripada občini tudi dohodnina, vendar se bo
                  delitveno razmerje določilo s posebnim aktom Državnega zbora. V zakonu o lokalni
                  samoupravi je pomembna tudi določba, da mora država občinam zagotoviti sredstva
                  finančne izravnave v taki višini, da bo javna poraba na prebivalca v vsaki občini
                  dosegla v povprečju najmanj 90% povprečne porabe na prebivalca v Republiki
                  Sloveniji. Izhajajoč iz obstoječe bilance javne porabe, ki se bo razporedila med
                  novo oblikovane občine, nastaja dilema, katere naloge se bodo še v bodoče
                  financirale na lokalni ravni. V postopku sprejemanja in dopolnjevanja je sistemska
                  zakonodaja, ki bo urejala vsa ta področja. Ne glede na te probleme in na nerešena
                  vprašanja, je Ministrstvo za finance pristopilo k pripravi izračunov, ki temeljijo
                  na  podatkovni bazi, s katero razpolagamo v Republiki Sloveniji.</p>
               <p>Pri izračunih razporeditve obstoječih prihodkov med nove občine izhajamo iz načela
                  rezidentstva, to je stalnega prebivališča fizičnih oseb v občini. Rezidentski
                  princip dohodnine je mogoče pobrati iz obstoječih statističnih podatkov, ki
                  izhajajo iz sedanjih krajevnih skupnosti. Teh je 1200. Vi sedaj govorite o
                  naseljih, teh pa je 5900.</p>
               <p>Skladno s tem ključem bomo razporedili določen obseg javne porabe obstoječe občine
                  med novonastale lokalne skupnosti. Ker je v postopku sprejemanja sistemska
                  zakonodaja zakon o upravi, zakon o delovnih področjih ministrstev, bo z njihovim
                  sprejemom prišlo določeno število delavcev iz občinske pristojnosti na državno
                  raven, na novo oblikovane upravne enote. Vzporedno z uveljavitvijo te zakonodaje
                  bo prišlo tudi do sprememb posameznih sistemskih zakonov, ki bodo prenesli
                  financiranje nalog z občinske na državno raven.</p>
               <p>Dokler dokončno ni definirano delovno področje po predhodno navedeni sistemski
                  zakonodaji, so vsi izračuni lahko pripravljeni samo na podlagi predpostavk.</p>
               <p>Ministrstvo za finance je pri pripravi kvantifikacij za novonastale občine
                  izhajalo iz predpostavke, da se bodo oblikovale občine po predlogu oblikovanja
                  občin, objavljenem v Poročevalcu Republike Slovenije, po a) varianti prof.
                  Vrišerja. To pomeni za 190 občin.</p>
               <p>Ministrstvo za finance bo na tej varianti pripravilo podatke o razporeditvi
                  prihodkov do zahtevanega roka, ne pa drugih finančnih posledic, ki se nanašajo na
                  stroške, ki bodo potrebni za uveljavitev lokalne samouprave po predlogu odloka o
                  določitvi referendumskih območij za ustanovitev občin.</p>
               <p>Izračun razporeditve dohodkov po predlogu odloka o določitvi referendumskih
                  območij ni mogoče pripraviti, ne da bi se prej izvršile prilagoditve statističnih
                  baz podatkov. Mi imamo sedaj podatke iz odmernih odločb o dohodnini, iz česar
                  izhajamo pri tem izračunu. Te podatke imamo za fizične osebe po stalnem
                  prebivališču v občini za 1200 krajevnih skupnosti. Hvala.</p>
            </sp>
            <sp xml:id="SDZ1-Izredna-07-1994-04-08.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič želi besedo.</p>
            </sp>
            <sp xml:id="SDZ1-Izredna-07-1994-04-08.sp16">
               <speaker>DR. CIRIL RIBIČIČ:</speaker>
               <p>Spoštovani! Obstajajo določene omejitve in težave pri realizaciji sklepa, ki ga je
                  predlagal gospod Moge. Moram povedati, da so bile včeraj na komisiji te omejitve
                  omenjene in smo v komisiji ocenili, da je ta sklep potreben in da mora Ministrstvo
                  za finance storiti vse, kar je v njegovi moči, da obvesti nas in preko nas občane,
                  o tem, kakšne bodo finančne posledice te reforme, kako bo potekalo financiranje
                  občin itd. Seveda z alternativnimi rešitvami in tudi na podlagi predpostavk. Če bi
                  ljudje reagirali na naše sklepe tako, kot zdaj Ministrstvo za finance reagira na
                  predlog tega sklepa, pač ne bi imeli te reforme. Ljudje bi rekli, dokler ne bo
                  finančnih predpisov in razmejitve pristojnosti, nas ne silite v odločanje o
                  občinah.</p>
               <p>Jaz bi rad opozoril na to, da je predsednik Državnega zbora, gospod Rigelnik,
                  poslal posebno pismo dr. Drnovšku, v katerem je terjal, da se zasnova finančne
                  zakonodaje pripravi tako, da bo še pred referendumi pred nami, pred javnostjo,
                  pred ljudmi, da bo lahko torej pomagala pri končnem odločanju na referendumih. To
                  se ni zgodilo niti v tistem primeru, ki je enostavnejši in kjer bi se prav gotovo
                  lahko zgodilo. Mislim na primer posebnega statusa in kriterijev, se pravi zakona,
                  ki bo določal kriterije za pridobitev posebnega statusa občin, tistih občin, ki
                  bodo za svoj razvoj dobile dodatna finančna sredstva države.</p>
               <p>Glede na to, da je ta Državni zbor na današnji izredni seji, poprej komisija in
                  strokovna služba Vlade za lokalno samoupravo, res storil vse, kar je v njegovi
                  moči, vse, kar je v njihovi moči, da v okviru razmer - ki niso idealne, ki niso
                  lahke, preko noči praktično delamo, ali pa delamo noč in dan za to - da bi čim
                  bolje izpeljali to reformo, je seveda ta prispevek Ministrstva za finance in Vlade
                  pravzaprav minimalen prispevek. Predlagam, da se ta sklep sprejme in da zadolžimo
                  Vlado, da nam predloži seveda tisto, kar je mogoče v tem kratkem času, ker bo to
                  olajšalo odločanje ljudi na referendumu in tudi nas, ko bomo dokončno sprejemali
                  ta odlok na podlagi ugovorov. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Ribičič. Gospod Kreft ima besedo.</p>
            </sp>
            <sp xml:id="SDZ1-Izredna-07-1994-04-08.sp18">
               <speaker>DR. LEV KREFT:</speaker>
               <p>Hvala lepa, gospod predsedujoči. Gospe in gospodje, to, kar je povedal gospod dr.
                  Ciril Ribičič, je res in ne tako, kot on pravi, da ne bi bilo res.</p>
               <p>Ljudje so ravno tako rekli: "Mi hočemo odločati takrat, ko nam bodo jasne finančne
                  posledice." Eni so to rekli tako, da so se udeležili zborov in to direktno
                  povedali in zahtevali. Poglejte si zapisnike zborov, v vseh boste našli natančno
                  to zahtevo, drugi pa so seveda to rekli z neudeležbo. Jaz podpiram ta sklep, ker
                  izraža, ne samo našo voljo, da imamo kot Državni zbor pravico dobiti finančno
                  projekcijo bolj ali manj aproksimativno, ampak podpiram to ravno zaradi tega, ker
                  ljudje to hočejo in terjajo to informacijo, preden bodo šli na referendum. In to
                  informacijo lahko samo Državni zbor terja od finančnega ministrstva, potem bo pa
                  Državni zbor ugotovil, do kakšne mere so ti podatki kredibilni, da se jih lahko
                  nudi ljudem kot podlago za odločanje. In mislim, da finančno ministrstvo nima
                  tiste pravice, ki jo imamo mi kot občani, da se ne udeleži tega Državnega zbora,
                  kot se mi kot občani udeležimo, ali pa ne udeležimo zbora občanov. Mora dati
                  podatke. Če jih pa ne more dati, je podatek tudi to, da pove, da jih ni sposoben
                  dati. In če pove, da jih ni sposoben dati, mora povedati, zakaj jih ni sposoben
                  dati, kajti ta odgovor, zakaj jih ni sposoben dati, pove v okviru pristojnosti
                  Vlade, Državnega zbora in še koga drugega, morebiti tudi sedanjih skupščin občin,
                  kaj je treba narediti, da bomo lahko ljudem ponudili podatke o aproksimativnih
                  finančnih posledicah, s skupnim naporom, pred referendumi v majskem mesecu.</p>
               <p>Skratka, jaz pričakujem tudi uradni odgovor o nemožnosti, ne samo na aroganten
                  način: ne moremo in ne bomo, ampak pričakujem zelo jasno, kaj vse je potrebno
                  narediti, da pridemo do boljše aproksimacije, kot je ta, ki jo bomo lahko dobili
                  na naslednji obravnavi, verjetno 21. aprila. Če je edini pogoj ta, da Državni zbor
                  še pred referendumi izpelje postopek pri zakonu o upravi do konca, bomo o tem
                  pogoju verjetno tudi mi sami, v okviru svojih pristojnosti, resno razmislili. Če
                  pa je še kakšen drug, bomo pa razmislili tudi o tistem drugem in ga skušali, vsaj
                  pred odločanjem ljudi na referendumu, realizirati. Za to gre. Zato seveda prosim,
                  da ta sklep sprejmemo, in mislim, da kot Državni zbor imamo pravico zahtevati, da
                  finančno ministrstvo ta naš sklep korektno realizira. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Primožičeva.</p>
            </sp>
            <sp xml:id="SDZ1-Izredna-07-1994-04-08.sp20">
               <speaker>JANA PRIMOŽIČ:</speaker>
               <p>Hvala lepa, gospod podpredsednik. Drage poslanke in poslanci, občine imajo v
                  glavnem dve značilnosti: samostojno odločanje in samostojne finance, zato se v
                  bistvu tudi nove občine oblikujejo. In kolikor jaz poznam iz teh zborov krajanov
                  in posvetov, vsak pameten gospodar je najprej preračunal te svoje finančne
                  možnosti. 52. člen tega zakona o lokalni samoupravi je jasen. 90% povprečne porabe
                  občin v Republiki Sloveniji pade na prebivalca, ob tem da se seveda zavedamo, da
                  je ta zadeva v bistvu tista, ki se mora še dodelati. Pristojnosti današnjih občin
                  poznamo in vemo, da se bodo razdelile med državo in lokalno samoupravo oziroma
                  novo občino. In če bo šla določena pristojnost na državo, bo država poleg te
                  naloge prevzela seveda tudi finančna sredstva.</p>
               <p>Glavni problemi, ki nas še čakajo - tako pri zakonu o upravi, kot tudi pri ostalih
                  področnih zakonih - so problemi šolstva, kakšne pristojnosti bodo imele občine na
                  področju šolstva. Pri tem mislimo v glavnem stroške prevozov otrok v šole,
                  materialne stroške občin in podobno. Kam oziroma kdo bo financiral stroške vrtcev,
                  ki predstavljajo celo 15% do 20% današnjih proračunov, kaj bo z zdravstvom, kaj s
                  kulturo in šolstvom? Vse to je pred nami. Se pravi, da bomo mi v bližnji
                  prihodnosti odločali o 40% do 50% proračunov današnjih občin. Razumem Ministrstvo
                  za finance, da čaka na to odločitev oziroma razmejitev pristojnosti, da lahko
                  oceni te finančne posledice. Vemo, da so finance v skrajni fazi. Najprej naročimo
                  neko storitev, nato pa - v bistvu se že prej dogovorimo za račun, račun plačamo
                  kasneje. Tako da jaz ne bi rekla, da je to aroganca financ. Finančne posledice -
                  predlagam, če se bodo delale - verjetno se bodo lahko delale v grobem - naj se
                  delajo na realni predpostavki števila občin, prav pa je, da se ta naš Državni zbor
                  čimprej posveti tudi razmejitvi teh pristojnosti, se pravi med državo in občinami
                  in da omogočimo Ministrstvu za finance, da se lahko čimprej loti te finančne
                  naloge, ki pa kakor sem že rekla, sledi. Tako v bistvu podpiram ta sklep,
                  predlagam pa, da se upošteva realno število občin oziroma nekaj variant. Hvala
                  lepa.</p>
            </sp>
            <sp xml:id="SDZ1-Izredna-07-1994-04-08.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod dr. Kreft, prosim.</p>
            </sp>
            <sp xml:id="SDZ1-Izredna-07-1994-04-08.sp22">
               <speaker>DR. LEV KREFT:</speaker>
               <p>Hvala lepa. Moja replika, gospa Jana Primožič, bo zelo preprosta. Ko se odločam o
                  natisu knjige, ne terjam računa, ampak predračun. In v predračunu pričakujem, da
                  mi bodo povedali, koliko bo stal natis knjige pri tisoč izvodih, koliko pri dva
                  tisoč, ki je ekonomska meja cene, in tako dalje. Samo za to gre. To se pravi, gre
                  za aproksimacije, za predračun in za predvidevanja. Ta predvidevanja se dajo
                  pripraviti, če nekateri podatki ne manjkajo. Če nimate cene papirja, potem seveda
                  ne morete pripraviti predračuna. Če manjka cena papirja, je treba torej za
                  predračun potem vprašati še tistega, ki to ceno določa. Samo za to pri tem
                  vprašanju gre. In tisto, kar bi jaz imenoval aroganco, bi bil odgovor, če bi ga
                  dobili, ne moremo, in pika. Jaz želim izvedeti okoliščine, v katerih se ta
                  predračun lahko izdela, v katerih se ne more in zakaj se ne more in seveda, ko bo
                  enkrat račun izstavljen, kateri pogoji ga določajo. Jaz moram vedeti, kateri
                  pogoji določajo račun, če nekaj naročam. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu dr. Kreft. Replika, gospa Primožičeva.</p>
            </sp>
            <sp xml:id="SDZ1-Izredna-07-1994-04-08.sp24">
               <speaker>JANA PRIMOŽIČ:</speaker>
               <p>Hvala lepa za pojasnilo. Knjiga je knjiga, življenje je pa življenje. Naše občine
                  bodo, kakršne bodo. Jaz sem prepričana, da bo Ministrstvo za finance te variantne
                  predloge pripravilo, tako da mislim, da naša pristojnost in odgovornost pa je, da
                  se čimprej lotimo, kot sem že prej rekla, razmejitve pristojnosti in to mislim, da
                  je tudi deloma vaša naloga. Hvala.</p>
            </sp>
            <sp xml:id="SDZ1-Izredna-07-1994-04-08.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč, prosim.</p>
            </sp>
            <sp xml:id="SDZ1-Izredna-07-1994-04-08.sp26">
               <speaker>MIRAN POTRČ:</speaker>
               <p>Hvala. Izrecno podpiram ta predlog sklepa in tudi razpravo mojega kolega, poslanca
                  dr. Leva Krefta. Mislim, da je nujno potrebno, da vsaj v obsegu, v kolikor je
                  možno - jaz pa tudi sam soglašam, da je neznank kar nekaj - dobimo od finančnih
                  strokovnjakov, tiste aproksimacije možne predpostavke, ki bodo dale realno oceno
                  za odločanje na referendumih. Do sedaj namreč te ocene, koliko bo kakšna občina
                  denarja imela, ali ne, mnogokje niso dajali finančni strokovnjaki, ampak
                  predlagatelji, da se občina oblikuje in morda tudi že potencialni župani teh
                  občin. To je malo hudobije, kar govorim, priznam, ampak tako so marsikje tudi
                  objektivno stvari tekle. To ne pomeni, da so napačno tekle, ampak tako so tekle in
                  dajmo to realno dejstvo sprejeti. Ti ljudje imajo vso pravico, da imajo in občino
                  in tudi, da nekdo agetira za župana. Jaz nočem tega nikomur ugovarjati. Samo,
                  seveda je bil tam že izražen določen interes, in so se marsikdaj iz tega interesa
                  tudi nekatere stvari prikazovale lepše, kot bi z vidika neke objektivne analize.
                  Mislim, da je prav, da to vemo. Zato sem prepričan, da nam je to nujno in več kot
                  nujno potrebno in da na podlagi tega ugotovimo, kako bodo pač stvari
                  izgledale.</p>
               <p>En majčken del replike vmes, ampak bolj z željo povedati, kje sem jaz imel druga
                  izhodišča, kot jih ima gospa Jana Primožič, in najbrž tudi Združena lista v
                  primerjavi s SKD. Namreč, v tistem delu, kjer je rekla: "Občine bodo pač, kakršne
                  bodo." Res je, zakon je tako narejen in bodo, kakršne bodo. Ampak tudi posledice
                  za državljane, občane v teh občinah, če nič naprej ne vedo, bodo, kakršne bodo. In
                  to je ta del tiste žalosti ali pa nejasnosti, okoli katere bi bilo prav, da bi
                  bilo tega drugega čim manj. Če že bo odločitev: bodo, kakršne bodo, in smo rekli,
                  da se lahko o tem odločajo, potem naj vsaj en del teh realnih predpostavk, iz
                  katerih bo ta občina kasneje živela, imajo, da bodo vedeli svojo zavestno
                  odločitev. Mene nič ne moti. Če se bodo zavestno odločili, da je povezanost nekih
                  skupnih interesov in iz tega motiv te povezanosti tako močan, da prevlada določene
                  finančne probleme, ki bodo nastopili. Ampak, če pa bo posledica tega, da ni ta
                  motiv temeljni, ampak pričakovanje veliko denarja in bo kasneje iz 360 občin in
                  določenih strank prišlo izsiljevanje v Državni zbor, da smo mi občine ustanovili
                  in jih sedaj moramo se financirati po njihovih željah, da bodo vse imele vse, kar
                  pričakujejo in želijo, potem bo problem drugačen. In jaz si tega drugega ne želim.
                  Prvo pa je za mene mogoče in tu bom popolnoma spoštoval to odločitev, da so se
                  tako odločili in da imajo toliko motiva v sebi, da bodo pač na druge načine
                  zagotovili, da bo delovala v nekih mejah normale in da se jim bo zdelo, da jim bo
                  razvoj v naslednjih, ne treh, ampak desetih, petnajstih letih dal več, kot če bi
                  bili povezani še z nekom drugim. To je ta del različnih pogledov, ampak kot moj
                  argument, da so ti podatki izjemno potrebni.</p>
               <p>Sedaj pa bi si dovolil prositi, da se na nekatere podatke, ki bi jih jaz
                  pričakoval, posebej opozori.</p>
               <p>Mislim, da je, kar zadeva prvi odstavek 53. člena, ki pove, kaj so izvirni
                  prihodki lokalnih samoupravnih skupnosti - od davka do premoženja, pa do davka na
                  promet nepremičnin <stage>(da ne naštejem vsega, da ne bom predolg)</stage> - tu
                  se najbrž to da ugotoviti. In ti podatki so relativno - trdim, da naj se da, ali
                  pa, kot pravite vi, vsaj za 190 občin, če drugih evidenc ni - ampak ti so
                  relativno ekzaktni. Soglašam, da drugi davki, določeni z zakonom, ta trenutek niso
                  ekzaktni, v kolikor niso določeni že z zakonom. Ampak tu se najbrž da neko videnje
                  Ministrstva za finance, kaj naj bi še eventualno bili viri, ki jih bo ministrstvo,
                  ker jih bo Vlada, najbrž jih ne bomo samo poslanci predlagali kot zakonske vire za
                  financiranje občin; to se da povedati. Lahko je še eden, lahko jih je še 15.
                  Vidimo te druge možnosti in tu nekaj sredstev bo. Mislim pa, da nastopi
                     <stage>(vsaj za mene)</stage> kar nekaj več problemov pri naslednjih stvareh:
                  del dohodnine - mislim, da tudi tu lahko finance povedo nek svoj pogled. Ali bo ta
                  del dohodnine takšen, kot je sedaj, ali bo manjši ali večji, tudi glede na
                  spremenjene pristojnosti v zvezi za zakonom o upravi. Predpostavka je lahko
                  predlog zakona o upravi, ki ga imamo, ker - konec koncev - je to vladno stališče,
                  da naj bi se pristojnosti z določenim časom tako in tako prenesle, in to stališče
                  lahko spremenimo samo mi prek odločitve Državnega zbora, ne pa nekdo drug. Tako,
                  da je tudi to mogoče.</p>
               <p>Bojim pa se dveh stvari, okrog katerih najbrž ena ne bo lahka, glede druge pa bi
                  tudi želel nek komentar, ker sam ne razumem. Namreč, dohodki od njenega
                  premoženja. Tu je nemogoče, da mi pričakujemo to predvidevanje od Vlade, tega tudi
                  jaz ne znam narediti. In to zaradi tega, ker mnogokrat ne vemo, kaj je premoženje
                  sedanjih občin, še manj pa vemo, kaj bo premoženje katere od bodočih občin.
                  Premoženjska bilanca se bo najbrž delala morda en mesece, eno leto ali nekaj let
                  in bo potreben poseben dogovor med temi občinami, ko bodo nastale, in dokler to ni
                  jasno, bo silno težko reči, kako se bo to naredilo. Ampak neke sugestije, mogoče
                  bi tudi določeni kriteriji, kako naj se ta premoženjska bilanca dela, bili
                  koristni, ker bodo morali biti strokovno pripravljeni. Če strokovno teh kriterijev
                  ne bo, bo prišlo do toliko in toliko različnih pogledov, pa tudi neprijetnih
                  situacij in prepirov brez potrebe, namesto da bi se najprej o nekih kriterijih
                  dogovorili. Mislim, da so ti možni.</p>
               <p>Razlaga, ki bi jo hotel sam zase, je pa povezana s tretjim odstavkom 52. člena, za
                  katerega, po mojem spominu, sem tudi sam glasoval, ampak ki ga pa matematično ne
                  znam razvozlati. Država zagotavlja občinam finančno izravnavo v takšni višini, da
                  bo javna poraba na prebivalca v vsaki občini dosegla v povprečju najmanj 90%
                  povprečne porabe prebivalca v občinah Republike Slovenije. Namreč javna poraba je
                  za mene sestavljena iz tistih virov, ki so dani od države, iz virov iz premoženja,
                  pa tudi iz eventualnih drugih virov in je zelo spremenljiva, odvisna od razno
                  raznih reči, nikoli ni fiksna, ker se spreminja. In kako zdaj na to spremenljivko
                  zagotoviti 90% slehernemu? Ali bomo vštevali samo prihodke iz davkov, ali bomo
                  vštevali zraven premoženje, ali bomo vštevali še drugo? Tu so potrebne neke
                  precizacije, ker iz tega odstavka matematično tega ne znam narediti, razen da
                  tako, kot je bil Kopačev predlog o semaforju, o javnem dolgu, tudi zdaj damo nek
                  predlog, da se to izračuna vsak teden sproti ali pa vsaj vsako leto za nazaj
                  korigira, ker prav gotovo neka predpostavka o porabi v neki občini, ki bo v naprej
                  dana, na koncu leta ne bo točna, ker se bo med letom iz razno raznih razlogov
                  spreminjala. Tudi to bi bilo zelo koristno povedati, kako si Vlada predstavlja
                  realizacijo. Na tej točki je bilo namreč največ obljub, da bo dohodnina oziroma
                  glavarina prinesla zlate čase vsaki občini, iz katere bo lahko lepo živela.
                  Hvala.</p>
            </sp>
            <sp xml:id="SDZ1-Izredna-07-1994-04-08.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp28">
               <speaker>MIROSLAV MOZETIČ:</speaker>
               <p>Hvala lepa za besedo. Kolegice in kolegi, ta sklep, tudi če je do neke meje morda
                  sporen in problematičen, podpiram. Mislim, da se tudi da izračunati v več
                  variantah gotovo na predpostavki, če bo občina imela te pristojnosti, razen
                  upravnih nalog, ki jih ima zdaj, zlasti na področju družbenih dejavnosti,
                  osnovnega šolstva, vrtcev, zdravstva, če jih ne bo imela, če bo občina skrbela
                  samo za vaške greznice, ali bo skrbela tudi za kaj drugega. Mislim, da se da vse
                  te variante predvideti in na nek način približno izračunati. Prej je bilo omenjeno
                  pa tudi če izhajam iz časopisov, ampak tudi tukaj se nekako takrat pogleduje proti
                  klopem, kjer so krščanski demokrati, da smo mi nekaj obljubljali, da bo veliko
                  denarja, recimo. To sploh ni res. Vse izračune, kar smo jih mi delali, smo
                  izhajali iz čisto realnih podatkov in številk, ki so pri sedanjih občinah, s
                  predpostavkami, kaj je od tistega, kaj so upravne naloge, ki gredo na državo.
                  Podatek, ki sem ga vzel iz materiala, ki so ga pripravili na Mestu Ljubljana,
                  razen če se misli, da so tudi tam delale neke sile iz krščanskih demokratov, ampak
                  tam, ko so pripravljali in ko so delali izračune, so prišli do podatkov, ko so
                  izločili tisto, kar naj bi šlo, kar je upravnega, kar naj bi šlo na državo in bilo
                  tudi financirano, to ni niti 10% od vsega tistega, kar je v proračunu sedanjega
                  ljubljanskega.</p>
               <p>Videl sem tudi druge izračune, ki se vrtijo, ampak te zadeve so se vrtele nekje
                  okoli od 10 do 20%. Jasno, sedaj je tukaj vprašanje, številke, ki so se pojavile
                  po zborih, so bile razno razne. Izhaja vse od tega, kaj bo občina imela. Tisti, ki
                  so trdili, da občina ne bo imela nič, niti osnovne šole niti vrtca niti
                  zdravstvenega doma niti ne vem še kaj, potem so bile številke zelo majhne. To je
                  razumljivo. Če imaš malo nalog, imaš tudi manj denarja, ker ga ne rabiš toliko.
                  Zaposlenih tudi ne bo toliko v občini, ker bo vse iz nekega centra nekdo delal,
                  nekdo bo izračunal. Nastane vprašanje, kakšno občino hočemo imeti. Ali bo imela
                  neke pristojnosti ali jih ne bo imela? Ali je občina samo kraj, kjer ljudje živijo
                  in pridno plačujejo davke, ki jih država pobere in milostno kakšen tolar vrne tudi
                  nazaj v občino, ali pa je občina tam, kjer ljudje tudi živijo? To so državljani,
                  to niso samo davkoplačevalci. Od tega je odvisno, kakšna bo občina in ali bodo res
                  ljudje tam vse, kar zaslužijo in dajo za davke... Se bo to urejalo nekje drugod in
                  vse, kar bodo hoteli narediti sami, bodo morali pa še posebej zbrati in
                  plačati.</p>
               <p>To so dileme, ki so pomembne. Sedaj ne toliko pri tem zakonu, ki je že za nami,
                  mislim pri zakonih, ki so pred nami in ki urejajo področje državne uprave in še
                  nekateri drugi področni zakoni, kaj bo ta občina imela. Mislim, da ti zakoni
                  morajo čim hitreje priti na mizo. Zakon o finančni izravnavi, ti zakoni bi morali
                  priti na mizo do referenduma. Bolj kakor poročilo, ker potem bi videli, v katero
                  smer se bodo stvari premikale.</p>
               <p>Sedaj je zadeva takšna, občine bodo, kakršne bodo. Rekel bom tako, mislim, da je
                  bilo prvič, da so bili ljudje vprašani, kakšne občine hočejo imeti. Različno so se
                  odločili. Nekateri za zelo velike občine, tam, kjer se delali svojo občino, pa ne
                  zato, ker bi rad bil župan, ampak zato, ker so tam vsi tisti kraji skupaj, ki
                  "pašejo", tam je relativno velika občina, 13 000 prebivalcev je. Nekje mislijo, da
                  bodo lahko tudi z bistveno manjšo občino dobro shajali, zlasti v tistih krajih.
                  Verjetno imajo slabe izkušnje s centri sedanjih občin. Vse se je delalo v centru,
                  nič pa v  odročnih krajih. Tisti ljudje so do sedaj vse sami naredili in pravijo,
                  bomo potem dobili dva tolarja in bomo imeli še dva tolarja, ki jih sedaj nimamo.
                  Te zadeve so in dejstvo je, da so bili ljudje sedaj prvič vprašani. Občine smo
                  delali tudi nekaj let nazaj, ko so se ukinjale, ko so se, takrat še nisem bil
                  toliko star, da bi sodeloval, delale občine kardeljanskega tipa. Takrat ni ljudi
                  nihče nič vprašal. Ukinili so občino Šentvid, Medvode in delali velike občine.
                  Sigurno se takrat ni ljudi vprašalo, ne vem pa, če so se ljudje vprašali, koliko
                  bo to stalo. Trdim, da je potrebno vedeti, koliko bo to stalo. Toliko sem že
                  postal Gorenjec, čeprav sem s Primorske. To ni tisti prvi razlog, če smo šli z
                  ustavo, berem, da so občine zgrešen projekt, potem je tudi še kaj drugega zgrešen
                  projekt. Če se je z ustavo reklo, da gremo v take občine, in so ljudje tisti, ki
                  odločajo o tem, kakšne občine bodo imeli, potem moramo to stvar peljati do konca.
                  Ne, da sedaj ugotavljamo, da so se ljudje odločili proti svojim interesom. Če so
                  sami rekli, da je to njihov interes, potem je to njihov interes. Drugače se
                  obnašamo tako, kot se dostikrat očita, da se hočemo iti dušebrižništvo, da hočemo
                  določati ljudem, kaj je njihov interes. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali je replika, gospod Potrč? Izvolite.</p>
            </sp>
            <sp xml:id="SDZ1-Izredna-07-1994-04-08.sp30">
               <speaker>MIRAN POTRČ:</speaker>
               <p>Samo dve stvari. Da ne bi bil kakršen koli nesporazum, gospod Mozetič. Moje
                  trditve včeraj in danes niso šle niti slučajno v smer, da so se ljudje napačno
                  odločili. Če ste eno besedo v tej smeri slišali, bi jo rad videl na
                  stenogramu.</p>
               <p>Res je, da so šle in da to želim sedaj ponovno ponoviti, da so imeli zelo malo
                  podlag za realno odločanje. To je moja poanta in krivda na nas tu in na našem
                  odločanju, ne pa na njihovem.</p>
               <p>Drugo, samo mimogrede. Če je bilo v preteklosti kaj slabo, mislim, da zato želimo
                  to spremeniti in to popraviti in da mora biti danes boljše, ne pa, da rečemo, da
                  potem naj bo pa še danes slabo. Hvala.</p>
            </sp>
            <sp xml:id="SDZ1-Izredna-07-1994-04-08.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp32">
               <speaker>MIROSLAV MOZETIČ:</speaker>
               <p>No, daleč od tega, da bi se zgovarjal, da bi ponavljali napake iz preteklosti.
                  Vendar, mi smo se sedaj odločili oziroma ko se je ustava sprejemala, se je
                  odločilo, da ljudje sami odločajo o tem, kakšne bodo občine. V tem je razlika, ki
                  sem jo izrekel. Sedaj je prvič, da smo to ljudi vprašali, in sedaj, ko so ljudje
                  odgovorili kaj želijo, sedaj smo pa vsi začudeni.</p>
            </sp>
            <sp xml:id="SDZ1-Izredna-07-1994-04-08.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prej ne dam za proceduralno. Gospoda Ribičiča bi prosil, da se bolj
                  držimo tega sklepa. Sedaj imamo splošno razpravo o občinah. Prosim, gospod
                  Ribičič. To ni vaš sklep, to je sklep gospoda Mogeta - Rudi Moge in ne morete ga
                  vi umakniti. Prosim, izvolite.</p>
            </sp>
            <sp xml:id="SDZ1-Izredna-07-1994-04-08.sp34">
               <speaker>DR. CIRIL RIBIČIČ:</speaker>
               <p>Umakniti sem želel razpravo zaradi tega, ker sem hotel predlagati, da izglasujemo
                  sklep. Sklep je predlagal gospod Moge iz liberalne demokracije. Podprli sta ga še
                  dve vladni stranki, podprla ga je komisija, ker je tudi opozicija to podpirala. Če
                  imajo poslanci za razčistiti marsikatero drugo vprašanje, ki je s tem posredno
                  povezano, naj razčiščujejo to v drugi razpravi. Predlagam, da bi o tem glasovali,
                  ker je očitno enotnost med poslanci glede tega vprašanja.</p>
            </sp>
            <sp xml:id="SDZ1-Izredna-07-1994-04-08.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Sem to razumel drugače. Gospod Sušek, se odpovedujete potem svoji
                  razpravi? Se odpovedujete? Gospod Moge, prosim.</p>
            </sp>
            <sp xml:id="SDZ1-Izredna-07-1994-04-08.sp36">
               <speaker>RUDI MOGE:</speaker>
               <p>Spoštovane poslanke in poslanci! Zelo kratek bom. Gre samo za tole reč. Prosil bi
                  Vlado oziroma predstavnike, ki so tukaj iz Ministrstva za finance, da nam hkrati s
                  finančnimi posledicami povedo tiste parametre, ki bodo določali ponovne globale
                  občine. Namreč zaradi tega, ker za 500% bo sedaj več občin, kot jih je bilo prej,
                  stara metodologija ne pride v poštev. Morali bomo pri določanju globalov za nove
                  občine uporabljati torej tudi nove kriterije. Ali bo tukaj prišlo v poštev število
                  prebivalcev, bo prišlo tukaj v poštev premoženje občine, bodo prišli programi?
                  Samo toliko, potem ko bodo dali te odgovore. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost v dvorani. Prosil bi tudi, da pridejo
                  kolegi iz avle v dvorano. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo sklep Rudija Mogeta sprejeli.</p>
               <p>Prehajamo na obravnavo odloka. Odlok imamo razdeljen na rimske številke I, II in
                  III. Najprej bomo obravnavali poglavje pod I, h kateremu imamo vloženih več
                  amandmajev, pregled amandmajev pa ste dobili na klop. Še to bi rad pojasnil,
                  najprej bomo glasovali o amandmajih, nato pa o poglavju rimska I v celoti, nato pa
                  bomo prešli na rimsko II in III. Je razumljivo? <stage>(Da.)</stage></p>
               <p>Najprej imamo amandma k točki 2 na strani dva. Pri točki 1 številka dva, stran
                  dva. Referendumsko območje za ustanovitev občine Vipava se izloči. Ložice ali
                  Lozice, predlagatelj gospod Marjan Poljšak. Vlada ne nasprotuje, komisija ne
                  podpira. Želi kdo besedo? Gospod Poljšak, prosim.</p>
            </sp>
            <sp xml:id="SDZ1-Izredna-07-1994-04-08.sp38">
               <speaker>MARIJAN POLJŠAK:</speaker>
               <p>No, saj jaz bom samo na kratko povedal, za kaj gre in pa še predlagal, da smo med
                  seboj solidarni in bodo pač vsi predlogi in amandmaji šli skozi, razen če bi
                  prišlo do kakšnih zapletov. Prva zadeva je torej, Lozice so vas, če greste z
                  Razdrtega dol po cesti skozi Rebernice, 12 km na levo spodaj v grapi so Lozice in
                  naprej je Podnanos. Če Podnanos nastane občina, Lozice ne bodo imele dostopa do
                  tistega centra, kot je predlagan, do Vipave, ker Vipava je 6 km naprej, medtem ko
                  Podraga, ki je zraven - kar je naprej drugi amandma - je pa vas, ki je levo, isto
                  tam so griči, torej grape, začne se Vipavska dolina, Močilnik in tako naprej, tam
                  so griči proti Krasu in tam zraven naprej, takoj od Podnanosa je 1 km naprej še
                  ena vas Draga in tudi tista je normalno vezana na Podnanos.</p>
               <p>Sedaj pa tako predlagam, če ni spora, predlagam solidarnost med nami. Jaz vam
                  povem, da bom glasoval za vsak predlog, razen če bo kakšen spor med poslanci. Če
                  bo med poslanci spor, v tem primeru se pač odločam za en predlog, če pa ni spora,
                  bom glasoval za vsak predlog. Hvala.</p>
            </sp>
            <sp xml:id="SDZ1-Izredna-07-1994-04-08.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Poljšak. Gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp40">
               <speaker>DR. CIRIL RIBIČIČ:</speaker>
               <p>Morda ni slabo, če se kakšna stvar razčisti že pri prvem amandmaju. Jaz zelo ostro
                  nasprotujem solidarnosti poslancev proti volji ljudi ali pa proti veljavnim
                  predpisom. In to sta dva kriterija. Tukaj je v svojem predlogu, če se ne motim,
                  gospod Poljšak jasno povedal, da se ne sklicuje na odločitev na zboru, ampak da
                  sam meni, da bi bilo to potrebno drugače oblikovati. Seveda ima vsakdo možnost
                  ugovarjati o odločitvi, ampak danes, ko odločamo, imamo pač kriterij volje ljudi,
                  ki je bila opredeljena na zboru, ali s podpisi ali na usklajevalnem zboru in če to
                  ni v nasprotju z nekim predpisom ali z ustavno določbo, recimo, o dodelitvi
                  območja ali s tistim načelom, ki ga je Vlada postavila in ki smo ga mi podprli, da
                  nastane nek otoček, kar v tem primeru ne nastane, čeprav nastane določen zaplet
                  zaradi cestne povezave, skratka, če ni kršen predpis, potem pač odloča volja
                  ljudi. Tako se je opredeljevala komisija in to je razlog, da ni podprla tega
                  predloga in jaz nisem za te vrste solidarnost med poslanci, da ne bomo nekaj
                  medsebojno podpirali proti temu, kar so odločali ljudje.</p>
            </sp>
            <sp xml:id="SDZ1-Izredna-07-1994-04-08.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Izredna-07-1994-04-08.sp42">
               <speaker>MARIJAN POLJŠAK:</speaker>
               <p>Gospod Ribičič, če bi nastala občina Podnanos, potem so Lozice otok, čeprav
                  ozemeljsko je to narisano, pa tudi ne vem, kako so stvari razčiščene glede
                  katastra. Ker če je kataster Nanos, je lahko pod Podnanosom, ali pa pod Vipavo.
                  Med drugim je Podnanos bližje Nanosu. Jaz sem slišal samo vaščane, kako so se o
                  teh stvareh pogovarjali, saj ni važno. Ampak poznam tudi cel teritorij, poznam
                  vse, peš poznam vse. Ne samo peš, še na druge načine, tudi z motorko. Se pravi, da
                  otok v tem primeru nastane, če se na to zgovarjate. To je primer Lozic, ker
                  pravite, da ne. Zaradi tega, kako bomo hodili iz ene vasi čez hrib, ki je 1200
                  metrov visok, bomo hodili v drugo; recimo. Ali je to kakšna povezava? To ni nobena
                  povezava. To je eno. Dobro. Jaz v tem smisli pač utemeljujem svoje zadeve. V
                  najslabšem primeru bo potrebno pa tako narediti, do sedaj je bilo to
                  opredeljevanje kot tukaj piše, udeležilo se je 7%, od tega je bil eden več kot pol
                  za tisto rešitev, kot je bila. Potem se pa ljudje, se pravi, ljudje niso imeli
                  časa oziroma niso se temu posvetili. Tudi tisti, ki so delali propagando za občino
                  Podnanos, se temu niso posvetili. Se bomo pa sedaj posvetili, bomo pa poskrbeli,
                  da bo na referendumu kontra izglasovano, kakor hočete.</p>
            </sp>
            <sp xml:id="SDZ1-Izredna-07-1994-04-08.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ni več glasov, prehajamo k odločanju. Prosim, da ugotovimo
                  prisotnost. Glasujemo o amandmaju k točki 2, stran 2, pod 1. Imate ga v pregledu
                  amandmajev, ki ga predlaga Marijan Poljšak, Vlada mu ne nasprotuje, komisija ga ne
                  podpira. Prosim za malo pozornosti v dvorani. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma ni sprejet. S tem mislim, da je tudi amandma k točki 3,
                  stran 2, brezpredmeten. Se strinjate gospod Poljšak?</p>
               <p>Imamo amandma pod točko 2, pri točki 1, številka 2, stran 2, referendumsko območje
                  za ustanovitev občine Vipava, se izloči Poddraga. Predlagatelj Marijan Poljšak,
                  Vlada mu ne nasprotuje, komisija ga ne podpira. Želi kdo besedo? Prosim, gospod
                  Kreft.</p>
            </sp>
            <sp xml:id="SDZ1-Izredna-07-1994-04-08.sp44">
               <speaker>DR. LEV KREFT:</speaker>
               <p>Glede na ponudbo, ki je bila dana za vsa bodoča glasovanja in glede na tesen izid
                  prvega glasovanja, ki nas lahko spremlja na to ali drugo stran ves čas, ko bomo
                  glasovali o teh vprašanjih, se mi zdi potrebno povedati, da bom seveda glasoval
                  proti in sicer iz razloga, ki ga imam v rokah, to je dopis predsednika občinske
                  skupščine Ajdovščina, Mitja Lavrenčiča, v katerem piše: "Krajevna skupnost
                  Podnanos je predlagal referendumsko območje za novo občino Podnanos, ki bi
                  vključevala še krajevni skupnosti Poddraga in Lozice. Ti dve krajevni skupnosti pa
                  sta se opredelili za občino Vipava." Hvala lepa.</p>
            </sp>
            <sp xml:id="SDZ1-Izredna-07-1994-04-08.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik, izvolite.</p>
            </sp>
            <sp xml:id="SDZ1-Izredna-07-1994-04-08.sp46">
               <speaker>JANEZ PODOBNIK:</speaker>
               <p>Se opravičujem. Po tem nastopu dr. Krefta bi opozoril samo na to, da tega podatka
                  mi nismo imeli. Vi ste ga imeli. Istočasno pa gre tu za vprašanje teritorija, ki
                  bi bil na nek način otoček, pri prvem, prejšnjem 25:25. Mi smo se tam odločali iz
                  dveh razlogov. Tukaj je stanje nekoliko drugačno. Nerodno je bilo pa to, ker se je
                  Komisija za lokalno samoupravo odločala po tem. Mi nismo imeli stališč Vlade pred
                  seboj. Tako, da se dogaja, da Vlada temu ne nasprotuje, komisija pa tega, recimo,
                  ni podprla. Tu nismo bili usklajeni. Hvala.</p>
            </sp>
            <sp xml:id="SDZ1-Izredna-07-1994-04-08.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak ima besedo.</p>
            </sp>
            <sp xml:id="SDZ1-Izredna-07-1994-04-08.sp48">
               <speaker>MARIJAN POLJŠAK:</speaker>
               <p>Zanimivo je zame, gospod Kreft, da ste se tako oborožili s podatki, ko gre za eno
                  stvar, za katero se jaz zavzemam. Ampak jaz vam obljubim, do sedaj se nisem
                  potrudil, da se bom od zdaj naprej potrudil, da se bo v teh konkretnih primerih
                  zgodilo drugače, kot vi nameravate.</p>
            </sp>
            <sp xml:id="SDZ1-Izredna-07-1994-04-08.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova.</p>
            </sp>
            <sp xml:id="SDZ1-Izredna-07-1994-04-08.sp50">
               <speaker>BREDA PEČAN:</speaker>
               <p>Hvala lepa. Jaz sem se odločila, da bom glasovala proti obema amandmajema, tako
                  kot sem naredila tudi na komisiji. To pa zaradi tega, ker govoriti o otoku, ki bi
                  nastal, v kolikor bi Lozice bile del vipavske občine, je samo geografsko gledano -
                  to je tudi gospod Poljšak razlagal - med Vipavo in to krajevno skupnostjo Lozice,
                  je gora, imenovana Nanos, visoka tisoč in toliko metrov, vendar to ne pomeni, da v
                  Slovenji ni občin, v katerih bodo tudi še kakšne gore. In zaradi tega se mi zdi
                  nepomembno; tukaj ne gre za dejansko ločitev z drugo občino, da se vrine vmes
                  druga občina, ampak gre samo za geografsko ločitev. In to premagujemo običajno
                  ljudje s cestami, če imamo pa zelo veliko denarja, pa lahko tudi s tuneli. In če
                  bodo imele te občine zelo veliko denarja, bodo pač zgradile tunel. Hvala.</p>
            </sp>
            <sp xml:id="SDZ1-Izredna-07-1994-04-08.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp52">
               <speaker>DR. CIRIL RIBIČIČ:</speaker>
               <p>Spoštovani! Rad bi povedal v korist gospoda Poljšaka, da je on postopal korektno
                  in je v obrazložitvi obeh svojih amandmajev, ki jih nimate v pregledu, ste jih pa
                  dobili z amandmajem, jasno povedal, kako so ljudje odločali in da tudi za njega ni
                  bilo sporno, da je bila večinska odločitev drugačna, kot jo predlaga sam. On pa
                  misli, da je smiselna drugačna rešitev. Na podlagi ugovorov - v kolikor bo seveda
                  ta legitimacija podana, da bo možno ugovarjati - bo možno odločati tudi drugače.
                  Toda ta trenutek pa mislim, da če poslanec tukaj misli drugače, kot so mislili
                  ljudje, bi pač moral to uveljavljati na zborovanju; ne more naknadno popravljati.
                  Oziroma lahko naknadno popravlja tako, kot nam je obljubil, da se bo pač angažiral
                  in da bo skušal doseči med ljudmi, da bodo večinsko sprejeli drugačno odločitev.
                  Zato jaz ne bom mogel podpreti tega amandmaja.</p>
            </sp>
            <sp xml:id="SDZ1-Izredna-07-1994-04-08.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp54">
               <speaker>MIROSLAV MOZETIČ:</speaker>
               <p>Hvala lepa. Spoštovane kolegice in kolegi! Strinjam se predvsem s tisto trditvijo,
                  ki je bila dana na začetku, da spoštujmo voljo občanov. In če bomo pri vseh
                  primerih spoštovali voljo občanov, bom jaz na koncu tega zasedanja zadovoljen. Je
                  pa res, da smo pri Lozicah naredili majhno, smešno zadevo. Preko Nanosa se lahko
                  peljejo z baloni, po cesti pa se bodo morali peljati po dolini, iz Lozic, skozi
                  Podnanos v Vipavo. Toda v redu, to bodo že rešili ljudje, ki so tam. Pri Poddragi
                  pa ni ta primer, za Poddrago pa brez problemov spoštujem voljo. Toda kot pravim:
                  dajmo povsod spoštovati voljo, ne samo pri Lozicah.</p>
            </sp>
            <sp xml:id="SDZ1-Izredna-07-1994-04-08.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Mozetiču. Besedo ima gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp56">
               <speaker>DR. CIRIL RIBIČIČ:</speaker>
               <p>Imam seveda repliko na to, kar je na začetku rekel gospod Mozetič, ko je rekel, da
                  upa, da bomo v celoti spoštovali voljo ljudi in da se strinja pač s tem, da je
                  treba samo voljo spoštovati. Moram povedati, da je sklep tega zbora drugačen. Na
                  predlog komisije je izglasoval sklep, v katerih primerih je možno iti v kakšne
                  spremembe naselij itd., nikakor pa nismo sprejeli sklep - in mislim, da ga tudi ne
                  bi mogli - da bomo sedaj spoštovali voljo tudi takrat, kadar je v nasprotju z
                  ustavo ali z zakonskimi predpisi. Ali o pogojih ali o tem, da se deli naselje, ali
                  na ta način, da bi bili to posamezni otočki ali na kakšen drug način. Spoštovanje
                  volje, ampak seveda v okviru pravne ureditve, pravnega sistema! To je stališče
                  tega Državnega zbora. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Ugotovimo sklepčnost! <stage>(54
                     prisotnih.)</stage></p>
               <p>Kdo je za amandma gospoda Poljšaka? <stage>(14 poslancev.)</stage> Je kdo proti?
                     <stage>(24 poslancev.)</stage></p>
               <p>Ugotavljam, da amandma ni sprejet. S tem je amandma k točki 3, stran 2,
                  brezpredmeten.</p>
               <p>Prehajamo na pregled amandmajev na strani 2. Imamo amandma k točki 6, stran 3 - k
                  referendumskemu območju 1-6, stran 3, Brežice se priključijo referendumska območja
                  pod 1-7 Artiče, 1-10 Čatež ob Savi, 12 Jesenice na Dolenjskem in 13 Velika
                  Dolina.</p>
               <p>Predlagatelj je Janez Kopač. Vlada temu ne nasprotuje, komisija se bo opredelila
                  na podlagi mnenja Vlade in podpira amandma. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo amandma pod točko 1 sprejeli. S tem je amandma pod točko 2
                  brezpredmeten. Hvala lepa.</p>
               <p>Imamo amandma k točki 12 in k točki 13, stran 5 našega odloka. Referendumski
                  območji pod 1-12 in 1-13 se združita. Predlagatelj je gospod Jože Jagodnik. Vlada
                  podpira, komisija podpira.</p>
               <p>Proceduralno želi besedo gospod Podobnik. Prosim.</p>
               <p>Amandma je brezpredmeten. Hvala lepa. Je že umaknjen.</p>
            </sp>
            <sp xml:id="SDZ1-Izredna-07-1994-04-08.sp58">
               <speaker>JANEZ PODOBNIK:</speaker>
               <p>Hvala lepa. Gospod predsednik, jaz sem že prej želel obrazložiti glas, pa me niste
                  videli. Zelo pomembno bi bilo, da bi pri prejšnjem glasovanju povedali, zakaj se
                  nismo opredelili. Glejte, kaj se je zdaj zgodilo. Mi smo zdaj v bistvu tri
                  referendumska območja, volje ljudi, priključili občini Brežice. Ali je tako?
                  Glejte, jaz bi prosil, da se vendar glasovanje ponovi, kajti če sem jaz pravilno
                  razumel razpravo v naši komisiji, smo rekli, da se ne bomo opredelili do teh
                  vprašanj. Zdaj smo že pojedli našo obljubo, ki smo jo ravno prej izrekli. Poglejte
                  v zapisnik in boste videli. Glejte 7, referendumsko območje za ustanovitev občine
                  Ratiče, potem je tukaj za Čatež ob Savi. Mi smo zdaj avtomatsko to voljo ljudi
                  negirali. Jaz bi lepo prosil, če bi lahko to glasovanje ponovili in ob tem bi
                  prosil tudi, da bi gospod Ribičič povedal, zakaj se mi kot komisija do teh
                  predlogov nismo opredelili. Mislim, da bi bilo to korektno. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp59">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič naj poda svoje mnenje, potem se bomo pa odločali o
                  ponovnem glasovanju.</p>
            </sp>
            <sp xml:id="SDZ1-Izredna-07-1994-04-08.sp60">
               <speaker>DR. CIRIL RIBIČIČ:</speaker>
               <p>Jaz seveda ne nasprotujem ponovnemu glasovanju. Rad bi pojasnil tisto, kar je
                  najbolj pomembno, zakaj se mi nismo opredelili. Na komisiji je bilo zavzeto
                  stališče, da se o nekaterih amandmajih ne moremo opredeliti glede na to, da nismo
                  imeli pred seboj vseh podatkov, kako so se opredeljevali zbori občanov, naknadni
                  zbori občanov, podpisi in tako naprej in smo rekli, da se bomo s tega vidika
                  opredelili na podlagi tega, kar bo vladna služba povedala oziroma zavzela stališče
                  vlada. To je bil razlog. In tukaj je potem, ko je vlada zavzela stališče, da ne
                  nasprotuje, se je štelo, da s tega vidika lahko tudi mi podpirali. Je pa res stvar
                  šla nekoliko hitro in jaz bi tam, kjer stvari niso jasne, predlagal, da nosilec
                  amandmaja je tisti, ki na kratko obrazloži, za kakšno stvar gre, da ne bomo mi kot
                  komisija tolmačili. Skratka, tam kjer stvar ni že v naprej jasna in kjer ni bilo
                  kakšne velike razprave, predlagam, da nosilec amandmaja najprej pojasni in da
                  potem mi povemo, kadar bo potrebno, zakaj mi nasprotujemo ali podpiramo. Tukaj pa
                  mislim, da bi lahko ponavljali. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp61">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bi predlagal, izvolite, gospa Primožičeva.</p>
            </sp>
            <sp xml:id="SDZ1-Izredna-07-1994-04-08.sp62">
               <speaker>JANA PRIMOŽIČ:</speaker>
               <p>Hvala lepa za besedo. Podpiram ponovno glasovanje o tem prvem in drugem amandmaju.
                  Glede na to, da smo se, mislim, da smo se dogovarjali in tudi sprejeli sklep, da v
                  vseh tistih primerih, kjer so občine pod 1000 prebivalcev, naredimo nekakšno
                  zvezdico in kasneje pogledamo, če izpolnjujejo pogoje. Če bi npr. sprejeli ta
                  amandma, ki smo ga do neke mere že sprejeli, to pomeni, da bi morali zdaj
                  pregledati vse tiste občine, ki so npr. po eni ali drugi oceni majhne in bi bili
                  nesistematični. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz predlagam... Gospod Školč ima še besedo. Jaz sem hotel, da bi
                  glasovali o ponovnem glasovanju. Moram pa povedati, da imamo tule k 1. in 2.
                  amandmaju, Vlada in odbor podpirajo vse tri amandmaje, čeprav so izključujoči med
                  seboj. Izvolite, gospod Školč.</p>
            </sp>
            <sp xml:id="SDZ1-Izredna-07-1994-04-08.sp64">
               <speaker>JOŽEF ŠKOLČ:</speaker>
               <p>Hvala lepa. Jaz seveda dopuščam, da je bila sprejeta lahko sporna odločitev, toda
                  na osnovi tega, če kdo ni zadovoljen z odločitvijo, ni mogoče ponavljati
                  glasovanja. Če v bistvu mi v tem trenutku pristanemo na to, da nismo vedeli, o čem
                  smo glasovali, potem je po moji presoji bolje, da prekinemo sejo in se posvetimo
                  vsem tem amandmajem, ker Državni zbor ne more delati vtisa, da ne ve, o čem
                  glasuje. To je enostavno nedopustno in v principu bi moral veljati za
                  nezmotljivega in tukaj je to napako mogoče popravljati s pritožbami na podoben
                  način, kot je prej govoril gospod Poljšak. Ampak to, da je nekaj sprejeto in da ne
                  odgovarja enemu, drugemu in tretjemu, ni razlog za ponovitev. Razlog za ponovitev
                  glasovanja je treba iskati drugje. Ti so opredeljeni v poslovniku. Če ga kdo najde
                  v poslovniku, naj ga pove. Ponavadi o tem govori gospod Pregelj in če tak razlog
                  obstoji, potem je mogoče to ponoviti, drugače pa ne.</p>
            </sp>
            <sp xml:id="SDZ1-Izredna-07-1994-04-08.sp65">
               <speaker>PODPREDSEDNIK VLADIMIR TOPLER:</speaker>
               <p>Jaz bom kljub temu dal ta proceduralni predlog, ki ga je predlagalo več poslancev,
                  na glasovanje, da se glasovanje ponovi. <stage>(Glas iz klopi - se ne
                     razume.)</stage> Lahko, ampak ni razprave o proceduralnih zadevah.</p>
            </sp>
            <sp xml:id="SDZ1-Izredna-07-1994-04-08.sp66">
               <speaker>JOŽEF ŠKOLČ:</speaker>
               <p>Gospod predsedujoči, tudi proceduralni predlogi morajo biti utemeljeni s
                  proceduro, ne z nezadovoljstvom z izidom glasovanja.</p>
            </sp>
            <sp xml:id="SDZ1-Izredna-07-1994-04-08.sp67">
               <speaker>PODPREDSEDNIK VLADIMIR TOPLER:</speaker>
               <p>Gospod Školč, če bi se strogo držali poslovnika, verjetno to res ne bi bilo možno,
                  ampak gre za stvar in smo že večkrat naredili precedense. Gospod Ribičič ima
                  besedo.</p>
            </sp>
            <sp xml:id="SDZ1-Izredna-07-1994-04-08.sp68">
               <speaker>DR. CIRIL RIBIČIČ:</speaker>
               <p>Gospod Školč je pozval, da se pove proceduralni poslovniški razlog za ponovitev.
                  Nisem mogel na hitro poiskati pravega člena, ampak mislim, da gre za proceduralni
                  razlog o tem, da ni bilo jasno, kakšno je stališče matičnega delovnega telesa. To
                  je torej proceduralni razlog, na katerega se je skliceval gospod Podobnik.</p>
            </sp>
            <sp xml:id="SDZ1-Izredna-07-1994-04-08.sp69">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Školč, čeprav vam tudi zdaj ne bi smel dajati razprave in polemike,
                  ker glasujemo o proceduralnem predlogu. Tudi to ni po poslovniku. Izvolite.</p>
            </sp>
            <sp xml:id="SDZ1-Izredna-07-1994-04-08.sp70">
               <speaker>JOŽEF ŠKOLČ:</speaker>
               <p>Jaz seveda ne branim zdaj tiste odločitve,</p>
               <p>ampak branim proceduro. To, da je nejasno stališče matičnega odbora, je bilo
                  povedano in o tem ni nobenega dvoma, da ne bi vedeli, da je nejasno. Hvala
                  lepa.</p>
            </sp>
            <sp xml:id="SDZ1-Izredna-07-1994-04-08.sp71">
               <speaker>PODPREDSEDNIK VLADIMIR TOPLER:</speaker>
               <p>Predlagam, da je najbolj demokratično, da o tem vprašanju odloči Državni zbor in
                  dajem na glasovanje predlog, da ponovimo glasovanje k amandmaju k točki 6, stran 3
                  pod številko 1, ki ga predlaga gospod Janez Kopač. Ugotovimo sklepčnost!
                     <stage>(49 prisotnih.)</stage></p>
               <p>Kdo je za to, da ponovimo glasovanje? <stage>(32 poslancev.)</stage> Je kdo proti?
                     <stage>(14 poslancev.)</stage></p>
               <p>Ugotavljam, da je predlog sprejet in da bomo še enkrat ponovili glasovanje. Želi
                  še kdo prej besedo? Prosim, gospod Podobnik. V razpravi imamo amandma k točki 6 na
                  strani 3, pod točko 1 na 2. strani v pregledu amandmajev.</p>
            </sp>
            <sp xml:id="SDZ1-Izredna-07-1994-04-08.sp72">
               <speaker>JANEZ PODOBNIK:</speaker>
               <p>Spoštovani! Bom kratek. Jaz ne poznam lokalnih razmer na tem področju. Vem pa, da
                  bi s tem amandmajem štiri referendumska območja, ki so se odločila, da kandidirajo
                  kot referendumska območja za novo občino, to so Artiče, Čatež ob Savi, Jesenice na
                  Dolenjskem in Velika Dolina, torej voljo ljudi na teh štirih teritorijih, če bi ta
                  amandma podprli, negirali. Zato ne morem podpreti tega amandmaja.</p>
            </sp>
            <sp xml:id="SDZ1-Izredna-07-1994-04-08.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo drug besedo? Gospod Školč, izvolite.</p>
            </sp>
            <sp xml:id="SDZ1-Izredna-07-1994-04-08.sp74">
               <speaker>JOŽEF ŠKOLČ:</speaker>
               <p>Hvala lepa. Gospod Ribičič je iz rokava potegnil argument, da se pač komisija ni
                  opredelila in jaz bi prosil za stališče komisije gospoda Ribičiča. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp75">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Ribičič. Prosim za mir v dvorani.</p>
            </sp>
            <sp xml:id="SDZ1-Izredna-07-1994-04-08.sp76">
               <speaker>DR. CIRIL RIBIČIČ:</speaker>
               <p>Komisija je rekla, da bo počakala na stališča Vlade zaradi tega, ker ni imela
                  pregleda vseh stališč, kot sem že povedal, zborov občanov in zbranih s podpisi, z
                  usklajevanj zborov itn. in zaradi tega se je hotela nasloniti na to, kakšno je
                  dejansko stanje. Sicer pa je bila razprava o tem, da bi itak pri tistih območjih,
                  pri katerih je vprašanje, ali izpolnjujejo pogoje, obveljal sklep, ki ga je
                  komisija predlagala, odbor pa sprejel, da se preverja, ali ti pogoji obstajajo ali
                  ne. Se pravi tudi v primeru, če se ne sprejme ta amandma, bo preverjeno, ali te
                  pogoje izpolnjujejo ali ne izpolnjujejo. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp77">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Vlada ne nasprotuje temu, to je mnenje, ki sem vam
                  ga tudi povedal, ga imate tudi v pregledu. Prosim za malo več pozornosti,
                  ugotavljamo prisotnost v dvorani. Gre za amandma, ki ga predlaga Janez Kopač k
                  točki 6, stran 3, pod številko 1 v pregledu amandmajev. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod številko 2. Besedilo pod zaporedno številko 1/6, stran 3, se
                  dopolni tako, da se dodaja naslednja pod 1/10, stran 4, ki so sedaj navedena pod
                  referendumsko območje Čatež ob Savi. Predlagatelj Jože Lenič, Vlada mu ne
                  nasprotuje, komisija ga podpira. Prosim, gospod Ribičič, da tudi tu podate mnenje
                  komisije. Enako je mnenje komisije kot pri prejšnjem amandmaju. Želi kdo besedo?
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma pod številko 2 ni sprejet.</p>
               <p>Imamo amandma k točki 12 in točki 13 na strani 5 odloka. Referendumski območji pod
                  1/12 in 1/13 se združita. Predlagatelj gospod Jože Jagodnik, Vlada podpira,
                  komisija podpira. Gospod Ribičič, ali je isto mnenje kot prej? Isto je. Želi kdo
                  besedo? Prosim, gospa Primožičeva.</p>
            </sp>
            <sp xml:id="SDZ1-Izredna-07-1994-04-08.sp78">
               <speaker>JANA PRIMOŽIČ:</speaker>
               <p>Hvala lepa za besedo. Amandma je v bistvu podoben kot prejšnja dva. Že prej sem
                  nekje govorila, da bomo ta področja, pod 1000 ljudi, označili z zvezdico in
                  preverjali, če izpolnjujejo šest od enajstih kriterijev, tako da predlagam, da ga
                  ne podpremo. Hvala.</p>
            </sp>
            <sp xml:id="SDZ1-Izredna-07-1994-04-08.sp79">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Izredna-07-1994-04-08.sp80">
               <speaker>MIRAN POTRČ:</speaker>
               <p>Jaz bom žal dosleden principu, s katerim se sicer ne strinjam. Namreč, da delamo
                  tako, kot delamo, ampak bom potem v tej naši odločitvi dosleden. Če je tukaj
                  volja, če nismo bili v stanju do današnjega odločanja dobiti pogojev, ali se
                  kriteriji izpolnjujejo ali ne, potem bom glasoval za voljo ljudi in ne za
                  združevanje, tako kot pač kdorkoli v neki občini ali pa poslanec misli. Povem pa
                  še enkrat, da mi je žal, da je treba tako delati in povem še enkrat, da nam tiste
                  zvezdice, gospa Primožičeva, ne bodo pomagale nič, razen če bomo hoteli kršiti
                  zakon. Samo naj se ve, da ga, ali bomo takrat kršili ali pa, da smo se odločili,
                  da danes odločamo na pamet pri teh mejnih primerih. Sicer pa naj pride predstavnik
                  Vlade in nam pojasni: "Niso izpolnjeni pogoji." In če bo rekel, da po zakonu niso
                  izpolnjeni pogoji, potem bom glasoval za predlog, ki je dan, ker pogoji niso
                  izpolnjeni. Če pa tega ne vem, bom pa pač spoštoval voljo ljudi. Hočem samo
                  povedati, na kakšen način danes odločamo. Hvala.</p>
            </sp>
            <sp xml:id="SDZ1-Izredna-07-1994-04-08.sp81">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(49 prisotnih.)</stage></p>
               <p>Kdo je za amandma gospoda Jagodnika? <stage>(12 poslancev.)</stage> Je kdo proti?
                     <stage>(26 poslancev.)</stage></p>
               <p>Ugotavljam, da amandma ni sprejet.</p>
               <p>K točki 40, stran 24 odloka. Za točko 40 na strani 24 odloka se doda nova točka
                  40.a), ki se glasi: "Referendumsko območje za ustanovitev občine Sv. Jurij ob
                  Ščavnici, Videm ob Ščavnici obsega naslednja območja naselij: Biserjani, Brezje,
                  Blagoščakova, Dragotinci, Gaberc, Galušak, Grabšinci, Jamna, Kočji vrh ......" -
                  jih ne bi bral, ker jih je preveč! Mislim, da imate to vsi pred seboj v pregledu
                  amandmajev. Amandma predlaga gospod Jožef Kocuvan. Vlada ga podpira, komisija ga
                  tudi podpira.</p>
               <p>Želi kdo besedo? Kot predsedujoči bi morda prosil, da bi nam tisti, ki predlaga
                  amandma, poda mnenje, ker mislim, da bi bilo to dobro, čeprav sem vedno proti
                  temu, ampak da bomo sedaj vedeli, za kaj glasujemo.</p>
               <p>Prosim, gospod Kocuvan.</p>
            </sp>
            <sp xml:id="SDZ1-Izredna-07-1994-04-08.sp82">
               <speaker>JOŽEF KOCUVAN:</speaker>
               <p>Spoštovane poslanske, kolegi poslanci! Že včeraj je gospod Peršak povedal, da je
                  kompletno to referendumsko območje izpadlo v tisti točki, ki govori o občini
                  Gornja Radgona, tako da ni nobenih problemov. Tudi zapisniki so prispeli v
                  Ljubljano. To je izpadlo pomotoma. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Prehajamo na stran 3 našega pregleda amandmajev. Imamo amandma k točki 73, stran
                  39. Referendumsko okrožje, ki obsega krajevno skupnost Draga, šifra 5516003, s
                  pripadajočimi naselji, se iz 73 referendumskega okrožja izloči in vključi v 239
                  referendumsko območje za ustanovitev občine Ribnica. Predlagatelj je Benjamin
                  Henigman. Vlada podpira, komisija podpira.</p>
               <p>Prosim, gospod Henigman.</p>
            </sp>
            <sp xml:id="SDZ1-Izredna-07-1994-04-08.sp84">
               <speaker>BENJAMIN HENIGMAN:</speaker>
               <p>Spoštovani! Rad bi samo pojasnil, da nikakor ne želim vplivati na voljo občanov v
                  krajevni skupnosti Draga, vendar sem sam prišel do zaključka, da je krajevna
                  skupnost Draga s formiranjem referendumskih območij Kočevska Reka in Osilnica
                  praktično odrezana od svojega matičnega ozemlja Kočevja. In zato po mojem nikakor
                  ni smiselno, da se vključi v območje občine Kočevje, razen če imajo predstavniki
                  Vlade ali komisije zapisnik, iz katerega je jasna volja krajanov krajevne
                  skupnosti Draga. Ker lahko je ta volja tudi kako drugačna, vendar jaz teh podatkov
                  nimam. Zato je edina logična poteza, da se vključi v eno od območij. In jaz
                  predlagam pač Ribnico. Bi pa res prosil poročila oziroma kaj iz zapisnika krajevne
                  skupnosti Draga izhaja. Hvala.</p>
            </sp>
            <sp xml:id="SDZ1-Izredna-07-1994-04-08.sp85">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp86">
               <speaker>DR. CIRIL RIBIČIČ:</speaker>
               <p>Komisija je z večino glasov podprla ta predlog. In tiste, ki smo glasovali za to,
                  da podpremo ta amandma, nas je predvsem prepričala obrazložitev, ki pravi, da bi
                  ozemlje nove občine ozemeljsko ne bilo sklenjeno. To pa je tisti razlog, za
                  katerega smo se skupaj zavzeli; Državni zbor je pač sprejel, da v takih primerih
                  občina ne more nastati. In v takih primerih je seveda tudi tak predlog, ki
                  korigira, ki odstopa od izražene volje na nekem zboru, po mojem mnenju upravičen.
                  Hvala lepa.</p>
            </sp>
            <sp xml:id="SDZ1-Izredna-07-1994-04-08.sp87">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(44 prisotnih.)</stage> Bomo ponovili,
                  prosim, da ugotovimo prisotnost v dvorani. Kolegice in kolegi, ugotavljamo
                  prisotnost. <stage>(48 prisotnih.)</stage></p>
               <p>Kdo je za amandma gospoda Henigmana? <stage>(38 poslancev.)</stage> Je kdo proti?
                     <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Smo pri točki 77. Na 45. strani odloka imamo amandma, da se točka 1, občina Krško,
                  točka 1, stran 77,stran 45, naselje <stage>(... nerazumljivo...)</stage> izloči iz
                  občine Krško in navedeni kraji se priključijo občini Pobočje, točka 82.
                  Predlagatelj gospod Franc Černelič. Vlada temu ne nasprotuje, komisija ga podpira.
                  Želi kdo besedo? Gospod Černelič.</p>
            </sp>
            <sp xml:id="SDZ1-Izredna-07-1994-04-08.sp88">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci! S predlaganim želimo
                  dejansko samo omogočiti, da se ljudje dokončno odločijo. Namreč, en del je dal dve
                  varianti, en del se je pa neposredno odločil in s tem se da kompletnemu področju
                  možnost, da na referendumu dokončno odloči. Vztrajal sem tudi že včeraj na tem in
                  tudi v naprej, da je dejansko vprašanje dvosmiselno, se pravi, da je pozitivna ali
                  negativna odločitev zelo jasna. Se pravi, pozitivna je potem Podbočje, negativna
                  je potem Krško. S tem zagotovimo, da dejansko vsi, tudi tisti, ki so s srcem na
                  Krško ali za Podbočje, dejansko odločajo v celoti. Sam bom to podprl.</p>
            </sp>
            <sp xml:id="SDZ1-Izredna-07-1994-04-08.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Janc ima besedo, se opravičujem.</p>
            </sp>
            <sp xml:id="SDZ1-Izredna-07-1994-04-08.sp90">
               <speaker>BRANKO JANC:</speaker>
               <p>Hvala lepa. Jaz seveda ne oporekam legitimnosti amandmaja, ki ga je vložil gospod
                  Černelič. Samo moram povedati, da sem danes videl ostre reakcije nekaterih članov,
                  ki so se udeležili teh zborov občanov v teh krajih. Namreč, pomembno je tudi to
                  pri tem amandmaju, da je razmerje med naselji, ki so se odločili za občino Pobočje
                  8 in tistih, ki so se odločili za občino Krško, 16. Tako da je z vidika
                  upoštevanja volje občanov ta amandma seveda sporen. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Černelič.</p>
            </sp>
            <sp xml:id="SDZ1-Izredna-07-1994-04-08.sp92">
               <speaker>FRANC ČERNELIČ:</speaker>
               <p>Moram dati repliko. Namreč, ni čisto točno, bom še enkrat prebral. Odločitev, ki
                  je bila dana, torej ni bila odločitev Krško, samo Krško, ampak je bila odločitev
                  tako. Kot referendumsko območje se predlaga Krško. V slučaju, da ni možna povezava
                  s Krškim, se odločam za samostojno referendumsko območje Podbočje. Nikakor pa se
                  ne odločamo za povezavo s Kostanjevico. Se pravi, so bile dejansko tri. Ena je
                  bila absolutno v vseh sredinah sprejeta, dve pa nista bili opredeljeni. Samo
                  toliko v korekturo.</p>
            </sp>
            <sp xml:id="SDZ1-Izredna-07-1994-04-08.sp93">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Izredna-07-1994-04-08.sp94">
               <speaker>MIRAN POTRČ:</speaker>
               <p>Jaz bi se gospodu Černeliču zahvalil, ker imamo vsaj neke informacije, ampak jaz
                  bi gospoda Černeliča to vprašal, njegova argumentacija je bila, da če bomo to
                  sprejeli, bo možen ugovor. Jaz mislim, da ta del ni točen, ker bo možen ugovor
                  tudi, če bo sprejet tak, kot je sedaj, ker bodo pač iz posameznih krajevnih
                  skupnosti ugovarjali. Res pa je, da zastopim, ker ne poznam toliko geografije, da
                  bi sedaj za vsako krajevno skupnost vedel točno, kje leži, čeprav sem v kateri že
                  bil, da ne morejo biti to pri vsaki, kako hoče, ker je neko zaokroženo območje. To
                  razumem, ampak ta argument, da drugače ni mogoče, pa ne sprejemam, ampak to je
                  sedaj samo v pojasnilo. Drugo pa, jaz bi prosil, predsedujoči, če boste soglašali,
                  drugače pa dajem ta predlog na glasovanje, da mi dobimo, ne v tem primeru, ampak
                  sicer od vladne službe pojasnilo, po katerih kriterijih je po posameznem amandmaju
                  potrebno glasovati. In če bomo dobili kriterije in bom verjel, ker jih sam na
                  tristo primerih, petdesetih primerih nisem mogel preverjati, se bom znal odločati.
                  Zdaj se mnogokrat ne znam odločiti, ker mi nihče ne pove, zakaj bi bil za eno ali
                  zakaj bi bil za drugo. Hvala.</p>
            </sp>
            <sp xml:id="SDZ1-Izredna-07-1994-04-08.sp95">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Vlaj ima besedo in po tem gospod Černelič.</p>
            </sp>
            <sp xml:id="SDZ1-Izredna-07-1994-04-08.sp96">
               <speaker>MAG. STANE VLAJ:</speaker>
               <p>Gospod podpredsednik, spoštovani! Pri teh 22 amandmajih, kot jih je bilo vloženih
                  na gradivo, smo seveda konzultirali zapisnike, se seznanili tudi z zemljevidi in
                  tam, kjer dajemo oceno, da ne nasprotujemo, gre za primere, kjer je mogoče iz
                  zapisnikov in tudi iz drugih informacij, pa tudi iz ponovljenih zborov ugotoviti,
                  da je mogoče voljo ljudi razlagati za eno ali drugo rešitev. Skratka, da ni
                  izključujoča ne ena ne druga. Oziroma smo menili, da je mogoče podpreti predlog,
                  kot se je izoblikoval tudi s strani poslancev in ki temelji na teh zapisnikih.
                  Sedaj, če želi gospod Potrč, mi imamo seveda 1600 zapisnikov krat 8 strani, da
                  gremo sedaj pri vsakem tem predlogu skozi njih, lahko to seveda služba zagotovi.
                  Torej prvo pojasnilo glede tega, da ne nasprotujemo.</p>
               <p>Drugo, že včeraj v uvodu, pa tudi sicer, tudi vi sami ste ugotavljali, da je
                  mogoče kvaliteto zapisnikov ocenjevati različno oziroma da so nekateri zapisniki
                  precej pomanjkljivi, tako da tudi čestokrat volja ni tako, kot bi seveda želeli,
                  zelo jasno izražena. V takem primeru je dodatno prizadevanje tudi poslancev s
                  podatki, ki so jih navedli v obrazložitvah za spreminjevalne predloge, nas pač
                  navedlo na to, da v tej fazi priprave odloka, ko ni nič zamujenega, ampak ko se ob
                  tudi nesmiselnih rešitvah, ki so bile predlagane, skuša najti bolj smiselne. To je
                  bilo tudi eno od vodil.</p>
               <p>Drugače pa smo se pri drugih, kjer pritrjujemo ali pa nasprotujemo, ravnali po teh
                  čvrstih principih, se pravi, da gre za primer, da se je določeno referendumsko
                  območje želelo priključiti referendumskem območju, med katerima leži drugo
                  referendumsko območje. V takem primeru smo seveda ravnali tako, da smo to naselje,
                  ki se je hotelo vključiti v drugo referendumsko območje, smiselno zaokrožili,
                  priključili novemu referendumskemu območju.</p>
               <p>Gotovo je na podlagi teh ohlapnih kriterijev člena 13, pa tudi zapisnikov različne
                  kvalitete, nemogoče biti v vsakem primeru sto odstotno za določenim predlogom. Naš
                  namen je bil, da v tem, odločitev je pa seveda odločitev Državnega zbora, da
                  skušamo še pred objavo teh rešitev izboljšati kakovost teh rešitev glede na
                  dodatne argumente, ki jih slišimo tudi tu, ali ki smo jih dobili v pisni obliki
                  ali ki so nam jih občani naknadno s pristnimi prispevki posredovali. Torej naš
                  namen je nedvoumno takšen, da bi skušali izluščiti iz včasih dosti zamotanega
                  predloga ali izključujočega se, za tisto rešitev, za katero menimo, da bi jo bilo
                  pametno tudi v izogib nepotrebnega razburjenja, ponuditi in na ta način omogočiti
                  seveda tudi prizadetim, da dajo svoje stališče. Jaz drugače seveda tega pojasniti
                  ne morem.</p>
               <p>Omenjal sem, da je bilo na teh zborih občanov od 3 do 212 ljudi in da je, recimo,
                  v nekaterih primerih tudi bila zelo majhna udeležba, naknadno z zbiranjem podpisov
                  ali na druge načine predlagano, da se določena rešitev drugače postavi. To je bil
                  naš namen, da skušamo pomagati, da bi bili ti predlogi čimbolj smiselni, izhajajoč
                  iz volje ljudi, kakorkoli se jo da seveda izluščiti tudi iz pomanjkljive
                  dokumentacije.</p>
            </sp>
            <sp xml:id="SDZ1-Izredna-07-1994-04-08.sp97">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Vlaj. Gospod Černelič. Ne potrebuje več, se strinja z
                  obrazložitvijo gospoda Vlaja. Prehajamo na glasovanje o amandmaju gospoda
                  Černeliča. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je amandma gospoda Černeliča sprejet.</p>
               <p>Pod 2, k točki 77 imamo amandma, ki ga predlaga gospod Branko Janc. V
                  referendumsko območje za ustanovitev občine Krško se vključijo še naslednja
                  naselja: Gorenja vas pri Leskovcu, Velika vas pri Krškem in Veniše. Vlada ne
                  nasprotuje, komisija podpira. Kaj pomeni ne nasprotuje, pa smo slišali prej od
                  gospoda Vlaja. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je amandma gospoda Janca sprejet in amandma k točki 83, stran 49,
                  ki ga prav tako podpira gospod Janc, je s tem sprejet.</p>
               <p>Imamo amandma k točki 84, na strani 49. Pri točki 84 se za dvopičjem črta besedilo
                  "Obrežje pri Zidanem Mostu" in celotna obrazložitev. Predlagatelj gospod Franc
                  Lipoglavšek. Vlada ga podpira, komisija ga ne podpira. Gospod Lipoglavšek.</p>
            </sp>
            <sp xml:id="SDZ1-Izredna-07-1994-04-08.sp98">
               <speaker>FRANC LIPOGLAVŠEK:</speaker>
               <p>Hvala lepa za besedo. Gre za nelogičnost, ki izhaja iz zemljevida. Naselje Obrežje
                  pri Zidanem Mostu je dolgo približno 10 kilometrov in se razteza od izliva, ali pa
                  še višje od izliva Savinje v Savo do Loke. Tisti, ki to poznate, ta del obrežja
                  leži neposredno nasproti Radeč na levi strani. In ker je po strokovnih podlagah
                  bilo predvideno, da se Zidani Most priključi bodoči občini Radeče - na zboru so se
                  odločili drugače in so se odločili za občino Laško, bi bilo nelogično, da gre ta
                  del obrežja pri Zidanem Mostu v bodočo občino Laško, kjer imajo občani 20
                  kilometrov, do Radeč pa imajo 300 metrov, samo preko mosta. In tudi vse komunalne
                  zadeve se vodijo tukaj in tudi na zborih občanov so ti občani bili v Radečah, ne v
                  Zidanem Mostu, ker jim je dejansko to bližje. In da je zadeva tudi čista, občinska
                  skupščina, sedanja občinska skupščina je sprejela pobudo in bo pred izvedbo
                  referendumov tudi razdelila to katastrsko območje tako, da se bo ta del, ki leži
                  pri Zidanem Mostu, dejansko lahko priključil občini Laško, ta spodnji del pa naj
                  bi se priključil bodoči občini Radeče. Zato predlagam, da se ta amandma podpre.
                  Hvala lepa.</p>
            </sp>
            <sp xml:id="SDZ1-Izredna-07-1994-04-08.sp99">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma gospoda Franca Lipoglavška k 84. točki sprejeli.</p>
               <p>86. je posledični in ker je ta sprejet, glasovanje ni potrebno.</p>
               <p>Smo na strani 55 našega odloka. Imamo amandma k 101. točki. Amandma predlaga gospa
                  Jana Primožič. Vlada ne nasprotuje, komisija ne podpira.</p>
               <p>Želi kdo besedo? Gospa Primožič, prosim.</p>
               <p>Amandmaja nisem prebral, ker je zelo dolg.</p>
            </sp>
            <sp xml:id="SDZ1-Izredna-07-1994-04-08.sp100">
               <speaker>JANA PRIMOŽIČ:</speaker>
               <p>Hvala lepa za besedo. Ko sem pisala ta dolgi amandma, sem šele videla, kakšno
                  bogastvo imen se skriva v naši Sloveniji. Če bi bilo naštetih vseh 5 tisoč ali 3
                  tisoč naselij, bi bilo kar užitek to brati.</p>
               <p>Pred nami je prvi amandma od, recimo, treh, ki se tiče teh otočkov. Občina Šmartno
                  pri Litiji oziroma krajevna skupnost Šmartno pri Litiji in nekaj dodatnih naselij,
                  želi biti občina. Za to so se odločili z veliko večino, vendar pa se je okolica
                  odločila drugače. V našem primeru se moramo odločiti, ali podpremo Vlado, ki želi
                  tako voljo ljudi črtati, ali pa v skladu z našim stališčem oziroma s stališčem
                  komisije, da poskusimo povezati to območje z zaledjem, da jim omogočimo, da
                  naredijo eno tako primerno občino, se pravi brez otočka.</p>
               <p>Ekonomska moč občine Šmartno pri Litiji, mislim, da je dokaj velika, tako da
                  predlagam, da se v tem primeru odločimo za to, da damo tem ljudem skupaj z
                  zaledjem možnost, da se odločijo za to svojo občino. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp101">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi kdo besedo? Prosim, gospod Vlaj in potem gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp102">
               <speaker>MAG. STANE VLAJ:</speaker>
               <p>Gospod podpredsednik! Vlada je v svojih stališčih zavzela stališče, da pač ne more
                  biti občine znotraj občine. Ta predlog, ki ga je dala gospa Primožičeva, sedaj to
                  odpravlja. Zato Vlada ne nasprotuje temu, ker ta predlog odpravlja otok. Rad bi pa
                  omenil problem sicer občine Litija.</p>
               <p>Danes je prišel protest iz te občine, da tako, kot je predlagano, razdelitev
                  oziroma določitev referendumskih območij, ni v redu, pri čemer je v njihovem
                  dopisu Komisij za lokalno samoupravo, ki ga je podpisal predsednik skupščine
                  30.3., predlaganih šest variant za Litijo, med katerimi naj izbira služba Vlade in
                  potem predlaga Državnemu zboru. Se pravi, smiselno zaokrožitev, določitev območij
                  so pravzaprav prevalili na strokovno službo in seveda potem na Državni zbor.</p>
               <p>Predlog, ki je bil pripravljen, je bil pripravljen po strokovnih kriterijih in
                  Vlada ne nasprotuje temu, kar je predlagala gospa Primožičeva, ker pomaga pri
                  preoblikovanju občine Litija v te nove smiselne celote in tudi glede na to, da je
                  občina Litija prepustila to težko nalogo nam in vam. Hvala.</p>
            </sp>
            <sp xml:id="SDZ1-Izredna-07-1994-04-08.sp103">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod dr. Ribičič, prosim.</p>
            </sp>
            <sp xml:id="SDZ1-Izredna-07-1994-04-08.sp104">
               <speaker>DR. CIRIL RIBIČIČ:</speaker>
               <p>Spoštovani! Ker želim biti korekten, bom najprej povedal, da gre tukaj za večinsko
                  določitev 5:2. Razprava je govorila o tem; vi veste, naj vas spomnim na to, da mi
                  nismo sprejeli vladnega stališča, da občina v občini ni možna, ampak da bomo to
                  presojali od primera do primera, tukaj pa gre za poskus, da se zaokroži tisto
                  območje, ki je znotraj druge občine, seveda to ni več obkoljen z vseh strani z eno
                  občino in je ta rešitev na ta način podana. Vendar so bili pomisleki v komisiji,
                  ali za to obstajajo podlage v odločitvah zborov občanov. Seveda je to stališče
                  Vlade, da ni možno, da je v eni občini druga občina, je stališče, ki je v
                  nasprotju s tem, kar so ljudje odločili. Ena od odrešitev je seveda to, da tej
                  občini, ki je na sredi tega območja nekaj dodamo, vendar moramo za to imeti
                  podlage in tisti, ki smo glasovali proti temu amandmaju, smo glasovali zaradi
                  tega, ker menimo, da za to nimamo tovrstnih podlag. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp105">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Izredna-07-1994-04-08.sp106">
               <speaker>JOŽEF KOPŠE:</speaker>
               <p>Na komisiji sem že bil proti temu in sem bil za amandma Vlade, ki je naslednji in
                  bi vas prosil, da naslednji amandma preberete in tam bo jasno razvidno, zakaj smo
                  nekateri bili proti. Hvala.</p>
            </sp>
            <sp xml:id="SDZ1-Izredna-07-1994-04-08.sp107">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prehajamo na odločanje o amandmaju gospe Jane
                  Primožič. Najprej pa ugotovimo prisotnost v dvorani. Kolegice in kolegi, prosim,
                  da potrditev svojo prisotnost. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da smo amandma sprejeli.</p>
               <p>Pod točko 2 imamo amandma Vlade Republike Slovenije. Komisija ga ne podpira: pod
                  točko 101, v referendumsko območje za ustanovitev občine Litija se vključijo še
                  naslednja naselja: Mala Kostrevnica, Zavrznik, Šmartno pri Litiji. Brezpredmetno
                  je, ker je vključeno.</p>
               <p>104. amandma je vladin in brezpredmeten, ker smo že z amandmajem gospe Primožičeve
                  sprejeli 104. točko.</p>
               <p>Imamo točko 105 v pregledu amandmajev, na strani 5, v našem odloku na strani 58.,
                  tekst pod zaporedno številko 150 se dopolni z naselji: Klopce, Križevska vas, Vrh
                  pri Dolskem, Zagorica pri Dolskem. Predlagatelj Jožef Školč, Vlada mu ne
                  nasprotuje, komisija ga podpira. Želi kdo besedo? <stage>(Ne.)</stage> Prosim.</p>
            </sp>
            <sp xml:id="SDZ1-Izredna-07-1994-04-08.sp108">
               <speaker>JANEZ JANČAR:</speaker>
               <p>Rad bi vas obvestil, da so se ta naselja: Klopce, Križevska vas, Vrh pri Dolskem,
                  Zagorica pri Dolskem, odločila, da bi šla k mestu Ljubljana. Ker pa je vmes občina
                  Dolsko, ki pa zajema te kraje, ki so ob teh in bil en otok znotraj tega, je bil
                  predlog, da se priključi teh občini Dolsko. Ne vem, če bodo ljudje s tem
                  zadovoljni, saj veste, kako je v vaseh, ena vas gre, druga ne gre skupaj z drugo.
                  Poskušajmo s to rešitvijo, v nasprotnem primeru je rešitev ta, da damo občino
                  Dolsko in te Klopce, Križevska vas, k mestu Ljubljana.</p>
            </sp>
            <sp xml:id="SDZ1-Izredna-07-1994-04-08.sp109">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp110">
               <speaker>DR. CIRIL RIBIČIČ:</speaker>
               <p>Komisija je iz teh razlogov, ki jih je sedaj gospod Jančar povedal, tudi podprla
                  ta predlog. Veste, da bi v nasprotju z našimi sklepi bilo, če bi bil nek otok
                  izven območja, res pa je, da je to možno reševati na dva načina: ali na ta način,
                  da ta otok priključimo tej mestni občini, ali na ta način, da ne dovolimo
                  oblikovanja te umestne občine oziroma vse skupaj priključimo Ljubljani. Mi smo se
                  glede na območje, velikost območja in glede na to, kar smo videli iz teh
                  zapisnikov, odločili za to, da podpremo ta amandma. Na podlagi ugovorov bi bilo
                  možno v naslednji fazi oziroma ko se bo odločalo o ugovoru, sprejeti tudi drugačno
                  stališče. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp111">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma gospoda Školča sprejet.</p>
               <p>Imamo amandma gospoda Janeza Kopača k 106. točki na strani 60 odloka in predlagam,
                  da se 106. točka dopolni z naselji: Notranje Gorice, Plešivica, Podplešivica,
                  Žabnica, Vnanje Gorice. Vlada ga podpira. Komisija ga podpira. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je amandma sprejet.</p>
               <p>Imamo amandma k 119. točki, predlagatelja sta gospoda Janez Jančar in Jožef Školč.
                  119. točka se v celoti črta. Vlada ga podpira. Komisija ga ne podpira. Želi kdo
                  besedo? Gospod Mozetič, prosim.</p>
            </sp>
            <sp xml:id="SDZ1-Izredna-07-1994-04-08.sp112">
               <speaker>MIROSLAV MOZETIČ:</speaker>
               <p>Hvala za besedo. Ta 119. točka je malo bolj komplicirana, kakor samo prvi amandma,
                  ki je bil sedaj prebran. 119. točka je referendumsko območje občine Šmartno. Tukaj
                  je tisti Tacen, tako da je tudi amandma pod točko 2, predlagal sem in mislim, da
                  skladno z voljo prebivalcev, ki so jo izrazili, bi bil pravilnejši, da se sprejme
                  drugi amandma, kar pomeni, da se k občini Šmartno doda tudi naselje Tacen, čeprav
                  sem prej slišal, da je naselje Tacen, ne vem od kdaj sicer, ampak da je sestavni
                  del Ljubljane. Vendar v resnici na ljubo je treba povedati, upam, da je tako iz
                  zapisnikov, jaz imam vsaj take informacije. Šmartno in Tacen skupaj tvorita
                  krajevno skupnost. Zbori krajanov so se sklicevali po krajevnih skupnosti, kar
                  pomeni, da so se Tacenci in Šmarčani odločili za to referendumsko območje Šmartno.
                  Tako s tega vidika mislim, da je ta prvi amandma, ki predlaga, da se to črta.
                  Potem je nekaj amandmajev, ki predlagajo, da se to prenese drugam, to pomeni
                  vsebinsko isto. Mislim, da niso v redu, ampak da bi bilo najboljše in najbolj
                  skladno z voljo ljudi, da se Tacen doda k temu območju. Sedaj, ugovor, ki bo, bo
                  najbrž na tisti prvi sklep, ki smo ga sprejeli, da naj bi se neka naselja ne
                  delila. Vendar jaz tudi na tisti sklep, kot sem prej rekel, da ga sicer v principu
                  podpiram, vendar določeni problemi nastanejo. V kolikor tega referendumskega
                  območja ni, potem tudi ni po tistem sklepu treba deliti tega naselja, kar pomeni,
                  da ne vem, kako bi do tega prišli. Tako da mislim, da te amandmaje, ki predlagajo
                  bodisi črtanje, ali pa prenos teh krajev: Šmartno, Rašica, Gameljne, vse troje
                  Gameljne, spodnje, zgornje, srednje, da se doda še Tacen in to je neko območje, ki
                  je zaokroženo, ki sicer ima, tako kot Medvode, 15, oni imajo 16, pa določene druge
                  zadeve. Vendar to mislim, da niso problem. Niso pa to strnjeno naselje. Celo Sava
                  je vmes, pa še morda, če se bomo držali volje prebivalstva, še občina Šentvid je
                  vmes.</p>
            </sp>
            <sp xml:id="SDZ1-Izredna-07-1994-04-08.sp113">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Izredna-07-1994-04-08.sp114">
               <speaker>JANEZ KOPAČ:</speaker>
               <p>Hvala za besedo. Sugeriral bi, da gremo po naslednjem redosledu, kajti drugače se
                  bomo preveč zapletli. Vse stvari so vezane tukaj na Ljubljano. Vsi amandmaji k
                  točki 119 in k točki 120. Zato bi predlagal, da se najprej glasuje o prvem
                  amandmaju pod točko 120, kjer se definira območje Mestne občine Ljubljana, potem
                  se pa z razno raznimi drugimi amandmaji kaj pridodaja ali odvzema, kot so
                  posamezni predlagatelji predlagali. Mislim, da bomo sami s seboj potem lahko
                  konsistentni, ker drugače bomo morali potem kar naprej ponavljati neka glasovanja
                  in neke odločitve za nazaj, ki si bodo med seboj nasprotovale. To je moj predlog
                  za proceduro.</p>
               <p>Kar pa se tiče tega, kar je rekel gospod Mozetič, je pač treba reči, da je nekoč
                  vas, danes pa sestavni del mesta Ljubljana, torej naselje Tacen, vključena v Mesto
                  Ljubljana že dolgo let, ima ulični sistem in seveda ne sodi, če se držimo načela
                  nedeljivosti naselij, potem o tem amandmaju gospoda Mozetiča sploh ne more biti
                  govora. Na nek način mora biti proglašen za brezpredmetnega. Kar se pa tiče
                  Šmartna, Gameljn in Rašice, pa je vprašanje drugo. To pa so samostojna naselja in
                  je vse vprašanje odločitve, ali gredo v mesto Ljubljana ali ne, pred nami.</p>
               <p>Kar se pa tiče amandmaja k 119. točki, ki ga je podpisal gospod Mozetič, pa
                  mislim, da ne gre, ker pač deli, en kos Ljubljane odreže. Sicer pa menim, skratka,
                  da bi se izognili velikim zapletom, če bi šli postopoma graditi te meje mestne
                  občine Ljubljana, začenši s prvim amandmajem k 120. točki, ki pa ima tudi amandma
                  na amandma. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp115">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp116">
               <speaker>MIROSLAV MOZETIČ:</speaker>
               <p>Ulični sistem mislim, da ni ravno razlog za to, tudi Medvode imajo nekakšen ulični
                  sistem. Pa moja rojstna vas, prva vas na Slovenskem je tudi zelo majhna in ima
                  tudi ulični sistem. Tacen je, to priznam, to smo včeraj ugotovil, ko smo včeraj
                  iskali, kje je Tacen. Jaz sem skozi mislil,da je Tacen, pa tudi če bi Tacenčane
                  vprašali, bi rekli, da to ni Ljubljana, jaz sem prepričan. Tako je tisti odstotek,
                  ki je prišel izraziti svojo voljo, ker živijo skupaj v krajevni skupnosti
                  Šmartno-Tacen. Jaz se pač v zadnjih letih tam malo več vrtim in zato mi je to
                  poznano, drugače ne, pa je v moji občini Šiška, zaenkrat še. Pozneje bo, recimo,
                  bodisi v Ljubljani ali pa, ampak ljudje so se izrekli, tudi nekatere stvari skupaj
                  delajo. Zdaj, če bomo rekli, da so Šmartno, Gameljne, Rašica, da je to
                  referendumsko območje, mislim, da je skoraj nesmiselno. Če je pa Tacen zraven, pa
                  je to neka celota, je preko 4000 prebivalcev, imajo določene stvari, ki jih že
                  zdaj skupaj delajo.</p>
               <p>Ta ugovor glede nedeljitve oz. delitve naselja bi pa, eno vprašanje bom postavil.
                  Jaz ne vem, kako, recimo, da gredo zdaj v Tacnu oziroma preko Skupščine občine
                  Šiška v ta postopek in Tacen izločijo iz Ljubljane. Zdaj, kdaj se bodo vključili v
                  ta odlok, če ne bo zraven referendumskega območja Šmartno tudi Tacen. Ne vem, jaz
                  lahko zdaj govorim proti volji Tacenčanov, ljudi iz Tacna, ampak tako so se pač
                  tisti, ki so bili na tistem zboru, odločili. S tega vidika dejansko, zdaj če bi
                  vprašal ljudi, oni niso Ljubljančani, oni se nimajo za Ljubljančane. Tako da to
                  naselje in kdaj je prišlo, ne vem, morda res takrat, ko je bilo potrebno Ljubljano
                  malo preveč širiti, ampak to je čisti jezik preko Save, na drugo stran. Ni na tej
                  strani, kjer je Šentvid in ob tej cesti, ko se vozite proti Gorenjski. Res pa je
                  pod Šmarno goro in morda Ljubljana želi imeti Šmarno goro. To je pa drugo
                  vprašanje.</p>
            </sp>
            <sp xml:id="SDZ1-Izredna-07-1994-04-08.sp117">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Izredna-07-1994-04-08.sp118">
               <speaker>JOŽEF KOPŠE:</speaker>
               <p>Kolegice in kolegi! Jaz  v tem primeru dajem gospodu Mozetiču popolnoma prav, pa
                  ne vem, ali imam prav ali ne, eno lastnih razmišljanj. To velja po mojem za vsa
                  večja mesta, sploh pa za veliko mesto kot je Ljubljana. Mislim, danes govorimo v
                  tem zboru o gospodarstvu z zemljo, z naravnimi dobrinami in temi stvarmi. Tendenca
                  mest je gradnja, s spajanjem naselij čim bolj izven centra. In ko bomo mi to
                  okolico priključevali mestu Ljubljana, bo na ta način, to velja tudi za druga
                  slovenska mesta, kjer so podobni slučaji, večja mesta, bodo na ta način naredili
                  to, da se bodo ta mesta razširila v nedogled. Jaz toliko Ljubljano poznam, zelo
                  malo, moram priznati, ampak toliko jo pa poznam, da vem, kaj pomeni Tacen in kaj
                  pomeni sama gora, za katero očitno je interes Ljubljančanov in kaj bi to pomenilo,
                  če bi se to v obliki mesta začelo širiti v to smer. S tem, da s tem podpremo tudi
                  slabo koriščanje mestnih zemljišč, slabo koriščanje, to je čisto drugačno
                  komunalno mnenje s tem, da se strinjam, da se ti deli enostavno ločijo, ker s tem
                  bodo znali varovati svoja zemljišča in paziti na te svoje stvari. Hvala.</p>
            </sp>
            <sp xml:id="SDZ1-Izredna-07-1994-04-08.sp119">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Izredna-07-1994-04-08.sp120">
               <speaker>JANEZ KOPAČ:</speaker>
               <p>Hvala lepa. Gospod Kopše je sicer našel temo za neke splošne misli, ampak rad bi
                  rekel to. Šmarna gora je v katastrski občini Zavrh, kar je seveda daleč od
                  Ljubljane in nikakor ne sodi k Tacnu. Samo Tacen se slučajno nahaja pod to goro,
                  drugače pa je sama gora izven tega teritorija in je torej oddaljena od območja
                  mesta Ljubljane ali od teh ljubljanskih naselij. Seveda ne glede na to, ali je
                  Tacen notri ali ne. Ampak vsaj kar se tiče teritorialnega principa.</p>
               <p>Rad bi pa rekel še to, vsi ste verjetno dobili tudi, vsaj ne vem, ali je bilo to
                  poslano samo nekaterim v Državni zbor, pa dolgo pismo z mnogimi podpisi krajanov
                  Tacna, ki so protestirali proti ustanavljanju kakršne koli samostojne občine in so
                  zahtevali vključitev v mesto Ljubljana. Ne vem, ali ste to dobili vsi, ampak jaz
                  ga imam shranjenega v pisarni in ga navsezadnje lahko tudi pokažem. Če se že
                  sklicujemo na voljo občanov, potem mislim, da je potrebno upoštevati različne
                  glasove ali pa tudi tovrstno voljo. Kakor koli že, Tacen pravzaprav ni neko veliko
                  področje, ne zavzema, ne vem, celih kvadratnih kilometrov ali česarkoli za neko
                  neomejeno rast mest ali kaj podobnega. To je skratka precej majhen predel, ki
                  sicer res sega preko Save, vendar je organsko povezan z Vižmarji, Brodom in
                  tistimi deli mesta Ljubljane, ki so tam na drugi strani Save. Medtem ko pa ga s
                  Šmartnim loči gozd in skratka precej polj je vmes, jaz to lahko razlagam, ker to
                  poznam in verjetno je to malo dolgočasno za tiste, ki tega morda še niso niti
                  videli nikoli, ampak skratka gre za fizično ločitev. Jaz ne vem, zakaj so v
                  preteklosti Tacen in Šmartno tlačili v isto krajevno skupnostjo, ne vem, na
                  katerem zelniku je zrasla ta odločitev, tako danes pač je, ampak jaz mislim, da
                  skratka ti dve naselji med seboj nista organsko povezani, Tacen pa je sestavni del
                  naselja z imenom mesta Ljubljana. Hvala.</p>
            </sp>
            <sp xml:id="SDZ1-Izredna-07-1994-04-08.sp121">
               <speaker>PODPREDSEDNIK VLADIMIR TOPLER:</speaker>
               <p>Hvala. Repliko na repliko ima gospod Kopše.</p>
            </sp>
            <sp xml:id="SDZ1-Izredna-07-1994-04-08.sp122">
               <speaker>JOŽEF KOPŠE:</speaker>
               <p>Šmarna gora ni pri mojem nagovoru imela nobene druge teže kot zgolj prispodobno.
                  Glavna teža na tem, ta Tacen jaz poznam toliko in vem, da je tam ta center
                  policije, ta šola in je to čudovit kraj. Ne dovolite, da bodo vse te kraje
                  enostavno mesta požrla. Samo s tega vidika govorim, nimam nobenega interesa biti
                  proti Ljubljani, to veste. Ampak samo ne dovoliti, da bodo te lepe kraje enostavno
                  pozidali, razgrabili in uničili. Zato mislim, da je dobro, da gre preko tega gozda
                  k Šmartnem.</p>
            </sp>
            <sp xml:id="SDZ1-Izredna-07-1994-04-08.sp123">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič in potem gospod Kreft in gospod Vlaj.</p>
            </sp>
            <sp xml:id="SDZ1-Izredna-07-1994-04-08.sp124">
               <speaker>DR. CIRIL RIBIČIČ:</speaker>
               <p>Jaz sedaj ne vem, v tej hitrosti mi ni bilo čisto jasno, kaj je podprla komisija,
                  Vlada. Seveda je pa Državni zbor sprejel sklep, da se naselja in tudi mestna
                  naselja ne morejo deliti. Mislim, da ne bi smeli podcenjevalno govoriti o tem
                  sklepu, ki se mi zdi, da je najpomembnejši, da je v bistvu še edini trdni
                  kriterij, ki nam omogoča razrešitev številnih konfliktov. In jaz v tem primeru
                  nisem za to, da se območja naselja Ljubljana kakor koli deli na podlagi tega
                  odloka in da ta odlok v bistvu spreminja in posega v območje mesta Ljubljana.</p>
               <p>Ker je pa gospod Mozetič postavil vprašanje, kako je možno te stvari popravljati,
                  bi najprej rekel to, da to seveda ni v skladu s tistim sklepom. Tak popravek, kot
                  ga nekdo predlaga za Tacen, ni v skladu s sklepom, ki ga je sprejel Državni zbor,
                  ki je predvidel zelo restrektivno v izjemnih primerih, ko ne gre za strnjena
                  naselja in tako dalje. Skratka ti pogoji v tem primeru niso izpolnjeni.</p>
               <p>Če pa pride do sprememb kljub temu, se pravi, če to teoretično gledamo, če pride
                  do tega, da se Tacen izloči iz območja mesta Ljubljane, v tem primeru je seveda to
                  še čas tudi pozneje ali do referenduma, ali pa tudi do odločitve v tem Državnem
                  zboru, ko bomo določali območja novih občin. In seveda takrat, ko bi se to
                  zgodilo, bi bil Državni zbor prisiljen, da spremeni svojo odločitev, ker v tem
                  primeru bi pač šlo za to, da je to posebno območje in se v tem primeru mora
                  spoštovati volja ljudi, ki naj bi bila v nasprotju s predpisi oziroma naj bi
                  terjala delitev mestnega naselja Ljubljana. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp125">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft.</p>
            </sp>
            <sp xml:id="SDZ1-Izredna-07-1994-04-08.sp126">
               <speaker>DR. LEV KREFT:</speaker>
               <p>Hvala lepa. Gospod predsedujoči, drage gospe, spoštovani gospodje! Nekako se
                  spominjam, ko se je gospod Kopše jezil, nehajmo že enkrat s to Ljubljano, ko smo
                  sprejemali to lokalno samoupravo, njeno zakonodajo. Lepo je videti, da se je
                  medtem kot Mariborčan dodobra podučil o ljubljanskih razmerah, tako da ima,
                  posebej o Tacnu, izrazito mnenje. Temu mnenju je treba dodati samo to, da je Tacen
                  že desetletja del Ljubljane, namreč mesta Ljubljane in da je tudi del mestne
                  občine, namreč občine Ljubljana Šiška in da se mu medtem ni godilo nič posebej
                  hudega, razen, da je tam domoval z imenom in priimkom prej neomenjeni tovariš
                  Edvard Kardelj. Ne gre za vprašanje, ki bi bilo nasprotno našemu dosedanjemu
                  odločanju. Narobe.</p>
               <p>Včeraj smo imeli dolgo debato o primeru Koper, ki ga je potem pojasnil gospod
                  Roberto Battelli. Gre ravno za kriterije, ki jih je zahtevala gospa Jana Primožič:
                  strokovno ugotoviti, kje je mesto. To je minimum mestne občine. Tam je mestna
                  občina. Kolikor jaz vem, Ljubljana je in bo mestna občina in ne more biti drugače.
                  To seveda pomeni, da je tu odločilno strokovno stališče, strokovno stališče, do
                  kod segajo meje naselja, ki se mu reče Ljubljana in je mesto.</p>
               <p>Strokovno stališča, ki smo ga do sedaj slišali in dobili, je, da je del naselja,
                  ki se mu reče Ljubljana, tudi Tacen, da je vsekakor del tega naselja Šentvid, da
                  je del tega naselja tudi in so Nove FuŽine, ki so prav tako izrazile svojo
                  avtentično željo po lastni občini, da je del tega tudi Šmartno, Polje in tako
                  dalje. Ali je to mnenje strokovno sporno, se ta trenutek v to ne bi spuščal, vem
                  pa, da se boste vsi ostali, ampak mislim, da to strokovno mnenje preprosto presega
                  vprašanje volje ljudi. Če je Ljubljana mesto in mesto je, in ima to mesto svoje
                  meje, naselja, ki so strokovno ugotovljene, potem v teh mejah je mestna občina in
                  ne more biti nič drugega, ali pa Ljubljana enotna mestna občina ne more biti, to
                  je seveda v nasprotju z zakonom in s čem drugim, česar tudi sedaj ne bi vsega
                  citiral, za kar smo se sami zavzeli in za to glasovali bodisi so o tem glasovali
                  naši predhodniki.</p>
               <p>Skratka ta naselja sploh niso naselja. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp127">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali je replika? Prosim, gospod Kopše.</p>
            </sp>
            <sp xml:id="SDZ1-Izredna-07-1994-04-08.sp128">
               <speaker>JOŽEF KOPŠE:</speaker>
               <p>Gospodu Kreftu hvala za priznanje. Jaz sem res Mariborčan, in to s ponosom. Vendar
                  očitno ste gospod Kreft prišli iz mojih razlogov, zakaj bom tako glasoval, ste
                  popolnoma pozabili.</p>
               <p>To, da je mesto Ljubljana ali katero drugo mesto, tudi Maribor ni izjema, kar se
                  tega tiče, hoče se razširiti kar čez celo pokrajino, to je uničevanje pokrajine,
                  gospod Kreft. O tem sem govoril. To je uničevanje pokrajine, širitev mesta izven
                  vseh meja. In ker je nek požrešni sistem to mesto razširil že skoraj do Kranja,
                  bomo uničili kar do Kranja vso zemljo in vso naravo. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp129">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Kreft. Upam, da ni to spopad med Mariborom in
                  Ljubljano.</p>
            </sp>
            <sp xml:id="SDZ1-Izredna-07-1994-04-08.sp130">
               <speaker>DR. LEV KREFT:</speaker>
               <p>In to za Tacen. <stage>(Ne.)</stage> Ponovno bi povedal tisto, s čimer sem začel,
                  gospod Kopše, in seveda to velja za vse. To je bil že do sedaj del Ljubljane.
                  Strah pred pozidavo takega dela je neutemeljen že zaradi tega, ker je ta del
                  pozidan. Ta del je del naselja, ki se mu reče mesto Ljubljana.</p>
               <p>Kar se tiče Šmarne gore, upam, da boste, zlasti glede na nekatere zglede, ki se
                  sedaj pojavljajo, tudi v delih Triglavskega narodnega parka, lažje prepričani tudi
                  v primeru Maribora in Ljubljane, da bosta Maribor in Ljubljana ravno skrbela za
                  tisti del zelenja, ki ga imate, pravzaprav mnogo bolje zaradi tega, ker sta mnogo
                  bolj zainteresirana zanj, kot pa bi nekdo drug, ki bi želel to kot majhna občina
                  Ljubljančanom prodajati. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp131">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše, prosil bi, da tale dvogovor prekinemo. Izvolite.</p>
            </sp>
            <sp xml:id="SDZ1-Izredna-07-1994-04-08.sp132">
               <speaker>JOŽEF KOPŠE:</speaker>
               <p>Gospod Kreft, mislim, da si obadva ne zatiskava več oči, v kakšnem svetu živimo.
                  Danes je privatno podjetništvo. Hvala Bogu, da je. Ti ljudje bodo našli načine, da
                  bodo kupovali zemljišča. Ti ljudje bodo našli načine, ker so to odlične lokacije,
                  tega ne pozabite. Bodo našli način in treba jo je varovati. Treba je to zemljo
                  varovati. Prvič v tem zboru govorim, mislim, da samo interesi nekaterih gospodov,
                  ki živijo izven tega naselja, bodo imeli svojo lastno zvezo z Ljubljano in da bodo
                  lahko rekli, jaz sem Ljubljančan in zaradi tega pustiti Ljubljani, nima
                  smisla.</p>
            </sp>
            <sp xml:id="SDZ1-Izredna-07-1994-04-08.sp133">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Vlaju.</p>
            </sp>
            <sp xml:id="SDZ1-Izredna-07-1994-04-08.sp134">
               <speaker>MAG. STANE VLAJ:</speaker>
               <p>Hvala. Tu bi rad pojasnil, da je prišlo do pomote, da Vlada meni, da je Tacen del
                  območja Mesta Ljubljane. Ob tem bi pa rad dejal, da smo pri nadaljnjih predlogih
                  in odnosov do amandmajev vendarle izhajali z vidika, da je območje Mesta Ljubljane
                  in bodoče mestne občine v tem času mogoče tudi smiselno zaokrožiti in pri tem
                  izhajati tudi iz dognane stroke, ki vključuje v območje mesta in mestne občine
                  tudi obmestje in primestje. Tako smo tu za neko širšo razlago in v tem pogledu je
                  najbrž že tudi zakon o lokalni samoupravi pomanjkljiv, ko predvsem ostaja na
                  kvantitativnih pokazateljih in nekih bolj nedoločnih opredelitvah, geografskih,
                  zgodovinskih in drugih, manj pa na kakovostnih, ki govore tudi o vključevanju
                  primestja v območje mestne občine. Zdi se mi smiseln predlog, da bi začeli pri
                  tistem amandmaju, ki skuša definirati neko, najbrž soglasno sprejeto celoto, h
                  kateri bi potem lahko po presoji videli ostale amandmaje, ali in koliko
                  sodijo.</p>
               <p>Naši predlogi in vsi ostali in odnos Vlade do njih je, da najmanj kar je, spoštuje
                  sedaj začrtano območje Mesta Ljubljane, mestnega dela, da pa je sedaj tudi
                  prilika, da se preoblikuje z uvedbo lokalne samouprave situacija, ko je pa Mesto
                  Ljubljana tudi edino mesto na svetu, na območju katerega živijo še medvedje.
                  Hvala.</p>
            </sp>
            <sp xml:id="SDZ1-Izredna-07-1994-04-08.sp135">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Stanič.</p>
            </sp>
            <sp xml:id="SDZ1-Izredna-07-1994-04-08.sp136">
               <speaker>MARJAN STANIČ:</speaker>
               <p>Spoštovani! V Ljubljani živijo medvedje, oziroma ne bodo več živeli medvedje, bodo
                  pa sedaj mufloni, ker vemo, da Tacen je del Šmarne gore in na Šmarni gori so
                  mufloni. Zaradi tega zagovarjam voljo prebivalcev, da Tacen pride v svojo občino.
                  Hvala lepa.</p>
            </sp>
            <sp xml:id="SDZ1-Izredna-07-1994-04-08.sp137">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp138">
               <speaker>MIROSLAV MOZETIČ:</speaker>
               <p>Hvala lepa. Ja, saj najbrž je Kopačev predlog, da gremo po takšnem vrstnem redu,
                  najboljši. Vendar volja ljudi je bila nekoliko drugačna. Tako v Tacnu, tako v
                  Šentvidu, pa tam okrog. Ampak glede na to, kar mi je gospod Kopač povedal, da vrh
                  Šmarne gore spada v katastrsko občino Zavrh, to pa spada v bodočo občino Medvode,
                  sem pa nekoliko potolažen. Tako da bomo naredili mejo in bodo Ljubljančani krepko
                  plačevali, da bodo hodili na Šmarno goro. Ampak to samo za šalo. Tisti predlog, ki
                  je moj, se strinjam, Ljubljana, ampak se bojim, da le ni tako grozno strokovno
                  bilo postavljeno to območje mesta Ljubljana. Ampak dobro, to je zdaj zadeva mimo.
                  Tudi težko bo izpeljati morebitno delitev Ljubljane v smislu, da bi Tacen, recimo,
                  šel stran, ker se mestna skupščina ne bo sestala do referenduma. Te zadeve so
                  problematične, vendar pa na nek način so v bistvu bili potem ti ljudje tam, vsaj
                  tisti, ki so se izrazili. Jaz vem, sem tudi jaz dobil tisto pošto, da so nekateri
                  proti, nekateri so šli, pa so rekli drugače, tako da niti ni rečeno, da bi
                  referendum uspel. Saj morda bi propadel oz. bi pač se odločili, da niso svoja
                  občina, da bodo v Ljubljani. So pa na nek način bili izigrani, ker so odločali
                  znotraj krajevne skupnosti Šmartno - Tacen in zdaj pa naenkrat ugotavljamo, da pa
                  en del ne bi smel tako odločati, ampak da bi moral nekako, na nek način drugače
                  odločati. Toliko je pač za te ljudi nerodno, drugače pa jaz sem predlagal, saj
                  pravim, zato, ker še vedno mislim, da je Tacen bolj povezan na drugi Save s
                  tistimi kraji okrog Šmarne gore oz. od Rašice, pa okrog Šmarne gore tukaj do
                  Vikrč. Vikrče so tudi že izven Tacna in so povezane tudi v bodoči medvoški občini
                  kot pa s tem delom Save in sem čez proti Ljubljani. Sicer pa odločitev, kakršna
                  bo, pač bo. Upajmo, da bodo tudi ljudje zadovoljni z njo. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp139">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Tukaj imam še prijavljeno gospo Primožičevo in gospoda Krefta. Jaz pa
                  upam, da s to debato ne bomo prestrašili Ljubljančane zaradi medvedov. Prosim.</p>
            </sp>
            <sp xml:id="SDZ1-Izredna-07-1994-04-08.sp140">
               <speaker>JANA PRIMOŽIČ:</speaker>
               <p>Hvala lepa. Ljubljana je res naše glavno mesto, vendar je prav, da pogledamo ta
                  problem mestnih občin nekoliko širše. Zakon in ustava nam dajeta zelo malo podlag,
                  tako da oblikovanje teh bodočih mestnih občin, ki bodo ali ne bodo dobile takšen
                  status, je lahko zelo delikatno. Na nekem posvetu o mestih oz. mestnih občinah smo
                  slišali, da je po kriterijih dr. Ravbarja mest v Sloveniji samo 19 in nekaj
                  najbolj takšnih kriterijev je, recimo, da ne sme biti več kot 200 m med eno in
                  drugo hišo. Se pravi, samo minimalna zelena površina, sicer pa strnjeno naselje.
                  Tako da smo se po posvetovanju z nekaterimi strokovnjaki najbolj naslonili, vsaj
                  na primeru Ljubljane, na ta projekt MOL, oziroma Mestna občina Ljubljana in upam,
                  da bo tudi postopkovno prišla na vrsto najprej ta 120. točka, tako da nekako
                  izoblikujemo Ljubljano in nato odločamo o teh v bistvu izjemah pod 119. točko.</p>
               <p>Urbanisti namreč pravijo, da mestna občina naj ne bi bila preširoka. Res je, da je
                  lepo, da so v mestu tudi gore, zelene površine itd. Vendar, urbanisti priporočajo,
                  da v primeru Ljubljane to območje čimbolj zožimo. Pojavljajo se razno razni
                  problemi od vodne oskrbe, kanalizacije itd. Lahko bi se nam čez cca 50 let
                  zgodilo, da bi bila polovica Slovencev naseljena v Ljubljani, ostali teritoriji
                  Slovenije bi bili pa v bistvu prazni. Podpiram dokaj ozko občino Ljubljana pod
                  točko 120 z amandmajem pod točko 2.</p>
               <p>Edini problem, ki se mi pa tu postavlja, je bodoča občina Šmartno, Gameljne in
                  Tacen. Ali je prav, da je Tacen kot mestno naselje zraven, ali ne? Po mojem mnenju
                  je prav, ker je to v bistvu mejni primer in tudi nekatere študije so pokazale, da
                  je ozemeljsko zaključena enota, če bi se seveda odločili in potrdili voljo
                  občanov, da se oblikuje ta primestna občina Gameljne, Šmartno in Tacen. Hvala
                  lepa.</p>
            </sp>
            <sp xml:id="SDZ1-Izredna-07-1994-04-08.sp141">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft se odpoveduje besedi. Sedaj imamo več predlogov. Najprej
                  bi glasovali o amandmaju k 120. točki in o amandmaju na amandma. Sprašujem, ali
                  kdo temu nasprotuje? <stage>(Ne.)</stage></p>
               <p>Prehajamo na 120. točko. Želi kdo besedo o amandmaju, ki ga predlaga skupina
                  poslancev, prvopodpisana gospa Vika Potočnik, ki ga Vlada in komisija podpirata,
                  in tudi o amandmaju na amandma, ki ga prav tako podpirata Vlada in komisija in ga
                  predlaga gospa Jana Primožič? Smo pri 120. točki v odloku na strani 66, na
                  pregledu na strani 7. V kolikor ne, prehajamo na odločanje.</p>
               <p>Najprej dajem na glasovanje amandma: Referendumsko območje za ustanovitev mestne
                  občine Ljubljana obsega naslednja območja naselij, ki ga imamo. Nato pa imamo
                  amandma gospe Jane Primožič na ta amandma: "Iz teksta pod zaporedno številko 120
                  se črtajo naselja: Zgornje Gameljne, Spodnje Gameljne, Srednje Gameljne".</p>
               <p>Želi kdo besedo? Prosim, gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp142">
               <speaker>DR. CIRIL RIBIČIČ:</speaker>
               <p>Spoštovani! Komisija ni bila povsem enotna, je pa z veliko večino podprla najprej
                  amandma na amandma, ki ga je podpisala gospa Jana Primožič in potem tudi amandma,
                  ki ga predlaga prvopodpisana gospa Vika Potočnik.</p>
            </sp>
            <sp xml:id="SDZ1-Izredna-07-1994-04-08.sp143">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej glasujemo amandmaje na amandma, ki ga predlaga gospa Jana
                  Primožič, ga imate na strani 7 pregleda pod točko dva. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo amandma na amandma sprejeli.</p>
               <p>Na glasovanje dajem amandma k 120. točki pod številko ena. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da smo amandma sprejeli.</p>
               <p>K 120. točki imamo še en amandma, je pa brezpredmeten. Prvopodpisani je gospod
                  Janez Jančar. Ja, amandma je brezpredmeten.</p>
               <p>In sedaj prehajamo nazaj k 119. točki na stran pet. Imamo najprej amandma gospoda
                  Janeza Jančarja in Jožeta Školča, da se 119. točka v celoti črta. Vlada ga
                  podpira. Komisija pa ga ne podpira. Je tudi brezpredmeten.</p>
               <p>Pod številko 2 imamo amandma gospoda Miroslava Mozetiča, da se med našteta naselja
                  doda Tacen v prvi točki 119. Vlada temu ne nasprotuje. Komisija ga podpira.</p>
               <p>Dajem ta amandma na glasovanje. Prosim gospod Kopač.</p>
            </sp>
            <sp xml:id="SDZ1-Izredna-07-1994-04-08.sp144">
               <speaker>JANEZ KOPAČ:</speaker>
               <p>Hvala lepa. Saj ne vem, kako; kar naprej so ta mnenja komisije malo čudna. To
                  komisija ni podprla, ker gre za delite naselja, to je ta diskusija, ki smo jo
                  ravnokar imeli. Sicer pa, jaz mislim, da bi morali ugotoviti tudi, da je ta
                  amandma brezpredmeten, zato ker so naselje z imenom Mesto Ljubljana sedaj že nekam
                  postavili. In sedaj, ga odrezati, pa ne gre. Hvala.</p>
            </sp>
            <sp xml:id="SDZ1-Izredna-07-1994-04-08.sp145">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp146">
               <speaker>DR. CIRIL RIBIČIČ:</speaker>
               <p>Sekretarka komisije ima vtis, da je komisija to podprla. Jaz sem zaradi tega že
                  prej šel gor in diskutiral proti temu in opozoril, da je Državni zbor sprejel
                  sklep, da se naselje in mestna naselja ne delijo in tukaj podprl Vlado. Vlada je
                  pa pojasnila, da ne bo še enkrat hodila zaradi tega gor, da se ne strinja s takšno
                  rešitvijo.</p>
               <p>Jaz sem povedal argumente, zakaj to ni sprejemljivo. Jaz mislim, da tukaj gre na
                  nek način oziroma bi šlo za kršitev lastnih, ne samo predpisov ampak tudi sklepov,
                  ki smo jih na začetku te razprave sprejeli, ko smo se opredelili, da razen v
                  izjemnih primerih, ki izpolnjujejo posebne pogoje, se naselja in mestna naselja ne
                  morejo deliti. Bi šli torej zoper splošne odločitve, ki smo jih sprejeli.</p>
               <p>Ker je pa seveda bilo težko na hitro delati itn., najbrž nima smisla, da se zdaj
                  prepiramo o tem, ali je večina glasovala za takšno drugo rešitev v komisiji, ampak
                  argumenti so pa ti, ki sem jih povedal.</p>
            </sp>
            <sp xml:id="SDZ1-Izredna-07-1994-04-08.sp147">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft, prosim.</p>
            </sp>
            <sp xml:id="SDZ1-Izredna-07-1994-04-08.sp148">
               <speaker>DR. LEV KREFT:</speaker>
               <p>Hvala lepa, gospod predsedujoči. Gospe in gospodje, jaz bi želel samo opozoriti,
                  da smo s prejšnjim glasovanjem našteli referendumsko območje za ustanovitev mestne
                  občine Ljubljana. Pod prvim piše Ljubljana, kar seveda ni čudno, da je pri
                  referendumskem območju za ustanovitev mestne občine Ljubljana tudi Ljubljana
                  navedena, kar sicer do zdaj, kot ste videli v tem gradivu, dejansko ni bilo jasno
                  razberljivo. Čim je napisana Ljubljana, je jasno, kaj Ljubljana je. Ljubljana je
                  to, kar stroka pojmuje pod strnjenim naseljem Ljubljana. Zdaj pa, težave, ki so
                  bile tu omenjene glede Tacna in bodo ponovno verjetno, če bo prišlo do tega
                  glasovanja, čeprav mislim, glede na to, da je Ljubljana tu napisana, vsa
                  glasovanja o Ljubljani in izločevanjem naselij iz Ljubljane brezpredmetna, ampak
                  to je stvar procedure. Mislim pa, da so, seveda ni problem v tem, da bi tem ljudem
                  onemogočili, da realizirajo svojo voljo, če je ta volja trdna. Kajti, tudi stroka
                  ne more iti proti volji ljudi. Vendar je treba v okviru tega naselja postaviti
                  referendumsko območje tako, da se bo jasno videlo, kje je njegova meja. Meja, ki
                  jo določa stroka, je določena s tem, da se napiše Ljubljana v ta spisek. Ta meja
                  je strokovno določena. Meja, ki jo napišejo ljudje, pa lahko ponekod sega preko te
                  meje, to se izraža z naštetimi nekaterimi dodatnimi naselji: Beričevo, Brinje,
                  Podgrad, Orle, Lavrica, ki so se tako tudi izjasnila. Izločili smo Gameljne, za
                  kar sem tudi sam glasoval, moram priznati, hkrati pa terjamo od tistih, ki so del
                  naselja Ljubljana, pa ne želijo biti del mestne občine, da glasujejo v
                  referendumskem območju za ustanovitev mestne občine Ljubljana proti. In to lahko
                  naredijo seveda efektno samo, če so na meji tega naselja, ne morejo pa tega
                  narediti, če so sredi naselja, po mojem mnenju. Čeprav je tukaj kolizija stališč
                  med našo komisijo in pa Vlado.</p>
               <p>Skratka, če bodo ljudje na tem referendumu na vprašanje, ali naj postane naše
                  naselje, naše referendumsko območje del mestne občine Ljubljana, odgovorili ne,
                  smo s tem trdno preverili njihovo voljo, da gredo iz Ljubljane stran, čeprav so
                  del strokovno imenovanega naselja Ljubljana. Zato ni stvar končana s tem, gre za
                  to, da mislim, da moramo, glede na to, da je Ljubljana strnjeno naselje in ni tako
                  majhna, kot bi jo nekateri radi naredili, tudi po zavesti ljudi in pripadnosti
                  Ljubljani. Dajmo omogočiti, da se glasovanje na referendumskem območju izvrši
                  tako, kot smo pravkar sprejeli. Se pravi, da je Ljubljana v celoti v enem
                  referendumskem območju. Samo za to gre. In če je Ljubljana v celoti v enem
                  referendumskem območju, ki se mu reče referendumsko območje za ustanovitev mestne
                  občine Ljubljana, mislim, da o vsem, kar sodi pod točko 119, ne moremo več
                  glasovati, ker te točke ni več. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp149">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Izredna-07-1994-04-08.sp150">
               <speaker>JOŽEF KOPŠE:</speaker>
               <p>Najprej gospodu Ribičiču. Jaz sem prepričan, da sekretarka te naše komisije zna
                  dobro šteti in ji verjamem okoli tega izglasovanega amandmaja. Potem pa gospodu
                  Kreftu. Poglejte, mesta smo določevali in obstaja strokovno gradivo. Mesta s
                  primestji. Jaz bom povedal na primeru Maribora. Mesto Maribor je s primestji par
                  kilometrov do Ptuja in taki primeri so tudi v Ljubljani. Kdo trdi, da se danes, ko
                  se ti ljudje odločajo za občine, ne more en del ločiti, tako primestje, od mesta
                  nekega centra Ljubljane, čeprav je formalno to. Ni pa logično, bom rajši govoril
                  na primeru Maribora, da je Maribor iz centra, pa do Areha Maribor, pa do vrha
                  Žavcorjevega vrha Maribor na Kozjaku in da je do Zlatoličja Maribor na tej strani
                  in da skoraj že do Hrvaške Maribor. Skoraj do Zagreba je že Maribor, in to je
                  tisto, kar ves čas govorim, da so ta mesta nerealno velika s primestji. Eno takih
                  je Tacen. To je primestje. Če so se ljudje v Tacnu odločali in če je amandma, je
                  še vedno možno, ne glede na to, da smo prej izglasovali to, kar smo, je še vedno
                  možnost s tem amandmajem to stvar ločiti. Hvala.</p>
            </sp>
            <sp xml:id="SDZ1-Izredna-07-1994-04-08.sp151">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp152">
               <speaker>MIROSLAV MOZETIČ:</speaker>
               <p>Samo dopolnitev, če sem pravilno slišal. 119. točka vsebuje tudi Šmartno, Rašico
                  in Gameljne. To ni Ljubljana. Tako 119. točka ni brezpredmetna. Če je, naj to
                  nekdo drugi ugotovi, jaz ne bom. To bi bil moj amandma, ker se nanaša na Tacen, ki
                  naj bi bil del Ljubljane. Drugače pa 119. točka so naselja, ki so izven nje. S
                  tistim amandmajem, ko smo izločili z amandmajem na amandma Gameljne, ne vem pa,
                  kaj je sedaj nastalo tukaj. Upam, da spremljajo to strokovnjaki, da nismo kaj
                  izmešali. Rad bi, da se glasuje.</p>
            </sp>
            <sp xml:id="SDZ1-Izredna-07-1994-04-08.sp153">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? Prosim, gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp154">
               <speaker>DR. CIRIL RIBIČIČ:</speaker>
               <p>Samo kratka replika gospodu Kopšetu zaradi nekorektne pripombe glede sekretarke.
                  Jaz sem ravno zaradi tega, ker spoštujem, da je to njena stvar, ne pa moja stvar
                  in da je ona to ugotovila, nisem postavljal tega pod vprašanje. Govoril sem, od
                  katerih načel smo izhajali, kaj določajo zakoni, kaj naši sklepi, nisem spodbijal
                  tega, kar je ugotovila glede odločitve.</p>
               <p>Opozarjam na to, da smo to delali na hitro danes zjutraj. Zvečer so bili šele
                  vloženi amandmaji. Bilo jih je veliko in jih je bilo potrebno narediti deset
                  stvari. Zato se v to ne spuščam. Govoril sem o argumentih, spoštoval sem to, kar
                  je tukaj napisano in tega nisem osporaval.</p>
            </sp>
            <sp xml:id="SDZ1-Izredna-07-1994-04-08.sp155">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Izredna-07-1994-04-08.sp156">
               <speaker>MIRAN POTRČ:</speaker>
               <p>Gospod predsedujoči. Vsi imamo težave. Prosil bi, da gospod Mozetič, ker pozna ta
                  del problematike, pa razmislite o eni stvari. Rečeno je bilo, da je amandma pod
                  točko 1 brezpredmeten. To je mene zavedlo. Najprej sem mislil, da je amandma pod
                  točko 2 brezpredmeten. Tako kot je napisan, bi bil. Tekst pod zaporedno številko 1
                  se v celoti črta, mislil sem, da smo to že rešili, pa nismo. Po mojem moramo
                  glasovati tudi o prvem. Lahko ga predlagatelja umakneta, drugače pa moramo
                  glasovati, če amandma ni umaknjen. Ne vem, zakaj bi z glasovanjem v zvezi s 120.
                  okrožjem oz. referendumskim območjem ne rabili glasovati o točki 119.</p>
               <p>Da povem v naprej; ne bom glasoval za, ampak reči, da se ne glasuje, tega pa ne
                  razumem. To bi rad, da se pojasni, zakaj je pod točko 1 amandma brezpredmeten,
                  razen če ga predlagatelja umakneta. To je potem drugo.</p>
            </sp>
            <sp xml:id="SDZ1-Izredna-07-1994-04-08.sp157">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Kopač.</p>
            </sp>
            <sp xml:id="SDZ1-Izredna-07-1994-04-08.sp158">
               <speaker>JANEZ KOPAČ:</speaker>
               <p>Hvala lepa. Prav je, da se to razčisti. To bo v naslednjih primerih prišlo prav.
                  Amandma Janeza Jančarja in Jožefa Školča pod točko 1 je brezpredmeten. Nanaša se
                  na to, da se tekst pod zaporedno številko 1 v celoti črta. Tekst pod zaporedno
                  številko 1 pomeni, v njem piše: Šmartno, Gameljne, Sr. Gameljne, Sp. Gameljne, Zg.
                  Gameljne in Rašica, če se ne motim. Ker smo te kraje uvrstili s prejšnjim
                  amandmajem nekam drugam, jih ne moremo z novim amandmajem uvrstiti spet drugam. Te
                  kraje smo z amandmajem gospe Jane Primožič nekam uvrstili. <stage>(Podpredsednik
                     dr. Vladimir Topler: Pa nismo vseh.)</stage> Smo. Gameljne smo prestavili.</p>
               <p>Če se v katerem amandmaju, katero koli naselje prekriva, je glasovanje o tistem
                  amandmaju brezpredmetno. Potem bi prišlo do zmede. Ne moremo naselja, če slučajno
                  sta dva amandmaja sprejeta, ki sta si med seboj nasprotujoča, ne more biti
                  naenkrat... Mislim, da je potrebno ugotoviti, da je amandma brezpredmeten, ker se
                  nanaša na naselje, ki je bilo že uvrščeno z nekim amandmajem nekam drugam. Ne
                  moremo o tem še enkrat glasovati, razen če ponovimo glasovanje o tistem prvem.
                  Drugače bomo naredili zmedo in bomo posamezna naselja uvrstili v več
                  referendumskih območij. Hvala.</p>
            </sp>
            <sp xml:id="SDZ1-Izredna-07-1994-04-08.sp159">
               <speaker>PODPREDSEDNIK VLADIMIR TOPLER:</speaker>
               <p>Gospod Jančar ima besedo.</p>
            </sp>
            <sp xml:id="SDZ1-Izredna-07-1994-04-08.sp160">
               <speaker>JANEZ JANČAR:</speaker>
               <p>Jaz sem eden od tistih, ki sem podpiral. Moram reči, da sem prehitro rekel, da je
                  amandma pod točko 1. brezpredmeten, ker smo prej črtali samo Spodnje Gameljne,
                  Srednje Gameljne, Zgornje Gameljne, nismo črtali pa Šmartnega in pa Rašice in zato
                  bomo morali tudi o prvem glasovati. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp161">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Šmartno in Rašica še vedno ostaneta pod točko 119. Gameljne so
                  sprejete s tretjim amandmajem k 120. točki.</p>
               <p>Predlagal bom, da glasujemo tudi o 119. členu, če vztrajajo predlagatelji
                  amandmaja pri 119. členu? Gospod Jančar, vi vztrajate? Gospa Primožičeva,
                  prosim.</p>
            </sp>
            <sp xml:id="SDZ1-Izredna-07-1994-04-08.sp162">
               <speaker>JANA PRIMOŽIČ:</speaker>
               <p>Hvala lepa. Mislim, da je poslovniško v redu, da točko 1. črtamo. Vendar, če to
                  naredimo, potem nimamo nobenega prostora za Gameljne, Šmartno in še kakšno drugo
                  naselje, ki smo ga s tem črtanjem oziroma bi ga izpustili, ne vem, kam bi ga potem
                  dali. Hvala.</p>
            </sp>
            <sp xml:id="SDZ1-Izredna-07-1994-04-08.sp163">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Kreft. Problem je v tem, ker črtamo, nikakor nimamo alternative,
                  kam naj se priključijo Rašica in ...</p>
            </sp>
            <sp xml:id="SDZ1-Izredna-07-1994-04-08.sp164">
               <speaker>DR. LEV KREFT:</speaker>
               <p>Gospodje z glasovanjem o amandmaju pod 120 območje smo posledično dosegli, da
                  imamo v točki 119. referendumsko območje za ustanovitev občine Šmartno, ki obsega
                  naslednja območja in naselja: Šmartno, Rašica in s tisto spremembo, ki smo jo
                  sprejeli: Spodnje Gameljne, Srednje Gameljne in Zgornje Gameljne. Pod točko 119.
                  to ostaja, vse ostalo, kar je v točki 119, smo že z glasovanjem pod točko 20.
                  preselili z imenom Ljubljana v tisto področje. To je tisto, kar sem že prej hotel
                  povedati. Zato ne moremo glasovati o amandmajih, ki so bili predloženi za točko
                  119., ker v območju 119. je natančno občina Šmartno. Če nimam prav, pa prosim, da
                  me iz pozicije stroke popravijo. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp165">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosil bi predstavnike Vlade oziroma komisije, da pojasnijo, da ne
                  bomo tukaj tavali. Prosim, gospod Ribičič, če podate mnenje. Prosim za mir v
                  dvorani.</p>
            </sp>
            <sp xml:id="SDZ1-Izredna-07-1994-04-08.sp166">
               <speaker>DR. CIRIL RIBIČIČ:</speaker>
               <p>Seveda, neka logika bi bila, da točke 119. ne bi črtali, če smo se prej odločili,
                  da Gameljne izločimo iz območja Ljubljane. Ker če sedaj to črtamo, gremo spet v
                  nasprotni smeri. Se pravi, to ne bo posebna občina, kam drugam se bo priključila
                  kot Ljubljani in bomo šli v nasprotju s tistim, kar smo prej odločali.</p>
               <p>Zaradi tega mislim, da ta predlog, da se črta, bi šel v nasprotju s tistim, kar
                  smo prej določali, čeprav zajema še drugi dve naselji, ker je prej dodatni
                  argument še, da se to ne sprejme, sicer pa komisija itak tega ni podprla, kot
                  piše. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp167">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še predstavnik Vlade besedo? Gospod Vlaj.</p>
            </sp>
            <sp xml:id="SDZ1-Izredna-07-1994-04-08.sp168">
               <speaker>MAG. STANE VLAJ:</speaker>
               <p>Sedaj glede na določitev tega jedra Ljubljane, ki se še definira, ostaja seveda
                  odprto vprašanje referendumskega območja, ki bi zajemalo območje Rašice, Spodnje
                  Gameljne, Srednje Gameljne in Zgornje Gameljne, seveda tudi z določitvijo imena
                  kot referendumskega območja za možno novo občino. Ker pa niso obdelani še vsi
                  amandmaji, ki se nanašajo na določitev območja občine Ljubljana, mislim, da bi
                  kazalo o tem delu razpravljati še po obravnavi ostalih amandmajev, ker se pojavlja
                  pri Rašici, Spodnje Gameljne, Srednje Gameljne in Zgornje Gameljne tudi vključitev
                  dela Šmartnega, ki ne sodi v območje mesta Ljubljane.</p>
            </sp>
            <sp xml:id="SDZ1-Izredna-07-1994-04-08.sp169">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Mislim, da je sedaj postala stvar malce bolj zapletena in da ni več
                  razumljiva. Še enkrat sprašujem, ali vztrajata predlagatelja gospod Janez Jančar
                  in Jožef Školč pri amandmaju pod številko ena, da se 119. točka črta. Prosim,
                  gospod Kopač.</p>
            </sp>
            <sp xml:id="SDZ1-Izredna-07-1994-04-08.sp170">
               <speaker>JANEZ KOPAČ:</speaker>
               <p>Hvala. Školča sicer ni tukaj, da bi to umaknil, tako da bi se o tem morali
                  opredeliti. Ampak jaz bi res pozval vas, gospod predsedujoči, vi po mojem morate
                  ugotoviti, da kjerkoli se kaj prekriva, je glasovanje o tistem brezpredmetno, če
                  smo o čem prej že glasovali. To je isto kot pri proračunu. Če je neka postavka
                  črtana, po tem pa se nek drug amandma nanaša na že črtano postavko, se ugotovi, da
                  je amandma brezpredmeten in vi morate to ugotoviti, po mojem. Drugega sploh ni. In
                  zato, ker drugače bomo naredili ali bele lise, ki ne bodo spadale nikamor, ali pa
                  nekaj krajev razporedili na dva konca. Torej isti kraj bo kar na enkrat v dveh
                  referendumskih območjih. In to se ne nanaša samo na ta amandma, še na naslednje,
                  kjer se premetava razne kraje sem in tja.</p>
               <p>Vi morate po mojem ugotoviti, da čim obstaja tak amandma, je brezpredmeten, ker je
                  bila odločitev o dotičnem že sprejeta. Če bi se pa tisti amandma nanašal sicer na
                  isto točko, vendar pa na druge kraje, ki z nekim amandmajem niso bili nikamor
                  razporejeni ali kakor koli že, potem je pa tisto še smiselno. Ampak čim se pa kaj
                  prekriva, je pa brezpredmetno po mojem. Hvala.</p>
            </sp>
            <sp xml:id="SDZ1-Izredna-07-1994-04-08.sp171">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp172">
               <speaker>MIROSLAV MOZETIČ:</speaker>
               <p>Hvala lepa. Če sem jaz prav spremljal, smo mi sprejeli k 120 točki amandma od
                  prvopodpisane Vike Potočnik, ki določene kraje, med drugimi tudi Stanežiče in
                  Medno, to je drugi del, tukaj, ki je pod 119. točko, da gre v Ljubljano. Spodnje
                  Gameljne, Srednje Gameljne in Zgornje Gameljne je bil pa amandma na amandma, ki je
                  bil predlagan, da se črta. Po moji logiki je ostalo to pri 119. točki, kar je bilo
                  že tam; Šmartno, Rašica, Spodnje Gameljne, Srednje Gameljne, Zgornje Gameljne. Vse
                  ostalo, kar je pod 119. točko; Dvor, Ljubljana in ne vem kaj - Šentvid, gre ven.
                  119. točka s tem referendumskim območjem občine Šmartno, je ostala. Sedaj imamo
                  amandma pod točko 1 gospoda Jančarja in gospoda Školča, ki predlagata, da se tudi
                  to črta. To bi bilo pa res v nasprotju z voljo prebivalcev in ljudstva. Tako da v
                  tem smislu je, bom s težkim srcem povedal, moj amandma brezpredmeten, če je Tacen
                  naselje Ljubljana in Ljubljano smo že določili, zato umikam.</p>
            </sp>
            <sp xml:id="SDZ1-Izredna-07-1994-04-08.sp173">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim gospod Kreft.</p>
            </sp>
            <sp xml:id="SDZ1-Izredna-07-1994-04-08.sp174">
               <speaker>DR. LEV KREFT:</speaker>
               <p>Hvala lepa. Javil sem se samo zato, da povem, da je gospod Mozetič mnogo bolje
                  obrazložil to, kar sem prej hotel povedati. Natančno za to gre. In zato o teh
                  amandmajih nimamo več kaj glasovati. Mi smo se odločili, da pod točko 119. to
                  imamo. Ne moremo sedaj ponovno glasovati o obratnem amandmaju, da tega pod točko
                  119. nimamo, ker bomo morali potem ponovno glasovati o amandmaju na amandma
                  skupine poslancev, kam naj se uvrstijo Zgornje, Spodnje in Srednje Gameljne,
                  hkrati pa še o tem, kam potem gredo ostala tam navedena naselja.</p>
               <p>Mislim, da je bila odločitev Državnega zbora prav tako jasna, samo malo težje jo
                  je razložiti, kot pri primeru, ko smo sprejemali en amandma in potem o posledičnem
                  sploh nismo glasovali. V tem primeru mislim, da je ta v nasprotju s predhodnim
                  glasovanjem, če bi sedaj o tem glasovali.</p>
            </sp>
            <sp xml:id="SDZ1-Izredna-07-1994-04-08.sp175">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Tako je. Prosim, gospod Jančar.</p>
            </sp>
            <sp xml:id="SDZ1-Izredna-07-1994-04-08.sp176">
               <speaker>JANEZ JANČAR:</speaker>
               <p>Upajmo, da bo še kdo drug umaknil amandma. Meni je sicer žal, ker smo toliko časa
                  izgubili ob tem, ampak mislim, da smo se malo več okrog Ljubljane pogovarjali, kar
                  je prav. V svojem imenu ga umikam. Samo gospoda Školča nimamo tukaj sedaj in
                  mislim, da lahko tudi v njegovem imenu predlagam, da ga tudi v njegovem imenu
                  umaknemo.</p>
            </sp>
            <sp xml:id="SDZ1-Izredna-07-1994-04-08.sp177">
               <speaker>PODPREDSEDNIK VLADIMIR TOPLER:</speaker>
               <p>Sprejemam umik. Hvala lepa. Pod 1. in pod 2. sta umaknjena. Imamo še ostale
                  amandmaje, ampak prosil bi komisijo oziroma Vlado, da poda mnenje.</p>
               <p>Gospod Ribičič, imamo amandmaje še pod točko 3, 4, 5 in</p>
               <p>6 k 119. točki. Gospod Jančar, prosim.</p>
            </sp>
            <sp xml:id="SDZ1-Izredna-07-1994-04-08.sp178">
               <speaker>JANEZ JANČAR:</speaker>
               <p>Ne glede na to, da je nekdo mislil, ker smo sprejeli točko 120, stran 66, da smo s
                  tem Ljubljano zaokrožili. S tem se ne strinjam in ne sprejemam, ker se mi zdi, da
                  so Češnjica, Podlipoglav, Podmolnik, Sredinja vas na meji med mestom Ljubljana in
                  primestjem. Je pa to vse skupaj v sedanji občini Moste Polje. Zato bi prosil, da
                  se tudi o tem amandmaju pogovarjamo tako, kot o ostalih amandmajih, ki so tukaj
                  napisani tudi za občino Polje, Novo Polje, Vevče, Zgornji Kašelj, ki je bil vložen
                  z moje strani. Vložil sem ga pa zato, ker je bila zahteva zborov občanov, res je
                  bila nekoliko nizka udeležba, ampak ne glede na to sem amandma vložil, upoštevam
                  pa mnenje strokovnih služb, tako mestne občine ljubljanske, ki pripravlja tisto
                  gradivo, in naše Vlade. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp179">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosil bi gospoda Ribičiča, da še poda mnenje zaradi večje
                  razumljivosti amandmajev, ki jih imamo in ki so brezpredmetni, o amandmajih k 119.
                  točki.</p>
            </sp>
            <sp xml:id="SDZ1-Izredna-07-1994-04-08.sp180">
               <speaker>DR. CIRIL RIBIČIČ:</speaker>
               <p>Spoštovani! Vi ste videli, da komisija ne podpira teh amandmajev. O tem, da bi
                  bili brezpredmetni, pa seveda potrebujemo zanesljivo strokovno podlago, in sicer v
                  tem smislu, da se jasno pove, da gre za območje Mesta Ljubljane, ki ga ni možno
                  deliti v samostojne občine. Zaradi tega bi prosil, da bi na podlagi teh strokovnih
                  podatkov, s katerimi razpolagajo predstavniki Vlade, ki so tukaj na seji, potrdili
                  to. V tem primeru bi pač ti amandmaji bili brezpredmetni.</p>
            </sp>
            <sp xml:id="SDZ1-Izredna-07-1994-04-08.sp181">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Vlaj, namestnik direktorja Službe Vlade Republike
                  Slovenije za reformo lokalne samouprave.</p>
            </sp>
            <sp xml:id="SDZ1-Izredna-07-1994-04-08.sp182">
               <speaker>MAG. STANE VLAJ:</speaker>
               <p>Jaz sem seveda v najtežji poziciji, ker tudi tisti, ki so se s to študijo
                  ukvarjali, ampak rekel sem, da gre danes pri tem odločanju tudi za smiselno
                  zaokroževanje območja in da po uradnih podatkih glede Zadvora ne more biti dvoma,
                  da je sestavni del mestnega naselja, da pa so v točki 3 naštete še vasi, ki so
                  izven tega mestnega območja. Podobno velja za točko 4, da je Šentvid sestavni del
                  območja mesta, da pa je v standardiziranih odgovorih na sporna vprašanja, ki so
                  vam bila predložena v točki 10, dana možnost, da se zahteva za oblikovanje občine
                  Šentvid razrešitev na način, kot je predviden v tej točki 110. Skratka, da se
                  obravnava predlog, ki je bil podan s strani prizadetih s tega območja, kjer je en
                  del nedvomno del mestne občine.</p>
               <p>Podobno velja za občino Polje, da so tamkaj našteta naselja v okviru območja,
                  torej mestnega naselja, tako da, gospod podpredsednik, mislim, da bi morali pri
                  točki 3 ločiti, kaj sodi v območje Mesta Ljubljane oz. mestnega naselja Ljubljana.
                  Nedvomno Zadvor, dočim vse ostale vasi so izven. Gre zdaj za odločitev o tem, ali
                  se glede na to, da se v območje mestnega naselja lahko vključuje tudi obmestje in
                  primestje, širi to tudi na te, tu naštete. Jaz drugače tu ne znam odgovoriti.</p>
            </sp>
            <sp xml:id="SDZ1-Izredna-07-1994-04-08.sp183">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Vlaj. Jaz bi predlagal, spoštovane kolegice in kolegi, da
                  naredimo polminutni odmor, da sprejmemo sklep, da se do teh amandmajev opredelijo
                  skupaj komisije in predlagatelji zaradi tega, ker se nam določena območja mešajo
                  in ne moremo sprejeti amandmaje, sedaj jih pa tudi ne moremo spreminjati. Jaz bi
                  predlagal, da naredimo odmor, da se sestanejo komisija in predlagatelji
                  amandmajev, drugače bomo sprejeli tako, da se nam bodo določena območja
                  prekrivala.</p>
               <p>Prosim, gospod Kopač.</p>
            </sp>
            <sp xml:id="SDZ1-Izredna-07-1994-04-08.sp184">
               <speaker>JANEZ KOPAČ:</speaker>
               <p>Če lahko malo pomagam. Ne vem, kaj je gospod Vlaj tukaj meditiral pet ali deset
                  minut. Vprašanje za njega je bilo, kaj meni o teh še preostalih amandmajih k 119.
                  točki? Bom jaz povedal.</p>
               <p>Točka 4 in 5 sta brezpredmetni, glede na tisto odločitev prej. Točka 3 in 6, ali
                  amandma pod točko 3 in 6 pa nista brezpredmetna. O njiju je potrebno glasovati, se
                  pa med seboj izključujeta. Zato ker naselje pod točko 3 so delno vključena v
                  amandma pod točko 6. Povem še to, če bi izglasovali amandma pod točko 3, ne pa
                  amandma pod točko 6, potem bi posamezna naselja, npr. Besnica, ostala bela lisa.
                  Če smo konsistentni sami s seboj, moramo sprejeti amandma pod točko 6, amandma pod
                  točko 3 pa zavrniti. To je vse, kar je potrebno narediti glede na že opravljeno
                  glasovanje. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp185">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jančar. Mislim, da so se stvari, bom rekel, malo
                  zakomplicirale. Mislim, da ne razumemo in da ne bomo sprejeli nepravilnih
                  odločitev, bi bilo bolje, da se skliče komisija.</p>
               <p>Prosim, gospod Jančar.</p>
            </sp>
            <sp xml:id="SDZ1-Izredna-07-1994-04-08.sp186">
               <speaker>JANEZ JANČAR:</speaker>
               <p>Hvala lepa. Mislim, da to ni potrebno. Bi se opravičil, ker v Janezovem imenu,
                  gospodu Vlaju, mislim, da si tega ni zaslužil. Trudil se je in na terenu pokazal,
                  kaj gre in kaj ne gre v ta sklop teh občin.</p>
               <p>Strinjal bi s tem, da bi morali glasovati o 3. točki. Hkrati bi vas seznanil, da
                  je bilo mnenje ljudi na terenu, da bi bila občina Zadvor. Za občino Zadvor so
                  kraji: Mali Lipoglav, Pance, Repče, Selo pri Prancah, Veliki Lipoglav, ki želijo
                  priti k Ljubljani. Želijo.</p>
               <p>Gospod Jože Lenič in Janz Kopač sta pod točko 6 vložila nov amandma, ki bi Besnico
                  odrezal od Ljubljane. Besnica želi ostati v Ljubljani. Na zboru občanov so se
                  dogovorili, da ostanejo v Mestu Ljubljana. Isto se je odločil Zalog, ki ga nikjer
                  ne omenjamo, ki je za občino Polje, Novo Polje. Se strinjam, da je glasovanje pod
                  točko 5 brezpredmetno. Smatramo, da je to mesto, ne glede na to, da sem sam vložil
                  ta amandma. Sprejemam to. Ne sprejemam in predlagam, če bomo glasovali o točki 6
                  in 5 in 3, da se odločite, glede na to, da so tu tudi Češnica, Zadvor, Podlipoglav
                  del mesta Ljubljane. Zdi se mi, da delamo krivico tistim krajem, ki so za to
                  občino in želijo biti v Ljubljani. Isto z Besnico, ki želi biti priključena
                  Ljubljani. To je bilo tudi do sedaj. Vidite, da se je dobro obneslo, da je bilo
                  nekaj primestja pri Ljubljani. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp187">
               <speaker>PODPREDSEDNIK VLADIMIR TOPLER:</speaker>
               <p>Gospod Jančar, vas nisem zastopil. Rekli ste, da točka 5 umikate amandma, potem
                  ste rekli, da bomo o njem glasovali.</p>
            </sp>
            <sp xml:id="SDZ1-Izredna-07-1994-04-08.sp188">
               <speaker>JANEZ JANČAR:</speaker>
               <p><stage>(Ne.)</stage> Mislil sem za 3. <stage>(Podpredsednik: Amandma pod številko
                     5?)</stage> Mislim, da ni potrebno glasovati. Tako je.</p>
            </sp>
            <sp xml:id="SDZ1-Izredna-07-1994-04-08.sp189">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospa Danica Simšič.</p>
            </sp>
            <sp xml:id="SDZ1-Izredna-07-1994-04-08.sp190">
               <speaker>DANICA SIMŠIČ:</speaker>
               <p>Hvala za besedo! V bistvu je gospod Jančar večji del tega pojasnil. Mislim, da je
                  o dopolnilu pod točko 3 potrebno glasovanje. Pojasnilo gospoda Vlaja je sicer na
                  mestu, sama sem pa to dopolnilo vložila iz zelo preprostega razloga, ker je bila
                  volja ljudi taka. Želijo svojo občino na tem področju in menim, da je potrebno na
                  tem zboru to tudi povedati.</p>
               <p>Kakšno je potem uradno in strokovno stališče Vlade, kako se odloča komisija in
                  parlament, to je drugo vprašanje. Tudi to je treba spoštovati. Stvari je treba
                  razjasniti.</p>
               <p>Hkrati bi gospoda Kopača vprašala. Na kakšnem temelju in s kakšnimi argumenti je
                  oblikoval ali sooblikoval to dopolnilo pod točko 6? Tam je prvo navedena Besnica.
                  Besnica se je definitivno in izredno jasno odločila za samostojno občino oziroma
                  za občino, ki bo pripadala Ljubljani, zmotila sem se. Občina, ki hoče biti del
                  mestne občine Ljubljana. Vi jo tukaj izločate, napisano imate na prvem mestu, pa
                  me zanima, po kakšnih kriterijih ste do tega prišli? Hvala.</p>
            </sp>
            <sp xml:id="SDZ1-Izredna-07-1994-04-08.sp191">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kolegice in kolegi, preveč je nasprotovanja. Kolikor vidim, bi morali
                  glasovati o amandmaju pod točko 3 in 6, ampak kljub temu predlagam, da se sestane
                  komisija in da se dorečejo stvari, da bodo stvari bolj razumljive. Prosim, gospod
                  Kreft.</p>
            </sp>
            <sp xml:id="SDZ1-Izredna-07-1994-04-08.sp192">
               <speaker>DR. LEV KREFT:</speaker>
               <p>Mislim, da so stvari dovolj jasne. Namreč ena debata je o tem, kaj je dobro in kaj
                  je slabo in kako so se ljudje odločali. To je stvar gradiva in naših stališč. Ta
                  je seveda zelo zapletena. O čem bomo sedaj glasovali, je popolnoma jasno.
                  Glasujemo samo še o točkah 3 in 6 med temi amandmaji in če sprejmemo točo 3, potem
                  o točki 6 ne moremo glasovati na način, kot je vložena. Če zavrnemo točko 3, potem
                  lahko glasuje še o točki 6. To je vse, kar se postopka tiče. Kako se bomo
                  odločili, je seveda treba najprej glasovati, da bomo videli.</p>
            </sp>
            <sp xml:id="SDZ1-Izredna-07-1994-04-08.sp193">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Ribičič. Prosil bi, da prihajate pred govornico in da
                  ne debatirate. Prosim, gospod Ribičič, imate besedo.</p>
            </sp>
            <sp xml:id="SDZ1-Izredna-07-1994-04-08.sp194">
               <speaker>DR. CIRIL RIBIČIČ:</speaker>
               <p>Gospod Kopač je ugovarjal temu, da bi še jaz govoril. Konsultiral sem vse člane,
                  ki sem jih mogel in ugotavljam, da ni smiselna seja komisije. Mi smo na komisiji
                  ugotovili, da se ne strinjamo s temi amandmaji in mislim, da je glede na to, da je
                  bilo odločeno, da se je prej glasovalo o točki 120, pač o točki 4 in 5 ni potrebno
                  glasovati. Strinjam se s tem, kar je dr. Kreft povedal, in bi še enkrat rekel, da
                  komisija nasprotuje tema dvema amandmajema, ki sta še preostala in da menim
                  osebno, da o točkah 4 in 5 ni potrebno glasovati, člani komisije pa menijo, da
                  sestanek komisije ne bi dal nobenih novih argumentov. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp195">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje o amandmaju pod številko 3, ki ga predlaga
                  gospa Danica Simšič. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet. Ker ta amandma ni sprejet, moramo glasovati o
                  amandmaju pod št. 6, ki ga predlagata predlagatelja Jože Lenič in Janez Kopač.
                  Vlada ga podpira, komisija pa ne. Želi kdo besedo? Prosim, gospod Jančar.</p>
            </sp>
            <sp xml:id="SDZ1-Izredna-07-1994-04-08.sp196">
               <speaker>JANEZ JANČAR:</speaker>
               <p>Hvala lepa. Tega amandmaja ne bom podprl.</p>
            </sp>
            <sp xml:id="SDZ1-Izredna-07-1994-04-08.sp197">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Jana Primožič, prosim.</p>
            </sp>
            <sp xml:id="SDZ1-Izredna-07-1994-04-08.sp198">
               <speaker>JANA PRIMOŽIČ:</speaker>
               <p>Hvala lepa. Res se je pojavila dilema oziroma eno je poslovnik in pravo, drugo pa
                  je logika, tako da pod točko 6, točko 6 v bistvu moramo sprejeti, če smo sprejeli
                  120 točko, se pravi Ljubljano v taki enoti, tako da občina Besnica mora biti nekje
                  in mislim, da je prav, da to podpremo. Hvala.</p>
            </sp>
            <sp xml:id="SDZ1-Izredna-07-1994-04-08.sp199">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Kopač.</p>
            </sp>
            <sp xml:id="SDZ1-Izredna-07-1994-04-08.sp200">
               <speaker>JANEZ KOPAČ:</speaker>
               <p>Hvala lepa. Jaz seveda podpiram ta amandma. Rad bi rekel samo to. Ni nujno, da
                  sprejmemo zato, ker je tako ali tako potem ta rezervna varianta popravka belih lis
                  glede na zapisnike. Ampak treba je reči, da tudi volja ljudi na tem področju ni
                  bila enotna. Besnica je bila za Ljubljano, niso pa bili vsi za Ljubljano, ki so
                  tam našteti. Skratka, jaz podpiram ta amandma in tisti, ki so prej govorili o
                  Ljubljani in medvedih, imajo zdaj priložnost glasovati, da to torej ne sodi
                  skupaj, razen v živalskem vrtu, imajo zdaj priložnost glasovati za.</p>
            </sp>
            <sp xml:id="SDZ1-Izredna-07-1994-04-08.sp201">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jančar.</p>
            </sp>
            <sp xml:id="SDZ1-Izredna-07-1994-04-08.sp202">
               <speaker>JANEZ JANČAR:</speaker>
               <p>Hvala lepa. Poglejte, kaj smo zdaj naredili. Prej smo za občino Zadvor rekli, da
                  naj ne bi bila, da bo to pač šlo k Ljubljani. Zdaj bomo pa k Besnici Zadvor
                  priključili. Mislim, Podlipoglav, Podmolnik, Sredinja vas, to je občina, in smo
                  prej rekli, da naj ne bi bila, to je Zadvor. Vas vendar prosim, če si ljudje v
                  Besnici, na Jančah, Mali vrh, na Prežganju, Trebelovem želijo, da so pri mestu,
                  dajmo jim to pustiti, ker je bila tudi njihova volja izražena. Če smo že občini
                  Zadvor odrekli tisto pravico, glede na to, da zadaj tisti kraji, ki so: Mali
                  Lipoglav, Veliki Lipoglav niso želeli svoje občine, ampak so želeli, da so tudi
                  pri mestu. Zato vas prosim, da ne podprete tega amandmaja gospoda Jožeta Leniča in
                  Janeza Kopača. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp203">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? Gospa Danica Simšič.</p>
            </sp>
            <sp xml:id="SDZ1-Izredna-07-1994-04-08.sp204">
               <speaker>DANICA SIMŠIČ:</speaker>
               <p>Hvala. Jaz moram reči, da smo dejansko v bistvu nedosledni sami do sebe. To, kar
                  je gospod Jančar za ta del zdaj povedal, dejansko drži. Prej jim nismo dovolili,
                  da imajo svojo občino, zdaj jih pa silimo v neko drugo občino, ki sploh ni v
                  interesu teh ljudi in jaz bom glasovala proti temu dopolnilu. Ga ne morem
                  podpreti. Hvala.</p>
            </sp>
            <sp xml:id="SDZ1-Izredna-07-1994-04-08.sp205">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim gospoda Krefta, ampak meni se zdi, če tega amandmaja ne bomo
                  sprejeli, da bomo potem imeli določena območja, ki ne bodo nikamor vključena, zato
                  sem že jaz prej predlagal, da bi komisija zavzela in eventualno predlagala nov
                  amandma. Prosim, izvolite gospod Kreft.</p>
            </sp>
            <sp xml:id="SDZ1-Izredna-07-1994-04-08.sp206">
               <speaker>DR. LEV KREFT:</speaker>
               <p>Hvala lepa. Tudi meni je, gospa Danica Simšič, žal, da nismo sprejeli. Bil sem med
                  temi šestimi. Zdaj smo seveda pred dilemo. Lahko storimo dvoje. O tem bomo
                  vsekakor glasovali. Lahko to sprejmemo, kar mislim, da je slabša varianta za ljudi
                  in bodo pač protestirali, verjetno, predvidevam, ker so zelo jasno izrazili svojo
                  voljo in terjali, da se uvrsti, ne vem, če čisto vsi do zadnjega naselja, ampak
                  velika večina se je in se bo verjetno ponovno z ugovorom do 21. izjasnila za
                  Ljubljano in bomo uvrstili pod Ljubljano. Vendar mi ne moremo zdaj tega več
                  uvrščati pod Ljubljano, ker smo o 120 že glasovali in smo našteli, kdo razen
                  Ljubljane je pri Ljubljani. Druga možnost, ki jo imamo, je, da to zavrnemo. S tem
                  bo pa to bela lisa in če bo to bela lisa, bodo seveda spet krajani protestirali in
                  v obeh primerih mislim, da je pravzaprav popolnoma vseeno, kako glasujemo. V
                  vsakem primeru bo ugovor, ker smo pač s tistim amandmajem pozabili pod številko
                  120 uvrstiti ta naselja, ki niso po poselitvi del naselja, ki se mu reče
                  Ljubljana, izrazila so pa željo, da pripadajo mestni občini. In če bodo pri tej
                  želji vztrajali, bomo očitno stvar razrešili šele pri ugovorih, tako da je zato,
                  ker smo zavrnili prejšnji amandma, popolnoma vseeno, kako glasujemo o tem. V obeh
                  primerih bomo dobili ugovore. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp207">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Ribičič, ali želite še vi besedo?</p>
            </sp>
            <sp xml:id="SDZ1-Izredna-07-1994-04-08.sp208">
               <speaker>DR. CIRIL RIBIČIČ:</speaker>
               <p>Spoštovani! Mi smo v komisiji oblikovali sklep, da bi na koncu te razprave
                  pooblastili Vlado, da lahko opravi uskladitve, pri čemer smo zlasti poudarili, da
                  bi to veljalo za te t.i. bele lise. Skratka, če bo odločitev, da se ta amandma
                  sprejme, potem je jasno, da nastane to kot posebna občina. Če ne bo sprejeto,
                  nastane bela lisa in bo Vlada ugotovila, da se to priključuje območju Ljubljana.
                  Hvala lepa.</p>
            </sp>
            <sp xml:id="SDZ1-Izredna-07-1994-04-08.sp209">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prav to sem jaz predlagal že prej, vendar niste sprejeli pred
                  glasovanjem, ampak zato imamo pač sedaj to možnost. Možno bi bilo tudi, da bi to
                  stvar rešili z amandmajem na amandma, toda smo že včeraj sklenili, da ni več možno
                  vlagati amandmajev in bi zopet kršili proceduro. Zato mi ne preostane drugega, kot
                  da dam amandma pod točko 6 na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandmaja nismo sprejeli in mislim, da smo s tem naredili belo
                  liso.</p>
               <p>Amandmaja pod 4 in 5 pa sta, kot smo ugotovili, brezpredmetna. Ali kdo temu
                  ugovarja? <stage>(Ne.)</stage></p>
               <p>Prehajamo na 8. stran - k točki 177, stran 81. Predlagatelj amandmaja je Vlada
                  Republike Slovenije. Komisija ga podpira. Pod točko 177 se v referendumsko območje
                  za ustanovitev občine Novo mesto vključijo še naslednja naselja - ki jih imate
                  našteta. Ali želi kdo besedo? Prosim za malo več pozornosti, da bomo lahko
                  spremljali to razpravo, ker mislim, da postaja nerazumljiva!</p>
               <p>Želi kdo besedo? <stage>(Ne.)</stage> Prosim, da ugotovimo prisotnost!</p>
               <p>Kolegice in kolegi, prosim za malo več miru in pozornosti v dvorani! Ugotavljamo
                  prisotnost! Ugotovimo sklepčnost! <stage>(47 prisotnih.)</stage></p>
               <p>Kdo je za amandma k 177. točki, ki ga predlaga Vlada in ga komisija podpira? Kdo
                  je za? <stage>(39 poslancev.)</stage> Je kdo proti? <stage>(3
                  poslanci.)</stage></p>
               <p>Ugotavljam, da je amandma sprejet.</p>
               <p>Smo pri 179. točki. Predlagatelj amandmaja je Vlada Republike Slovenije. Komisija
                  ga podpira. 179. referendumsko območje za ustanovitev občine Stopiče se črta.
                  Mislim, da o tem amandmaju ni potrebno glasovati, ker smo ga že zajeli v amandmaju
                  pri 177. točki, kjer imamo zajete tudi Stopiče in se avtomatsko redakcijsko črta v
                  179. točki.</p>
               <p>Imamo amandma gospoda Alojza Metelka, ki mu Vlada ne nasprotuje in tudi komisija
                  ga podpira <stage>(kot imam tukaj)</stage>. Iz referendumskega območja Sevnice,
                  stran 105, se izloči krajevna skupnost Studenice in vasi Dolnje in Gornje Radulje,
                  Štrid in Dule, vasi iz krajevne skupnosti Bučke in se prenesejo k drugemu delu. Ne
                  bom bral. Ali želi kdo besedo? Gospod Metelko? Ne želite. Želite besedo, gospod
                  Metelko zaradi večje jasnosti? <stage>(Ne.)</stage> Amandma dajem na
                  glasovanje.</p>
               <p>Gospod Janc ima besedo.</p>
            </sp>
            <sp xml:id="SDZ1-Izredna-07-1994-04-08.sp210">
               <speaker>BRANKO JANC:</speaker>
               <p>V zvezi s tem amandmajem, ki ga je dal gospod Metelko, bi prosil predstavnika
                  Vlade, da bi prebral oziroma nam pojasnil zapisnik z zbora občanov v krajevni
                  skupnosti Studenec. Hvala.</p>
            </sp>
            <sp xml:id="SDZ1-Izredna-07-1994-04-08.sp211">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim gospoda Vlaja.</p>
            </sp>
            <sp xml:id="SDZ1-Izredna-07-1994-04-08.sp212">
               <speaker>MAG. STANE VLAJ:</speaker>
               <p>Gospod predsednik, potem predlagam odmor, ker je potrebno ta zapisnik šele
                  poiskati.</p>
            </sp>
            <sp xml:id="SDZ1-Izredna-07-1994-04-08.sp213">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Mislim, da bo gospod Metelko pojasnil, jaz sem ga tudi že prej
                  poklical. Izvolite gospod Metelko.</p>
            </sp>
            <sp xml:id="SDZ1-Izredna-07-1994-04-08.sp214">
               <speaker>ALOJZIJ METELKO:</speaker>
               <p>Hvala lepa. Mislil sem, da ne bo treba iti. Res je, da so na krajevni skupnosti
                  Studenec izvedli te zbore, ki so bili zelo slabo zastopani. Na teh zborih so se
                  opredeljevali zelo različno. Eni za krajevno skupnost Raka, drugi za Sevnico,
                  tretji pa celo za Škocijan. Moram povedati to, da je včeraj skoraj sto krajanov iz
                  te krajevne skupnosti prineslo podpise. S svojimi podpisi želijo, da se to območje
                  priključi k omenjenemu referendumskemu območju, to pa zaradi tega, ker je
                  zgodovinsko podvojeno, da je bilo to območje sto let pod nekdanjo občino Raka, da
                  večina teh otrok hodi v osnovno šolo, ki jo ima ta krajevna skupnost in je tudi
                  geografsko tako zaokroženo, če bi bilo tukaj možno, da je dejansko to celota.
                  Hvala.</p>
            </sp>
            <sp xml:id="SDZ1-Izredna-07-1994-04-08.sp215">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali vztrajate gospod Janc pri tem, da naredimo odmor? Je v redu,
                  hvala. Ni potrebno. Ugotovimo prisotnost. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je amandma gospoda Metelka sprejet.</p>
               <p>Imamo amandma k 265. točki odloka na strani 118. Predlagatelj je gospod Stane
                  Frim. Vlada in komisija ga podpirata. Referendumsko območje za ustanovitev občine
                  Tepanje, se doda naselje Zgornje Hrušovje. Gospod Frim, prosim.</p>
            </sp>
            <sp xml:id="SDZ1-Izredna-07-1994-04-08.sp216">
               <speaker>STANE FRIM:</speaker>
               <p>Hvala. Napaka je; Grušovje.</p>
            </sp>
            <sp xml:id="SDZ1-Izredna-07-1994-04-08.sp217">
               <speaker>PODPREDSEDNIK VLADIMIR TOPLER:</speaker>
               <p>Grušovje, hvala lepa. Sem mislil, da boste dali pojasnilo. Vlada ga podpira,
                  komisija podpira ta amandma in ga dajem na glasovanje. Glasujemo o amandmaju k
                  265. točki, ki ga predlaga gospod Stane Frim. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo amandma sprejeli.</p>
               <p>Imamo amandma k 267. točki, na strani 119 odloka. Referendumskemu območju za
                  ustanovitev občine Vitanje se doda Rogla, pri točki 268 referendumsko območje za
                  sklenitev občine Zreče pa se Rogla izloči. Vlada tega ne podpira in komisija tudi
                  ne.</p>
               <p>Gospod Frim.</p>
            </sp>
            <sp xml:id="SDZ1-Izredna-07-1994-04-08.sp218">
               <speaker>STANE FRIM:</speaker>
               <p>Hvala, predsedujoči. Spoštovane poslanke in poslanci! Z mojim amandmajem samo
                  postavljam to ureditev, ki do danes ni bila sporna. Danes je Rogla območje znotraj
                  meja krajevne skupnosti Vitanje. Prav tako spada v katastrsko občino oziroma v
                  naselje Hodinja. To dejstvo do danes ni bilo ovira za hiter razvoj tega področja v
                  smislu turizma.</p>
               <p>Sedaj arugument, po katerem naj bi Rogla spadala v to novo občino, ker je tam
                  sedež podjetja, katerega poslovna enota je hotel na Rogli, za mene ni prav
                  sprejemljiv. Menim, da občinske meje, ki jih bomo postavili, ne smejo biti ovira
                  za počasnejši ali kakor koli oviran razvoj podjetij ali njihovih dislociranih
                  enot.</p>
               <p>S tem amandmajem predlagam rešitev. Ta rešitev bo intenzivno povezovala obe novi
                  občini in ju silila k tesnemu sodelovanju pri turističnem razvoju tega dela
                  Pohorja.</p>
               <p>Obe bodoči občini, tako Vitanje in Zreče, bosta obsegali znatni del Pohorja. Z
                  rešitvijo, ki je sedaj tukaj v gradivu, menim, da bi povzročili velik spor med
                  bodočima občinama in bi skoraj onemogočili njuno nadaljnje sodelovanje, kar bi
                  bila velika škoda.</p>
               <p>Moj amandma je prispevek k pomiritvi. Če se sprejme to stanje, kot je sedaj, se
                  lahko spori zavlečejo. Želim, da to podprete. Glede prebivalcev na Rogli, ki so
                  najprej prijavili, ker vemo, da tam ni, najprej so prijavili v podjetju tri s tem
                  namenom in kasneje še druga krajevna skupnost štiri, tako da ne bi razpravljali o
                  izidu teh glasovanj.</p>
               <p>Menim, da bi bilo v redu podpreti moj amandma. Hvala.</p>
            </sp>
            <sp xml:id="SDZ1-Izredna-07-1994-04-08.sp219">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Vlaj. Slišal sem, da je krajevna skupnost Rogla brez
                  prebivalcev.</p>
            </sp>
            <sp xml:id="SDZ1-Izredna-07-1994-04-08.sp220">
               <speaker>MAG. STANE VLAJ:</speaker>
               <p>Ni brez prebivalcev. Primer Rogle je morda res najbolj kričeč primer oziroma
                  primer, ki nas je najbolj nezaposloval. Moram reči, čeprav tvegam kritiko gospoda
                  Kopača, da bom meditiral, da smo obiskali Zreče, Slovenske Konjice, večkrat smo
                  sprejeli predstavnike ene in druge krajevne skupnosti in skušali vplivati v tej
                  smeri, o kateri je govoril tudi gospod Frim in se z njim strinjam, da bi morali
                  najti neko sporazumno rešitev. V tem primeru gre Rogli gotovo za skupni interes in
                  za vpliv Rogle in tamkajšnih zmogljivosti, ne samo na območje Rogle in Zreč, tudi
                  na Vitanje. Nekako je izgledalo, da bi se dalo dogovoriti med obema krajevnima
                  skupnostima oziroma bodočima občinama, da bi dosegli obliko sodelovanja bodisi v
                  obliki skupnosti ali zveze dveh ali več občin, to kar omogoča zakon o lokalni
                  samoupravi ali na nek drug način. Imeli smo tudi poseben sestanek pri županu
                  Baragi v Slovenskih Konjicah. Bilo je vloženih kar precej naporov za to, da bi
                  našli rešitev, ki bi zadovoljila obe strani. Bil je celo nekako dogovorjen
                  predlog, da bi Rogla oziroma bodoča občina Zreče odstopala turistično takso in še
                  neke druge oblike so se nakazovale, ki bi izboljševale položaj Vitanja oziroma
                  tudi zadovoljevale interese Vitanjčanov, ki jih imajo do tega področja.</p>
               <p>To je iz vsebinskega, gotovo pa gre v obeh primerih za argumente, ki stojijo. Gre
                  le za to, kateri argumenti prevladajo. Pri Vitančanih gre gotovo za to, da spada
                  to naselje v območje krajevne skupnosti Vitanje. Gre tudi za to, da so Vitanje
                  bile že dolgo nazaj občina itn. Po drugi strani pa gre tudi za to, da je krajevna
                  skupnost Zreče s svojimi gospodarskimi zmogljivostmi veliko vlagala v ta kompleks
                  in je tudi ne samo prispevala v razvoj Rogle, temveč tudi za razvoj dela Vitanja.
                  Zato smo bili v precepu, ko smo na eni strani tehtali zgodovinske, tradicionalne
                  in geografske razloge z novejšimi gospodarskimi in razvojnimi razlogi, upoštevaje
                  seveda tudi vse tisto, kar so nam povedali v občini Slovenske Konjice in v Zrečah
                  in na Rogli o razvojnih projektih za to območje. Lahko trdim, da si Vlada vsekakor
                  želi, da bi v tem primeru prišli do rešitve, ki bi zadovoljila obe strani.</p>
               <p>Po formalni strani pa gospod Frim nima prav. Rogla je naselje. Tamkaj so trije
                  stalni prebivalci s stalnim prebivališčem, ki so se odločili za to, da je naselje
                  Rogla priključeno k referendumskemu območju občine Zreče. Štirje, o katerih govori
                  gospod Frim, kar nam je tudi poznano; za one tri imamo uradne podatke iz
                  Ministrstva za notranje zadeve, da so veljavno prijavljeni, za te štiri pa imamo
                  podatek z dne 30.3.1994 iz Sekretariata za notranje zadeve občine Slovenske
                  Konjice, kjer je zapisano, da je tukajšnji sekretariat uvedel ugotovitveni
                  postopek za prijavo stalnega prebivališča na Rogli za naslednje osebe in so
                  naštete. Navedeni so - do izdaje ugotovitvene odločbe v razvidu začasno
                  prijavljenih oseb. To pač ni naša stvar, ampak sem dolžan to korektno povedati in
                  vas seznaniti s to dokumentacijo, ki jo imamo.</p>
            </sp>
            <sp xml:id="SDZ1-Izredna-07-1994-04-08.sp221">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pukl, prosim. <stage>(Glas iz klopi se ne sliši
                     dovolj.)</stage>  Hvala lepa. Prosim, gospod Frim.</p>
            </sp>
            <sp xml:id="SDZ1-Izredna-07-1994-04-08.sp222">
               <speaker>STANE FRIM:</speaker>
               <p>Od teh treh prijavljenih, ki so bili prej kot naslednji štirje prijavljeni,
                  mislim, da odgovor, včeraj sem govoril z gospodom Debeljakom, ki je dal odgovor
                  Ministrstva za notranje zadeve, gre za to, da so sporne vse prijave, ki so bile
                  dane s tem namenom. Namreč namen je bil jasen, ker podjetje je prijavilo te tri
                  letos, mislim, da v februarju ali v marcu. Tako da s tega vidika, ali so trije
                  bolj merodajni kot oni štirje. Torej vse prijave so vprašljive. Takšen je bil
                  načelen odgovor ministrstva.</p>
            </sp>
            <sp xml:id="SDZ1-Izredna-07-1994-04-08.sp223">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Vlaj, predstavnik Vlade.</p>
            </sp>
            <sp xml:id="SDZ1-Izredna-07-1994-04-08.sp224">
               <speaker>MAG. STANE VLAJ:</speaker>
               <p>Za nas so merodajni dokumenti. 14.3. je bilo izdano uradno stališče Ministrstva za
                  notranje zadeve, kjer je obvestila občina Slovenske Konjice, Krajevno skupnost
                  Vitanje glede prijave prebivališča oseb na Rogli in kjer ugotavlja, da so
                  prijavili stalno prebivališče na Rogli trem državljanom Republike Slovenije. V
                  postopku je organ v skladu s 6. členom zakona o evidenci nastanitve občanov in o
                  registru prebivalstva od strank zahteval ustrezna dokazila. Stranke so predložile
                  overjene najemne pogodbe, sklep o dodelitvi hišne številke in odločbo upravnega
                  organa, pristojnega za varstvo okolja in urejanje prostora o spremembi namembnosti
                  depandansa Jelka v stanovanjski objekt. Meni je žal, ker moram to prebrati, da
                  razčistimo. S strankami je organ opravil tudi razgovor, da bi ugotovil, ali imajo
                  namen dejansko prebivati na Rogli. Objekt je po mnenju organa opremljen tako, da
                  so stanovalcem zagotovljeni minimalni standardi, ki jih določa stanovanjski
                  zakon.</p>
               <p>Na podlagi vseh ugotovljenih dejstev in okoliščin, je organ ugotovil, da v
                  konkretnem primeru ni mogoče uporabiti določb 7. člena zakona, zato je stranke
                  stalno prijavil v depandansi Jelka. Potrebno je še omeniti, da lahko organ v
                  skladu z določbami 8. člena zakona o evidenci nastanitve občanov in o registru
                  prebivalstva tudi kasneje uvede postopek za ugotovitev dejanskega stanja, če
                  posumi, da stranke dejansko ne prebivajo na naslovu, na katerem so prijavile svoje
                  stalno prebivališče. S prijavo stalnega prebivališča, s tem zaključujem, se
                  izvršuje le osnovni namen določb zakona o evidenci nastanitve občanov in o
                  registru prebivalstva, zato je nedopustno, da se skušajo določbe zakona zlorabiti
                  za doseganje drugih ciljev. To lahko gospod predsednik tudi oddam.</p>
            </sp>
            <sp xml:id="SDZ1-Izredna-07-1994-04-08.sp225">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Frim. Dolga debata.</p>
            </sp>
            <sp xml:id="SDZ1-Izredna-07-1994-04-08.sp226">
               <speaker>STANE FRIM:</speaker>
               <p>Hočem povedati, da so tudi ti trije, ki so v tem smislu pravno-formalno dobili
                  stalno prebivališče, bili z istim namenom prijavljeni.</p>
            </sp>
            <sp xml:id="SDZ1-Izredna-07-1994-04-08.sp227">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem še gospodu Školču. Moram popraviti, ker sem prej rekel,
                  da je krajevna skupnost, je naselje in izgleda, da je bil zbor krajanov 100% in da
                  so z velikim procentom tudi sprejemali odločitve. Izvolite.</p>
            </sp>
            <sp xml:id="SDZ1-Izredna-07-1994-04-08.sp228">
               <speaker>JOŽEF ŠKOLČ:</speaker>
               <p>Podprl bi predlog Vlade, kot vidim, v bistvu ne bo težko, če bodo šle stvari tako
                  naprej, kot govori gospod Frim, potem bodo zelo hitro izpolnjeni pogoji, da bo
                  Rogla tudi samostojna občina. Če se bodo vsi počasi gor preselili, tako da bodo s
                  tem izpolnjeni pogoji in ne bo več tega spora.</p>
               <p>Druga argumentacija, ki jo daje gospod Frim okrog tega, da je bilo doslej že vse v
                  redu, bi mene napeljala na to, da bi dal drug amandma, da se ne spopadajo za to,
                  kdo bo gospodar Rogle, za katero približno vemo, kaj lahko pomeni za neko tako
                  občino, ampak bi kvečjemu dal amandma, da se ti dve bodoči občini ravno zaradi
                  Rogle organizirata kot ena občina. Meni je žal, da ni dal takega amandmaja, to bi
                  bilo bistveno lažje podpreti, tako pa se moram nekje zanesti na nekaj, kar pravijo
                  tukaj predvsem kolegi poslanci in poslanke v stranki krščanskih demokratov, da se
                  je potrebno zanesti na voljo ljudstva in tukaj je bila baje v enem od redkih
                  krajev 100%. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp229">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Školču. Gospa Primožičeva.</p>
            </sp>
            <sp xml:id="SDZ1-Izredna-07-1994-04-08.sp230">
               <speaker>JANA PRIMOŽIČ:</speaker>
               <p>Hvala lepa. Priznati je treba, da je zadeva izredno težka. Vendar, če se naslonimo
                  na to, da oblikujemo občine iz naselij ob omejitvah, se pravi, ne ločujemo oziroma
                  delimo naselij, razen tistih izjem in da praviloma ne sekamo katastrskih občin, bi
                  jaz ta argument katastrska občina vzela kot v bistvu tistega merodajnega.
                  Prebivalci so se naseljevali, vemo, zakaj. Mislim, da je pošteno, da upoštevamo to
                  splošno načelo, se pravi katastrska občina. Katastrska občina je pa Vitanje. Hvala
                  lepa.</p>
            </sp>
            <sp xml:id="SDZ1-Izredna-07-1994-04-08.sp231">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma gospoda Staneta Frima ni bil sprejet.</p>
               <p>K 268. točki na strani 27. odloka imamo amandma gospoda Franca Potočnika, Vlada ga
                  podpira, komisija ga podpira: za referendumsko območje za ustanovitev občine
                  Lisično se doda Gubno in Dobležiče. Prosim, gospod Potočnik.</p>
            </sp>
            <sp xml:id="SDZ1-Izredna-07-1994-04-08.sp232">
               <speaker>FRANC POTOČNIK:</speaker>
               <p>Spoštovane gospe in gospodje! Jaz sem to na dolgo obrazložil, na eni strani s
                  tekstom, na drugi strani s karto, je pa obrazložitev čisto kratka. Lahko gre za
                  napako, ti dve naselji sta bili pomotoma uvrščeni v drugo referendumsko območje in
                  zato je to prav, da ta amandma podprete. Ta dva kraja se s tem referendumskim
                  območjem ne stikata.</p>
            </sp>
            <sp xml:id="SDZ1-Izredna-07-1994-04-08.sp233">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2
                     poslancev.)</stage></p>
               <p>Ugotavljam, da smo amandma sprejeli.</p>
               <p>Prehajamo k amandmaju gospoda Alojza Metelka k 302. točki na strani 136 odloka.
                  Vlada ga ne podpira, komisija pa ga podpira: "iz referendumskega območje za
                  ustanovitev občine Veliki Gaber se izločijo vasi: Žibina in Stranje in se
                  priključijo k referendumskem območju 303., stran 36. Trebnje. Prosim, gospod
                  Metelko.</p>
               <p>Kolegice in kolegi, še enkrat prosim, še par amandmajev imamo, prosim za malo več
                  pozornosti in miru, da bomo lahko zaključili to današnjo sejo.</p>
            </sp>
            <sp xml:id="SDZ1-Izredna-07-1994-04-08.sp234">
               <speaker>ALOJZIJ METELKO:</speaker>
               <p>Spoštovani! Pri tem amandmaju sem v dilemi. Krajevna skupnost Veliki Gaber se je
                  odločila za referendumsko območje, potem ko so se odločili, so iz teh dveh vasi
                  zbrali podpise in s podpisi protestirali, da se s tem ne strinjajo. Obljubil sem,
                  da bom na osnovi teh podpisov vložil amandma, da ti dve vasi ostaneta pod občino
                  Trebnje, bo pa zelo čudno, ker bo v bistvu to skoraj otok in tudi sama občina
                  Trebnje bo imela zelo čudno obliko, tako da mislim, da čeprav sem vložil ta
                  amandma predvsem zaradi tega, ker bo za odtujitev teh dveh vasi občina izpod tisoč
                  prebivalcev in preide potem pod tisti sklep, tisti, ki smo ga v začetku sprejeli
                  pod pretres kot občina. Predlagal bi, da se amandmaja ne podpre.</p>
            </sp>
            <sp xml:id="SDZ1-Izredna-07-1994-04-08.sp235">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Metelko, lahko ga tudi umaknete. Gospod Metelko je predlagal,
                  da amandmaja ne podpremo. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je amandma kljub vsemu sprejet.</p>
               <p>Imamo amandma Vlade Republike Slovenije k 311. točki. Kolegice in kolegi, prosim
                  za malo več miru. Imamo amandma k 311. točki, referendumsko območje za ustanovitev
                  občine Izlake se črta. Prosim, gospa Danica Simšič.</p>
            </sp>
            <sp xml:id="SDZ1-Izredna-07-1994-04-08.sp236">
               <speaker>DANICA SIMŠIČ:</speaker>
               <p>Jaz se dejansko opravičujem, ker sem nekaj še vmes počela in sem bila prepozna, da
                  bi pritisnila tipko in sprašujem, ali je možno ponoviti to glasovanje.</p>
            </sp>
            <sp xml:id="SDZ1-Izredna-07-1994-04-08.sp237">
               <speaker>PODPREDSEDNIK VLADIMIR TOPLER:</speaker>
               <p>Jaz bom dal to na glasovanje, ker sem tudi prej. Glasujemo o proceduralnem sklepu,
                  da se glasovanje o amandmaju gospoda Metelka ponovi. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je predlog sprejet in da bomo glasovanje ponovili.</p>
               <p>Jaz bi prosil za malo več resnosti in pozornosti, da delo nadaljujemo v skladu,
                  tudi s kriteriji, ki smo jih sprejeli. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je amandma sprejet.</p>
               <p>Kolegice in kolegi, jaz vas bom prosil k malo večji resnosti. Ne bi rad tu izpadel
                  kot nek učitelj, ampak prosim, da delo resno nadaljujemo. Na začetku smo se
                  dogovorili za neke kriterije, ki jih sedaj ne upoštevamo.</p>
               <p>Smo pri 311. točki na strani 141 našega odloka. Imamo amandma Vlade Republike
                  Slovenije, da se referendumsko območje za ustanovitev občine Izlake črta.
                  Predlagatelj je Vlada Republike Slovenije, komisija tega ne podpira. Želi kdo
                  besedo? Prosim, gospa Primožič.</p>
            </sp>
            <sp xml:id="SDZ1-Izredna-07-1994-04-08.sp238">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani! Primer je podoben primeru občine Šmartno pri
                  Litiji, in sicer gre spet v bistvu za otok Izlake sredi zagorske nove občine. Isto
                  kot prej, predlagam, da se doda nekaj naselij, za katere se ugotavlja, da niso
                  bila prepričana, ali gredo v to ali ono občino. Šentgotard se je sicer z večino
                  odločil za občino Zagorje, pri ostalih treh pa so bila zelo nejasna stališča,
                  vendar v končni fazi so bili za občino Zagorje. Vendar ekonomska moč občine Izlake
                  mislim, da je vsem poznana, zato predlagam, da podprete ta amandma in omogočite,
                  da se vsi ti občani na referendumu odločijo za občino ali proti občini Izlake.
                  Hvala lepa.</p>
            </sp>
            <sp xml:id="SDZ1-Izredna-07-1994-04-08.sp239">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Ribčič in nato gospod Vlaj.</p>
            </sp>
            <sp xml:id="SDZ1-Izredna-07-1994-04-08.sp240">
               <speaker>DR. CIRIL RIBIČIČ:</speaker>
               <p>Vlada je zavzela načelno stališče, da ni možno, da se na območju neke občine
                  ustanovi druga občina, medtem ko je Državni zbor sprejel stališče, da bo to
                  presojal pri konkretnih primerih. V primeru Litije oz. Šmartnega smo odločili, kot
                  smo odločili - ne bom se spuščal nazaj - vam pa moram tukaj reči, da predlog gospe
                  Jane Primožič, ki daje k Izlakam neka naselja, ne da bi to zahtevali oz. sklenili
                  ljudje na svojih zborih, kjer so se večinsko opredeljevali za Zagorje, ni v skladu
                  z načelom, ki je tukaj, za to govornico največkrat poudarjeno, da je treba
                  upoštevati voljo ljudi.</p>
               <p>Kar zadeva tega pod točko 1, kjer je komisija glasovala - izid je bil precej tesen
                  - in ni podprla predloga Vlade, da ni možna občina Izlake, se seveda vsakdo lahko
                  odloča po svoji vesti in po svoji presoji. Gre za vprašanje, ali se neka občina,
                  ki gotovo izpolnjuje vse temeljne pogoje, ustanovi, če je okoli in okoli te občine
                  območje druge občine, torej občine Zagorje. To vprašanje bi lahko razčlenili še
                  naprej v tem smislu, če bi se Zagorje odločilo za drugačno členitev, potem
                  ustanovitev občine Izlake ne bi bila sporna. Sporna je samo zaradi tega, ker jo
                  obkroža okoli in okoli območje druge občine. Seveda razumem to, kar je naredila
                  gospa Jana Primožič, da je priključila tej možni bodoči občini še dodatno ozemlje
                  in  s tem poskusila pač razrešiti ta problem, vendar za to nimamo podlage v
                  odločitvah ljudi. Ne glede na to, kako bomo odločili, je seveda možno na podlagi
                  ugovorov priti tudi do take rešitve, ampak ta trenutek ta odločitev ne bi bila
                  skladna z načeli, za katera smo se tukaj opredeljevali. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp241">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Vlaj.</p>
            </sp>
            <sp xml:id="SDZ1-Izredna-07-1994-04-08.sp242">
               <speaker>MAG. STANE VLAJ:</speaker>
               <p>Gospod podpredsednik! Vlada je v amandmaju k točki 311, ko se je zavzela za to, da
                  se črta, pač izhajala iz tega principielnega stališča, da ne more biti občine
                  znotraj občine. Je pa prišlo do napake pri amandmaju gospe Primožičeve, kjer Vlada
                  ne nasprotuje temu amandmaju; podobno kot smo ravnali v prejšnjem primeru občine
                  znotraj občine.</p>
               <p>Ob tem bi rad povedal še to, da čisto ne drži, da ni ugotovljena volja prebivalcev
                  v tu naštetih naseljih, seveda pa ta volja ni enotna. Zlasti v primeru Šentgotarda
                  smo bili opozorjeni na to, da je nekako izražen pomislek, da se jih vedno nekam
                  priključuje in da so po svojih interesih vezani nekoliko drugače; tudi so se
                  drugam zaposlovali, drugam je gravitiralo zadovoljevanje njihovih potreb, tako da
                  Vlada ne nasprotuje, če bi prišlo do smiselne zaokrožitve Izlak s temi naselji, s
                  tem da bo najbrže - podobno kot še v nekaterih drugih primerih - še mogoče, glede
                  na ugovore in ta postopek, ki je predviden, bolj natančno, bolj jasno našteti ta
                  naselja in morda tudi kakšno naselje ne bo ravno soglašalo s tem, da je
                  priključeno k referendumskemu območju za Izlake.</p>
            </sp>
            <sp xml:id="SDZ1-Izredna-07-1994-04-08.sp243">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Potrč.</p>
            </sp>
            <sp xml:id="SDZ1-Izredna-07-1994-04-08.sp244">
               <speaker>MIRAN POTRČ:</speaker>
               <p>Hvala. V stališču, ki smo ga sprejeli na predlog Komisije za lokalno samoupravo,
                  smo rekli, da bomo odločali od primera do primera in da ne soglašamo z mnenjem
                  Vlade, da občina v občini ni mogoča. Sedaj - vsaka občina na nekoga meji; lahko
                  meji na eno, ali pa lahko meji na več občin. V tem primeru pač meji na eno občino,
                  ker je druga okoli in okoli. In mene nekateri podučujejo, da v nekem manjšem delu
                  ne meji samo na eno občino, ker ni čisto zaokroženo, je še nek stik na parih
                  metrih z neko drugo občino. Mislim, da je litijska. Neodvisno od tega, če smo se
                  tako v načelu odločili in če Izlake izpolnjujejo vse pogoje, potem ne vidim
                  razloga, zakaj bi v primeru Izlak, kjer tudi gre za pomemben industrijski,
                  turistični, zdraviliški in podoben center z ustreznim številom ljudi, z
                  izpolnjenim pogojem, ne bi imeli občine.</p>
               <p>Ne bom podprl tega amandmaja Vlade, pa tudi ne amandmaja pod številko 1, ki je
                  logična posledica, ki to priključuje k Zagorju.</p>
               <p>Povedal bi, da amandmaja gospe Jane Primožič ne bom podprl. Ne vidim razloga, da
                  bi nasilno, vzemite v narekovajih nasilno, da je to neko grozno nasilje, da bi
                  proti volji samo zato, da bi nek visok princip, za katerega se nismo tako trdno
                  opredelili, uredili na ta način, da bi dali Izlakam možnost občine, da morajo še
                  štiri krajevne skupnosti, ki so se odločile drugače, zato da bodo Izlake imele
                  občino, priti k njim. Naj Izlake občino imajo. Te štiri krajevne skupnosti pa naj
                  bodo pri Zagorju, tako kot so se tudi odločili. Hvala.</p>
            </sp>
            <sp xml:id="SDZ1-Izredna-07-1994-04-08.sp245">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali je replika, gospa. Gospa Jana Primožič ima repliko. Potem pa
                  gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp246">
               <speaker>JANA PRIMOŽIČ:</speaker>
               <p>Se opravičujem za prej, ker se predstavila samo problem, ne pa glasovanje.
                  Predlagala bi, da najprej glasujemo o točki 312 in se opravičujem za to napako.
                  Piše amandma na amandma Vlade, to je v bistvu samostojni amandma. Predlagam, da se
                  odločimo o tem najprej in bi se strinjala s tem, da je to neke vrste nasilje. Samo
                  vprašanje je, kaj je manjše zlo.</p>
               <p>Menim, da je bolj prav, da se odločimo za to, da so Izlake občina s tem zaledjem.
                  Ugotavlja se po mnogih takih diskusijah, da prva tri naselja niso bila odločena,
                  ali za to, ali za ono smer. Po informacijah ljudi, ne po zborih krajanov, kjer so
                  bili za občino Zagorje. Šentgotard pravi, da so enkrat pod občino Zagorje, drugič
                  pod Domžale. Prav je, da ga nekam uvrstimo, predlagam, da v občino Izlake. Prosim,
                  da se najprej glasuje o tem amandmaju pod točko 2 k točki 312. Hvala.</p>
            </sp>
            <sp xml:id="SDZ1-Izredna-07-1994-04-08.sp247">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Jani Primožič. Gospod Mozetič.</p>
            </sp>
            <sp xml:id="SDZ1-Izredna-07-1994-04-08.sp248">
               <speaker>MIROSLAV MOZETIČ:</speaker>
               <p>Hvala lepa. Spoštovani! Mislim, če izhajamo iz principov, ki so določeni za
                  občine, tudi če so Izlake znotraj občine Zagorje. Če izhajamo iz teh principov,
                  izpolnjevanje pogojev, izpolnjujejo pogoje tako Izlake kot vsi ostali okrog.
                  Pomeni, da nismo naredili nekega dela, ki bi ostal tako, kot smo naredili pri
                  Ljubljani, nismo naredili tega, da bi nekaj ostalo samo nekje in ne izpolnjuje
                  nikakršnega pogoja.</p>
               <p>Kakor vem, Izlake izpolnjujejo pogoje, so tudi zelo uspešne. Če izhajamo iz tega,
                  se strinjam, da je ta kriterij; morda je nekoliko čudno in bi ta amandma, ki ga
                  predlaga Jana Primožič, rešil to, kar pravimo, da ne sme biti neka občina okrog
                  ene občine, samo ena občina. Morda je tudi res. Zakaj so lahko tri občine okoli
                  ene občine ali pa štiri, ne more biti samo ena? Tudi to bi se lahko vprašali,
                  zakaj ta kriterij, če izpolnjujeta oba dela pogoje za občino. Tukaj oba dela
                  izpolnjujeta pogoje za občino. Podpiram to, kar je predlagala Jana, sicer pa
                  mislim, da ne bi smelo priti do tega, da se ne bi spoštovala volja ljudi, ki je
                  bila izražena, in sicer, da imajo občino, če izpolnjujejo vse pogoje. Pomeni, da
                  bom pod 1 podprl amandma Jane Primožič, v nobenem primeru pa ne bom podprl tista
                  dva amandmaja, ki onemogočata, da bi Izlačani odločili tako, kot so se tudi na
                  referendumu. Tam se bodo tako ali drugače, vendar da imajo vso možnost, da imajo
                  svojo občino, ker dejansko izpolnjujejo pogoje. Eni in drugi.</p>
            </sp>
            <sp xml:id="SDZ1-Izredna-07-1994-04-08.sp249">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potočnik.</p>
            </sp>
            <sp xml:id="SDZ1-Izredna-07-1994-04-08.sp250">
               <speaker>FRANC POTOČNIK:</speaker>
               <p>Spoštovani! Podprl bom osnovni tekst, to se pravi, da ne bom podprl nobenega od
                  teh amandmajev, ker občina Izlake izpolnjuje pogoje za občino. Sedaj, ali meji z
                  eno ali z večimi, to ni pomembno. Mi imamo ob državni meji občino, ki meji tudi
                  samo z eno našo občino in praktično komunicira vse samo preko tiste občine. Ali jo
                  imamo nekje v Alpah, ki meji na drugo občino, so neke gore vmes, to za mene ni
                  argument. Za mene to ni argument, da bi občina Izlake, če so se tam krajani tako
                  odločili, ne bila samostojna občina.</p>
               <p>Glasoval bom za osnovni tekst.</p>
            </sp>
            <sp xml:id="SDZ1-Izredna-07-1994-04-08.sp251">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne vidim nobenega več, predlagam, da glasujemo najprej kar o
                  amandmaju Vlade k 311. točki, ker obe ostali točki izhajata iz tega, če to ne bi
                  bilo sprejeto. Zato predlagam, da ne upoštevamo predloga gospe Jane Primožič in da
                  glasujemo tako, kot je predlagano.</p>
               <p>Dajem na glasovanje amandma Vlade Republike Slovenije k 311. točki, da se
                  referendumsko območje za ustanovitev občine Izlake črta. Komisija tega ne podpira.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni sprejet.</p>
               <p>Smo na strani 10 našega pregleda amandmajev. Imamo amandma k 312. točki, ki je
                  brezpredmeten zaradi tega, ker se ne more vključiti, ker ostaja pod Izlake in
                  imamo amandma na amandma Vlade Republike Slovenije. Ker amandma je k 312. členu:
                  Referendumsko območje za ustanovitev občine Zagorje ob Savi se črta in vključijo
                  pod točko 311. naslednja naselja: Hrastnik pri Trojanah, Kolovrat, Povšina,
                  Šentgotard. Predlagatelj gospa Jana Primožič. Vlada mu ne nasprotuje, komisija ga
                  ne podpira. To smo že prej izvedeli, kaj to pomeni.</p>
               <p>Želi kdo besedo? Gospod dr. Ribičič. Lahko je tudi razprava.</p>
            </sp>
            <sp xml:id="SDZ1-Izredna-07-1994-04-08.sp252">
               <speaker>DR. CIRIL RIBIČIČ:</speaker>
               <p>Jaz bom glasoval proti temu amandmaju. Tisto, kar smo prej sprejeli, pomeni, da
                  imajo Izlake pravico do lastne občine. Zato je še toliko manj argumentov, da bi
                  sedaj - ne da bi imeli za to dovolj trdno podlago v odločitvah občanov - tej
                  občini kar nekaj pridajali. Sedaj tudi ni več te posebne potrebe, pa tudi sicer to
                  brez takšne odločitve ni potrebno. Če bo kdo ugovarjal, ki se je zavzemal za
                  takšno rešitev, bomo še vedno lahko o tem odločali. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp253">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma nismo sprejeli k 312. točki.</p>
               <p>Smo pri 337. točki na strani 150 odloka. Amandma predlaga gospod Partljič. Vlada
                  ga podpira, komisija ga podpira. Referendumsko območje za ustanovitev občine
                  Selnica ob Dravi.</p>
               <p>Gospod Partljič, prosim. Jaz bi prosil vse kolege in kolegice, da ne odhajate iz
                  dvorane, zato ker imamo sklepčnost na robu.</p>
            </sp>
            <sp xml:id="SDZ1-Izredna-07-1994-04-08.sp254">
               <speaker>TONE PARTLJIČ:</speaker>
               <p>Tukaj ne gre za amandma na amandma, ampak za pomoto na pomoto. V tem amandmaju, ki
                  ga imate tukaj na pregledu, so spodaj najprej prepisane štiri krajevne skupnosti z
                  Ljubljanskega barja. V našem poslanskem klubu je kolegica pomešala en Kopačev
                  amandma in moj. Pomeni, da moj amandma je do <stage>(nerazumljiva beseda)</stage>
                  del. Jaz sem podpisal prazen list, ker je rekla, da bo samo sprintala, na ekranu
                  je bilo pa še v redu. Ampak ne gre za to. Ni problem v tem. Gre preprosto za to,
                  da so nekatere stvari, kakor Sveti Jurij, tako je tudi Selnica ob Dravi izpadla po
                  mojem samo pri prepisovanju in prosim pač, da to uvrstimo kot novo občino. Tam je
                  več kot 3 tisoč 500 prebivalcev, če se ne motim. Izglasovano je bilo na
                  referendumu za občino in tudi v poročilu predsednika občine Ruše je to v gradivu.
                  Tudi na disketi. Pri prepisovanju pa je pač prišlo do pomote.</p>
               <p>Predlagam in prosim službo - jaz sicer imam tudi fotokopijo predsednikovega pisma,
                  ampak mislim, da ga imate tudi vi, da ta območja pravilno prepiše in predlagam, da
                  to občino preprosto evidentiramo. Pomembna pa je tudi zato, ker je letos praznoval
                  ta kraj 900 let in je naš predsednik mag. Rigelnik imel tam tudi ganljiv govor in
                  mislim, da si že zato to zasluži. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp255">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Tone Partljič. Jaz seveda bom dal amandma redakcijsko
                  popravljen na glasovanje, da ga ne bi sprejeli skupaj s Plešivico, Žabnico, Vnanje
                  Gorice. To se črta in prosim, bom prečital, kako se glasi amandma. Na strani 150
                  bi morala slediti pod številko za referendumsko območje za ustanovitev občine
                  Selnica ob Dravi, Veliki Boč, Zgornji Boč, Spodnji Boč, Gradišče, Zgornji Slemen,
                  del Spodnjega Slemena, Janževa gora, Črešnjevci in Vurmat del. Amandma dajem na
                  glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli. S tem smo končali glasovanja o amandmajih k
                  točki rimska I.</p>
               <p>Jaz bi predlagal, kar sem že prej povedal v proceduri, da bi najprej glasovali o
                  amandmajih, nato pa o poglavju rimska I v celoti. Predlagam, da gremo najprej še k
                  rimski II in rimski III, ker moramo pri poglavju I dobiti še amandma Vlade h
                  Kranju in to belo liso, ki smo jo povzročili z glasovanjem o Ljubljani, da jo z
                  amandmajem popravimo in nato glasujemo o poglavju I v celoti. Ali kdo temu
                  nasprotuje?</p>
               <p>Ne, zato predlagam, da smo na 11. strani našega pregleda amandmajev. Imamo amandma
                  k rimski II, to je pod točko 1. Imamo pa še amandma na amandma k besedilu
                  amandmaja pod točko 1, ki ga predlaga Komisija za lokalno samoupravo. Samo malo,
                  da ga še redakcijsko popravim. Prosim, gospod Ribičič.</p>
            </sp>
            <sp xml:id="SDZ1-Izredna-07-1994-04-08.sp256">
               <speaker>DR. CIRIL RIBIČIČ:</speaker>
               <p>To, da sta na primer besedica, dve izpadli, to je bila čista pomota. Je bil že
                  prvič sklep, ampak smo vložili to kot amandma na amandma. Skratka, nismo želeli
                  zapirati vprašanja, kdo je tisti, ki ima pravico do ugovora. To tako ali tako
                  ureja zakon, na kar nas je posebej opozoril tudi Sekretariat za zakonodajo. Tukaj
                  so samo primeroma stvari navedene. Po zakonu je jasno, da ima pravico do ugovora
                  tisti, ki je dal predlog, ki ga Državni zbor ni upošteval, in se mi je zdelo, ko
                  smo to formulacijo pregledali na komisiji, da to ni v nasprotju in z ničemer ne
                  spreminja te določbe. Res pa je, se strinjamo s sekretariatom, da je seveda ta
                  določba odloka prehodnega značaja, se pravi, takrat, ko bomo odločali o ugovorih,
                  bi to določbo izpustili iz odloka. Smiselna je pa resnično po mojem mnenju iz
                  političnega razloga v tem smislu, da ljudi opozorimo, do kdaj in na kakšen način
                  imajo možnost ugovarjati in kdo ima možnost ugovarjati na ta odlok, ker pač vsi ne
                  poznajo zakonske določbe.</p>
               <p>Moram pa zdaj dati še en amandma na amandma na amandma, in sicer takrat, ko smo to
                  obravnavali, je preteklo nekaj časa in bo to lahko objavljeno šele v ponedeljek,
                  19.4.1994. Zaradi tega je treba v tem drugem delu namesto 16.4.1994 zapisati datum
                  19.4.1994 in v tretjem delu namesto številke 8, 11. Se pravi, objavljeno bo 11. in
                  19. bo možen ugovor do 24. ure. Hvala lepa.</p>
            </sp>
            <sp xml:id="SDZ1-Izredna-07-1994-04-08.sp257">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Ribičič. Jaz bi predlagal, da bi kar sam prebral ta amandma,
                  tako spremenjen in da glasujemo zato, ker tako ali tako v celoti nadomešča drugo
                  poglavje in tudi drugo točko. Na glasovanje dajem amandma, ki se glasi: Zoper
                  odločitev o oblikovanju referendumskega območja v tem odloku lahko vložijo ugovor
                  predlagatelji posameznih predlogov <stage>(na primer: predsedniki občinskih
                     skupščinskih skupščin, pooblaščenec zbora občanov oz. podpisnikov)</stage>, in
                  sicer najkasneje do 19.4.1994 do 24. ure, neposredno pri Državnem zboru. O tem
                  amandmaju, ki nadomešča celoten amandma in tudi celotno drugo poglavje pod rimsko
                  II bi sedaj razpravljali. Želi kdo besedo? Ne in ga dajem tako spremenjenega na
                  glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet. S tem ni potrebno glasovati tudi o amandmaju in
                  tudi o 2. točki rimska II zato, ker je v celoti nadomeščena.</p>
               <p>Prehajamo k 3. točki, rimska III, tretje poglavje. V besedilu imamo amandma
                  Komisije za lokalno samoupravo, Vlada ga podpira. V besedilu tega dela se številka
                  8 nadomesti s številko 11. Predlagam, da glasujemo o amandmaju. V besedilu tega
                  dela se številka 8 nadomesti s številko 11. To je redakcijska poprava, pač zaradi
                  datuma in dajem takšen amandma na glasovanje. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Sedaj bi dal tako spremenjeno poglavje pod točko 3, z amandmajem na glasovanje.
                  Celotno poglavje 3. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo sprejeli.</p>
               <p>Tako imamo zdaj sprejeti točko 2 in točko 3 odloka. Nimamo pa sprejete še točke 1
                  odloka zato, ker moramo dobiti še amandmaje, ki pa mislim, da še niso
                  pripravljeni.</p>
               <p>Jaz bi dal odmor, samo prosil bi vse skupaj, da zagotovite prisotnost. Kolegice in
                  kolegi, pomembno je, da lahko to stvar končamo zaradi tega, da bo lahko razpisano.
                  Apeliram na vse, da zagotovimo prisotnost na seji. Gospod predsednik, prosim.
                  Prosim, da ste v dvorani, seja še ni prekinjena.</p>
            </sp>
            <sp xml:id="SDZ1-Izredna-07-1994-04-08.sp258">
               <speaker>MAG. HERMAN RIGELNIK:</speaker>
               <p>Spoštovane kolegice in kolegi. Vem, da je pozna ura. Mi bi vas prisrčno prosili,
                  tole moramo danes zaključiti, ker mora biti v ponedeljek objavljeno v časopisih.
                  Dogovor s časopisnimi hišami je, prostor je zagotovljen in navsezadnje gre za
                  dosti velike stroške in ker smo že enkrat zamudili, to je jutrišnji termin, je v
                  ponedeljek v bistvu zadnji termin. Zato vas prosim, da ostanete tu in zagotovite
                  sklepčnost Državnemu zboru. Se vam v naprej zahvaljujem. Hvala.</p>
            </sp>
            <sp xml:id="SDZ1-Izredna-07-1994-04-08.sp259">
               <speaker>PODPREDSEDNIK VLADIMIR TOPLER:</speaker>
               <p>Predlagam, da sejo nadaljujemo čez 20 minut. Sejo nadaljujemo ob 17.30. Lepo
                  prosim še enkrat za prisotnost in zagotovitev sklepčnosti.</p>
            </sp>
            <stage type="time">(Seja je bila prekinjena ob 17.03 uri in se je nadaljevala ob 17.35
               uri)</stage>
            <sp xml:id="SDZ1-Izredna-07-1994-04-08.sp260">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Nadaljujemo 7. izredno sejo Državnega
                  zbora. Prosim, da najprej ugotovimo prisotnost v dvorani! Lepo prosim, da zasedete
                  svoja mesta in da ugotovimo prisotnost!</p>
               <p>Ugotavljamo prisotnost v dvorani! Navzočih je 55 poslank in poslancev. Zbor je
                  sklepčen in lahko nadaljujemo.</p>
               <p>Glede na to, da nismo zaključili prvega poglavja odloka, imamo sedaj še amandmaje,
                  ki ste jih prejeli na klop. To so amandmaji Vlade k razdelitvi referendumskih
                  območij občine Kranj in amandmaji, ki so uskladitveni k 119. točki in k 120.
                  točki.</p>
               <p>Amandmaje za referendumska območja za razdelitev je na podlagi opozorila
                  Sekretariata za zakonodajo in sklepa Komisije za lokalno samoupravo vložila Vlada
                  Republike Slovenije, nanašajo pa se na referendumsko območje občine Kranj. Želi
                  kdo besedo?</p>
               <p>Prosim, gospod Vlaj, namestnik direktorja vladne službe.</p>
            </sp>
            <sp xml:id="SDZ1-Izredna-07-1994-04-08.sp261">
               <speaker>MAG. STANE VLAJ:</speaker>
               <p>Gospod podpredsednik! Spoštovani! Mi smo seveda pred nehvaležno nalogo, da
                  določimo predlog za določitev referendumskega območja za ustanovitev občin na
                  območju sedanje občine Kranj. Na podlagi opozorila Sekretariata za zakonodajo in
                  sklepa Komisije za lokalno samoupravo smo pripravili amandma. Za pripravo tega
                  amandmaja o občini Kranj in njeni razdelitvi na referendumska območja smo
                  uporabili objavljene strokovne podlage za možno členitev občin, poleg tega pa tudi
                  zapisnik iz krajevne skupnosti Naklo, ki smo ga pridobili po drugi poti, sicer pa
                  tudi poznavajoč situacijo na območju te občine in tudi nekatere kritike, ki so
                  bile s strani občanov Kranja dane že takrat, ko je leta 1992 bil objavljen prvi
                  model možne členitve Slovenije na nove občine - tako da npr. Kranj ni več razmejen
                  z reko, ampak se je to povezalo. Tako predlagamo v tem amandmaju členitev oz.
                  oblikovanje referendumskih območij na območje sedanje občine Kranj na
                  referendumsko območje za ustanovitev: občine Jezersko, občine Cerklje, občine
                  Goriče, občine Šenčur, občine Naklo, občine Kranj. Izhajajoč iz tega, da se
                  naselje ne sme deliti, smo glede na to izhodišče vzeli območje Stražišče kot
                  sestavni del mestnega naselja Kranj.</p>
               <p>Seveda se zavedamo, da je priprava tega predloga zgolj zapolnitev morebitne bele
                  lise v odloku in da je lahko v marsičem tudi sporna. Je pa na tej podlagi
                  prebivalcem teh naselij omogočeno, da bodo reagirali in da bodo povedali svoje
                  kritične pripombe na oblikovanje teh referendumskih območij. Hvala.</p>
            </sp>
            <sp xml:id="SDZ1-Izredna-07-1994-04-08.sp262">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Vlaju. Ali želi še kdo besedo? Prosim, gospod Sašo Lap.</p>
            </sp>
            <sp xml:id="SDZ1-Izredna-07-1994-04-08.sp263">
               <speaker>SAŠO LAP:</speaker>
               <p>Hvala za besedo. To, kar smo ta trenutek slišali, je nekoliko v nasprotju s
                  tistim, kar bi, če bi bilo vse normalno, moralo biti posredovano v Državnem zboru.
                  Torej, zapisniki. Nastal je zaplet, večini znan iz sredstev javnega obveščanja,
                  kjer je bilo to enostransko prikazano, zakaj zapisniki niso bili posredovani v
                  roku. Moram povedati, da mi je poznana situacija in dovolite, da vam na kratko
                  razložim, za kaj gre, zakaj ti zapisniki niso bili v roku posredovani Državnemu
                  zboru.</p>
               <p>Gre za spoštovanje 20. člena zakona o referendumskih območjih, ki pravi, da se
                  stroški referenduma - ti stroški se krijejo iz državnega proračuna.  Gre za vsoto
                  milijon tolarjev. Te ure, torej te nadure, ki so jih strokovni sodelavci opravili
                  pri pripravi in izvedbi za pripravo referendumskih območij, so opravili strokovni
                  delavci, ne funkcionarji v občinski upravi. Ker te nadure teh ljudi, ki so
                  opravili res garaško delo, niso bile izplačane v roku, zapisniki niso bili
                  posredovani. Jaz imam tukaj kompletno korespondenco in do te ure, kot mi je
                  poznano, še vedno ni izpolnjen ta osnovni pogoj, da se izplača ta denar in potem
                  jasno zapisniki ne bodo noben problem. In v skladu z voljo ljudi, ki so jo
                  izrazili na posameznih zborih, je ta predlog, ki ga je sedaj pripravila Vlada, v
                  popolnem nasprotju s tem zemljevidom.</p>
               <p>Tukaj se pojavlja referendumsko območje Goriče, ki ga tukaj ni na tem zemljevidu,
                  ki je pač original. To, kar držim v roki, je original in še marsikaj drugega je
                  drugače.</p>
               <p>Sedaj predlagam rešitev, da se navkljub vsemu pridobijo originalni dokumenti, s
                  tem da, kot sem povedal, naj bi se tisti pogoj, ki ga je predsednik skupščine
                  občine Kranj postavil 31.3. ob 10.30 zjutraj predsedniku izvršnega sveta. In te
                  stvari naj se razčistijo. Hvala.</p>
            </sp>
            <sp xml:id="SDZ1-Izredna-07-1994-04-08.sp264">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bi prosil, da se držimo dnevnega reda. Mi moramo ta odlok danes
                  sprejeti in nimamo časa čakati.</p>
               <p>Prosim, gospa Jana Primožič.</p>
            </sp>
            <sp xml:id="SDZ1-Izredna-07-1994-04-08.sp265">
               <speaker>JANA PRIMOŽIČ:</speaker>
               <p>Hvala lepa. Ne bi načenjala polemike, ampak dodala bi samo nekaj pojasnil. Vsaj
                  jaz ocenjujem ta zaplet kot višek arogance največjega slovenskega demokrata,
                  recimo, da je bil nekdaj Vitomir Gros.</p>
               <p>Če samo pogledamo te primere, kako so bili zbori krajanov sklicevani, ob kakšnih
                  urah. Ob dveh popoldne, ko ljudje niso bili ne v službi, niso prišli iz službe in
                  tako naprej, in vsaj po navedbah Gorenjskega glasa, je zahteval izplačilo dnevnic
                  za funkcionarje - tu se opredeljuje, da so bili to strokovni sodelavci, ki po vseh
                  kriterijih občine Kranj nimajo pravice do plačila nadur. Zraven je bila še izjava
                  kranjskega župana, da bo sam izplačal te dnevnice in ne vem, kakšne stroške, in
                  dokumente zažgal. Mislim, da je to res višek arogance. Škoda, ker nismo nobenih
                  kazenskih določb pod ta zakon o referendumu dali, vendar predlagam, da razrešimo
                  ta problem tako, da sprejmemo ta predloženi amandma, ki temelji na strokovnih
                  podlagah, zbori krajanov oziroma zapisniki iz teh, bodo pa prišli kasneje. Hvala
                  lepa.</p>
            </sp>
            <sp xml:id="SDZ1-Izredna-07-1994-04-08.sp266">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlagam, da prehajamo na odločanje, glede na amandmaje, ki smo jih
                  dobili.</p>
               <p>Najprej imamo, da se za občino Kranj, da se doda 76.a točka: Referendumsko območje
                  za ustanovitev občine Jezersko.</p>
               <p>Predlagam, da o celotni razdelitvi občine Kranj glasujemo skupaj. Prosim za mir!
                  Ali kdo temu nasprotuje? <stage>(Ne.)</stage> Torej dajem celotno referendumsko
                  razdelitev na glasovanje.</p>
               <p>Ugotovimo sklepčnost! <stage>(59 prisotnih.)</stage></p>
               <p>Prosim, gospod Matuš, proceduralno. Demokratično je, da mu dam besedo.</p>
            </sp>
            <sp xml:id="SDZ1-Izredna-07-1994-04-08.sp267">
               <speaker>ŠTEFAN MATUŠ:</speaker>
               <p>Hvala za besedo. Ne vem, jaz se bom pravzaprav vzdržal tega glasovanja. Glasujem o
                  nečem, kar je dala Vlada. Ne vem, ali je skladno s tem, kar so se odločili ljudje
                  na tistih zborih občanov. Jaz se bom vzdržal tega glasovanja. Mislim, da je to,
                  kar zdaj počnemo, pravzaprav nedemokratično, čeprav ocenjujem, da recimo poteze,
                  ki so bile opravljene, da ni prišlo do dostave teh dokumentov, ne vem, ali so v
                  skladu, mislim pa, da verjetno niso v skladu s proceduro.</p>
            </sp>
            <sp xml:id="SDZ1-Izredna-07-1994-04-08.sp268">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, moram vam odgovoriti na to vprašanje. Mi drugega nismo dobili in mi
                  ne moremo pustiti belo liso. To smo povedali že prej in zato je potrebno o tem
                  glasovati. Nismo pa dobili dokumentov, kot smo jih dobili od drugod in zato moramo
                  o tem glasovati. Želi še kdo obrazložiti svoj glas? <stage>(Ne.)</stage> Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo amandma Vlade za razdelitev referendumskih območij občine Kranj
                  v celoti sprejeli.</p>
               <p>Govorijo mi, da moramo najprej glasovati o prvem poglavju v celoti, potem bomo pa
                  glasovali še o uskladitvenih amandmajih. Takšno je pravilo. Ugotovimo sklepčnost!
                     <stage>(60 prisotnih.)</stage></p>
               <p>Kdo je za to, da se sprejme prvo poglavje v celoti? <stage>(48 poslancev.)</stage>
                  Je kdo proti? <stage>(2 poslanca.)</stage></p>
               <p>Ugotavljam, da smo prvo poglavje sprejeli.</p>
               <p>Sedaj dajem v razpravo dva uskladitvena amandmaja k 119. in k 120. točki.
                  Amandmaje imate pred seboj in jih ne bi bral. Želi kdo besedo? Prosim, gospod
                  Miroslav Mozetič.</p>
            </sp>
            <sp xml:id="SDZ1-Izredna-07-1994-04-08.sp269">
               <speaker>MIROSLAV MOZETIČ:</speaker>
               <p>Hvala lepa. Saj ne bom dolg. Ampak ta 119. amandma - zdaj sem pa res zmeden. Prej
                  je bil samo Tacen v Ljubljani, zdaj je še Šmartno v Ljubljani, pojutrišnjem bodo
                  verjetno še Gameljne, potem bodo pa še Medvode. Mislim, da ta amandma niti ni
                  uskladitveni. Če je kaj narobe, naj se pritožijo v ugovoru in bo potem čez 14 dni,
                  ko bomo odlok dokončno sprejemali, urejeno.</p>
            </sp>
            <sp xml:id="SDZ1-Izredna-07-1994-04-08.sp270">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Dajem na glasovanje najprej uskladitveni amandma k
                  119. členu. Ugotovimo prisotnost. Še enkrat poudarjam, da so to uskladitveni
                  amandmaji. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem oziroma v razpravo uskladitveni amandma k 120. točki.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je amandma sprejet.</p>
               <p>V razpravo dajem predlog odloka v celoti. Želi kdo besedo?
                  <stage>(Ne.)</stage></p>
               <p>Prosim, gospa Pečanova.</p>
            </sp>
            <sp xml:id="SDZ1-Izredna-07-1994-04-08.sp271">
               <speaker>BREDA PEČAN:</speaker>
               <p>Hvala lepa. Obrazložiti hočem glas. Glasovala bom proti temu odloku, ker mislim,
                  da je pripeljal do absurda v Sloveniji in ker nočem biti udeležena pri takem
                  odločanju. Vem, da smo sprejeli take zakone, kot smo jih sprejeli, vendar kot
                  posameznica imam pravico, da vsaj z glasovanjem proti povem, da se s takim načinom
                  oblikovanja občin v Sloveniji ne strinjam, ker bodo veliko več stale, kot pa
                  katera koli druga varianta, ki je bila v razpravi in ker bodo občani, ki so se
                  odločali za take občine, ogoljufani. Hvala.</p>
            </sp>
            <sp xml:id="SDZ1-Izredna-07-1994-04-08.sp272">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo drug obrazložiti svoj glas? Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo odlok v celoti sprejeli.</p>
               <p>Imamo še sklep. Državni zbor pooblašča Vlado Republike Slovenije kot predlagatelja
                  odloka o določitvi referendumskih območij za ustanovitev občin za redakcijski
                  popravke besedila predloga odloka v vseh primerih, ko je pri njegovi pripravi
                  prišlo do tiskovnih napak.</p>
               <p>Želi kdo o predlogu tega sklepa razpravljati? <stage>(Ne.)</stage> Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda. S tem tudi zaključujem 7. izredno sejo
                  Državnega zbora. Vsem želim prijeten vikend. O nadaljevanju redne seje boste
                  obveščeni v četrtek.</p>
            </sp>
            <stage type="time">(Seja je bila končana 8. aprila 1994 ob 17.53 uri.)</stage>
         </div>
      </body>
   </text>
</TEI>
