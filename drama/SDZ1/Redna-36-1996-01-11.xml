<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-36-1996-01-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">00E93AFF49FBEC31C1257832004838F8</idno>
               <idno type="URI">00E93AFF49FBEC31C1257832004838F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-36-1996-01-11.DZ" n="36">
               <name>Redna</name>
               <date when="1996-01-11"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-36-1996-01-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 11. JANUARJA 1996 OB 10.10 URI.)</stage>
            <sp xml:id="SDZ1-Redna-36-1996-01-11.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, kolegi poslanci, gospe in gospodje! Novoletni prazniki so minili. Dovolite, da na začetku kljub vsemu sebi in vam zaželim uspešno delo v letu 1996.</p>
               <p>Pričenjam nadaljevanje 36. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje poslanke in poslanci: Vladimir Topler za pričetek seje dve uri, Janko Predan, mag. Janez Jug za popoldanski del seje <stage>(upajmo, da je ne bo več)</stage>, Mihaela Logar, Alojz Metelko, mag. Janez Kocijančič, Vitodrag Pukl, dr. Lev Kreft, Zoran Madon, Roberto Battelli, Borut Pahor za dopoldanski del seje in Maria Pozsonec za dve uri. Prosim, da ugotovimo prisotnost v dvorani! Ugotavljamo prisotnost! <stage>(65 prisotnih.)</stage> Tako je zbor sklepčen in lahko pričnemo z delom.</p>
               <p>Na to sejo sem vabil predstavnike Vlade in jih lepo pozdravljam.</p>
               <p>Za nadaljevanje 36. seje zbora so nam preostale še naslednje točke: prekinjena 24. točka dnevnega reda - resolucija o strategiji učinkovite rabe in oskrbe Slovenije z energijo - druga obravnava, prekinjena 25. točka - predlog zakona o organizaciji in financiranju na področju znanosti in tehnologije - prva obravnava, 27. točka - predlog poslancev Saša Lapa in Ivana Verzolaka za sprejem obvezne razlage prvega odstavka 23. člena zakona o političnih strankah in 27. a točka dnevnega reda - problematika izklopitve oddajnikov na Belem križu in Nemčevcih.</p>
               <p>Prehajamo na nadaljevanje <title>PREKINJENE 24. TOČKE DNEVNEGA REDA - OBRAVNAVA RESOLUCIJE O STRATEGIJI UČINKOVITE RABE IN OSKRBE SLOVENIJE Z ENERGIJO</title>.</p>
               <p>Obravnavo resolucije smo prekinili pri poglavju Energetsko svetovanje. K temu poglavju imate v pregledu amandmajev z dne 11.12.1995 novo besedilo.</p>
               <p>Amandmaja, ki je v pregledu, predlagatelj amandmaja je skupina poslancev, prvopodpisani Leo Šešerko, Odbor za gospodarstvo ne podpira. Želi kdo o tem poglavju in o tem amandmaju besedo? <stage>(Nihče.)</stage> Zato dajem amandma k poglavju Energetsko svetovanje na glasovanje. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem poglavje Predpisi, standardi in sporazumi. K temu poglavju sta vložena dva amandmaja, ki jih imate v pregledu. Prvi amandma, predlagatelj je skupina poslancev, prvopodpisani Leo Šešerko. Odbor za gospodarstvo amandmaja ne podpira in vlaga svoj amandma, ki je pod točko 2. Če bo amandma pod točko 1 sprejet, bo amandma pod točko 2 brezpredmeten. Želi kdo o tem poglavju in o teh dveh amandmajih besedo? <stage>(Nihče.)</stage></p>
               <p>Prehajamo na glasovanje. Na glasovanje dajem amandma k poglavju Predpisi, standardi in sporazumi, ki je v pregledu pod točko 1. Ugotovimo sklepčnost! Gospod Pregelj želi obrazložiti svoj glas.</p>
            </sp>
            <sp xml:id="SDZ1-Redna-36-1996-01-11.sp2">
               <speaker>ŽARKO PREGELJ:</speaker>
               <p>Spoštovani! Podpiram amandma, ki ga je vložila skupina poslancev s prvopodpisanim gospodom Šešerkom, ker menim, da je dovolj obširen in natančen, medtem ko amandma matičnega odbora, ki je sicer v osnovi podoben, je pa nekoliko nejasen. Namreč, omejevanje zgolj prodaje nekvalitetnih energetskih aparatov pomeni, da bomo še vedno prodajali sicer kvalitetne z Wolframovo žičko potrošne žarnice, se pravi energetsko potrošne žarnice. Tako da ta amandma v resnici ne rešuje tistega, kar je želel amandma skupine poslancev. Hvala lepa.</p>
            </sp>
            <sp xml:id="SDZ1-Redna-36-1996-01-11.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas. <stage>(Ne.)</stage></p>
               <p>Prehajamo na glasovanje. Na glasovanje dajem amandma k poglavju Predpisi, standardi in sporazumi pod točko 1 v pregledu. Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma k istemu poglavju, ki je pod točko 2 v pregledu. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma pod točko 2 sprejet.</p>
               <p>V obravnavo dajem podpoglavje Finančna sredstva in spodbude. K temu poglavju imamo vložena dva amandmaja, ki sta oba v pregledu. Prvi amandma predlaga skupina poslancev, provpodpisani je Leo Šešerko; Odbor za gospodarstvo amandmaja ne podpira in daje svoj amandma, ki je pod točko 2 v pregledu. Če bo sprejet amandma pod točko 1, bo amandma pod točko 2 brezpredmeten. Želi kdo o tem podpoglavju in o teh dveh amandmajih besedo? <stage>(Nihče.)</stage></p>
               <p>Prehajamo na glasovanje. Na glasovanje dajem amandma k podpoglavju Finančna sredstva in spodbude, ki je v pregledu pod točko 1. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma k istemu podpoglavju, ki je pod točko 2 v pregledu. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma pod točko 2 sprejet.</p>
               <p>V obravnavo dajem podpoglavje Raziskave in razvoj novih tehnologij, h kateremu ni vložen noben amandma, in podpoglavje Nosilci dejavnosti učinkovite rabe energije, kjer imamo vložen amandma, ki ga predlaga Odbor za gospodarstvo. Želi kdo o teh dveh podpoglavjih in amandmaju k podpoglavju Nosilci dejavnosti učinkovite rabe energije besedo? <stage>(Ne.)</stage></p>
               <p>Na glasovanje dajem amandma k podpoglavju Nosilci dejavnosti učinkovite rabe energije, ki je v pregledu in ki ga predlaga Odbor za gospodarstvo. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>V obravnavo dajem naslednja podpoglavja: Področja dejavnosti - ni amandmaja; Gospodarstvo - ni amandmaja; Gospodinjstva <stage>(to so naslovi)</stage> - ni amandmaja; Kmetijstvo - ni amandmaja, in podpoglavje šolstvo, h kateremu imamo vložen amandma predlagateljev skupine poslancev, prvopodpisani Leo Šešerko. Odbor za gospodarstvo amandma podpira. Želi kdo besedo? <stage>(Nihče.)</stage></p>
               <p>Prehajamo na glasovanje. Na glasovanje dajem amandma k podpoglavju Šolstvo. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>V obravnavo dajem še podpoglavji k poglavju Učinkovita raba energije, to sta podpoglavji z naslovom Javni sektor in Promet. K tema dvema podpoglavjema ni vloženega amandmaja.</p>
               <p>Pričenjamo z obravnavo naslednjega poglavja Oskrba z energijo podpoglavje Električna energija, h kateremu je vložen amandma. Predlagatelj amandmaja je poslanska skupina LDS, Odbor za gospodarstvo ta amandma podpira. Želi kdo besedo? <stage>(Nihče.)</stage> Prehajamo na glasovanje.</p>
               <p>Na glasovanje dajem amandma v poglavju Oskrba z energijo, podpoglavje Električna energija, ki je v pregledu amandmajev. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavje z naslovom Kvalificirana proizvodnja in amandma k temu podpoglavju, ki ga predlaga Odbor za gospodarstvo. Želi kdo besedo? <stage>(Nihče.)</stage></p>
               <p>Amandma k podpoglavju Kvalificirana proizvodnja dajem na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavje z naslovom Prenosno in distribucijsko omrežje - ta nima amandmajev - in podpoglavje Sodelovanje z in med uporabniki električne energije, kjer je vložen amandma, ki ga predlaga Odbor za gospodarstvo. Želi kdo besedo? <stage>(Nihče.)</stage></p>
               <p>Na glasovanje dajem amandma k podpoglavju Sodelovanje z in med uporabniki električne energije. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavje Sodelovanje v Združenju evropskih elektroenergetskih sistemov, k temu ni amandmaja, in podpoglavje Hidroelektrarne, kjer imamo vložen amandma; predlagatelj je skupina poslancev, prvopodpisani dr. Leo Šešerko. Odbor za gospodarstvo ta amandma podpira. Želi kdo besedo? <stage>(Nihče.)</stage></p>
               <p>Na glasovanje dajem amandma k podpoglavju Hidroelektrarne. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavje z naslovom Termoelektrarne in podpoglavje z naslov Jedrska elektrarna. K prvemu podpoglavju ni amandmajev, k drugemu podpoglavju so vloženi trije amandmaji <stage>(imate jih v pregledu)</stage>. Pod številko 1 predlaga amandma Odbor za gospodarstvo. Amandma pod številko 2 predlaga poslanska skupina LDS, Odbor za gospodarstvo ta amandma podpira. In tretji amandma predlaga skupina poslancev, prvopodpisani Leo Šešerko; Odbor za gospodarstvo se do tega amandmaja ni opredelil, ker je podprl amandma, ki ga je predlagala poslanska skupina LDS, to je amandma pod številko 2. In je še amandma, ki je sicer v pregledu pod številko 3, vendar je to četrti amandma, ki ga predlaga Odbor za gospodarstvo. Pri amandmaju pod točko 2, če bo ta amandma, ki je pod točko 2, ki ga predlaga poslanska skupina LDS, sprejet, je glasovanje o amandmajih skupine poslancev in Odbora za gospodarstvo, to sta dva naslednja amandmaja kot tretji in četrti, brezpredmetno.</p>
               <p>Dajem to v obravnavo. Želi kdo besedo? Gospod Šešerko.</p>
            </sp>
            <sp xml:id="SDZ1-Redna-36-1996-01-11.sp4">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovane kolegice in kolegi! Tukaj smo pri ključni točki celotne energetske strategije Slovenije. Jedrska elektrarna Krško igra ključno vlogo v problematiki oskrbe energije v Sloveniji, ker je to zelo velik objekt za Republiko Slovenijo, ki ima sam po eni strani zaradi svoje prevelike velikosti celo vrsto družbenih učinkov na drugih področjih, ne samo na direktnem področju z oskrbo električne energije, vendar pa tudi na tem. Opozoril bi vas rad, da je mednarodna organizacija Greenpeace izdelala študijo o tem vprašanju, v katerem opozarja, da nadaljnje vzdrževanje Jedrske elektrarne Krško zahteva od proračuna Republike Slovenije in od Elektrogospodarstva takšno obremenitev, ki bo v bistvu onemogočala prestrukturiranje slovenskega elektrogospodarstva v smeri večje uporabe plina kot energetskega vira, kar se dogaja že sedaj in se je dogajalo že zadnjih pet let. Zaradi tega bo onemogočena večja raba alternativnih virov energije, zaradi tega zastaja gradnja vodnih elektrarn na spodnji Savi, ne zgodijo se zato tudi nujne spremembe v porabi, zlasti pri neracionalni rabi energije oziroma električne energije za proizvodnjo aluminija, ki predstavlja največjega potrošnika v Sloveniji in ta potrošnik ne plačuje svojih obveznosti za električno energijo. Sama jedrska elektrarna zahteva poleg investicije 511 milijard tolarjev v naslednjih petih letih tudi obsežna dela v jedrski elektrarni, zaradi katerih bo ta elektrarna stala več mesecev. To se pravi cela vrsta slabosti, ki so z nadaljnjim delovanjem jedrske elektrarne povezane. Zato je smiselno, da Državni zbor zavrne amandma pod točko 2, ki dejansko podaljšuje delovanje jedrske elektrarne Krško za neomejeno obdobje oziroma nedefinirano obdobje in smiselno je, da Državni zbor sprejme amandma pod točko 3, ki predlaga, da se izvede referendum v Republiki Sloveniji, da se državljani Slovenije o tem vprašanju izrečejo in na tak način prevzamejo odgovornost za to odločitev, tudi zaradi tega, ker so oni tisti, ki morajo prenašati težavnost potrebnega prestrukturiranja, predvsem pa ni nikakršnih razlogov, da ne bi odločali o tem vprašanju tisti, ki morajo prestrukturiranje plačati in da ti ne dobijo več besede kot porabniki in njihovi predstavniki, ki elektrike oziroma energije ne plačujejo in puščajo, da plačujejo stroške za njihovo rabo drugi, to je mali porabniki. Hvala lepa.</p>
            </sp>
            <sp xml:id="SDZ1-Redna-36-1996-01-11.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Redna-36-1996-01-11.sp6">
               <speaker>JOŽEF KOPŠE:</speaker>
               <p>Ne mislim razpravljati o predlaganih amandmajih, vendar bi želel dodatno slišati obrazložitev tega mnenja, kjer je podpisan sekretar Milan Baškovič, dodatnega mnenja tem amandmajem, predvsem k drugemu odstavku, ki ga bom prebral: "Ob taki ureditvi je besedilo drugega odstavka predlaganega amandmaja, po katerem je v Sloveniji v roku leta dni treba izvesti zakonodajni referendum o zaprtju Jedrske elektrarne Krško in bo treba sprejeti odločitev, ali naj se Jedrska elektrarna Krško zapre najkasneje v roku 10 letih, sporno, čeprav, upoštevajoč pravo naravo, referendum nima zakonske veljave in v nobenem primeru ne more pravno učinkovati v odnosu na veljavno zakonsko ureditev.</p>
               <p>Zanima me, v čem vidi sekretariat spornost tega amandmaja. Ker če nima nobenega učinka, kar je tudi navedeno v tem drugem odstavku, potem ne vidim tudi nobene logike, zakaj bi bil amandma sporen. Hvala.</p>
            </sp>
            <sp xml:id="SDZ1-Redna-36-1996-01-11.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Kopše, celotno mnenje, bi prosil, če preberete. V prvem odstavku oziroma v drugem odstavku je to razloženo.</p>
               <p>Besedo dajem državnemu sekretarju, gospodu Soviču.</p>
            </sp>
            <sp xml:id="SDZ1-Redna-36-1996-01-11.sp8">
               <speaker>BORIS SOVIČ:</speaker>
               <p>Cenjene dame, spoštovani! Tudi mi smo se seznanili z gradivom, ki ga je pripravil Greenpeace, gradivom, ki ima naslov Jedrska elektrarna Krško in možne alternative. Moram reči, da teza, da bi vlaganja v jedrsko elektrarno Krško pomenila v Sloveniji ali pa povzročila v Sloveniji zastoj pri razvoju obnovljivih virov, zastoj pri programih učinkovite rabe, ta teza ni podprta z dejstvi. Obratno je res. Zaprtje jedrske elektrarne Krško bi tako povečalo potreben obseg sredstev za delovanje elektroenergetskega sistema - znane so ocene, da bi dodatni stroški, ki bi zaradi tega nastali, znašali 5 do 12 milijard mark - da bi s tem lahko ogrozili nekatere aktivnosti tudi na področju razvoja obnovljivih virov in še nekaterih drugih programov. Izhajamo pač iz dejstva, da so sredstva limitirana.</p>
               <p>Gradivo, ki je bilo citirano, omenja problematiko nadomestitve jedrske elektrarne Krško, vendar nadomestitev je možna z energijo in močjo. Energija pa ima dve komponenti, kot tudi moč: delovno in jalovo. Gradivo, ki ste ga citirali, omenja samo eno in to delovno energijo. Za vsakršen resen scenarij nadomestitve je treba preračunati tudi pretoke moči in upoštevati dejstvo, da bi v tem primeru bilo potrebno tudi zgraditi vir jalove energije, ki je za takšne prenose moči, takšnih velikosti, seveda nujno potrebno. In tega ti scenariji ne dajejo.</p>
               <p>V obrazložitvi amandmaja je omenjena tudi študija o izvedljivosti zapiranja NE Krške. Po mojem vedenju - lahko me pa preverite vsi, ker smo rezultate te študije, pa tudi kompletna gradiva že pred dvema letoma dostavili vsem poslanskim klubom in so na voljo vsem, ki jih ta problematika zanima - po mojem vedenju noben pasus v tej študiji ne navaja k takšnim zaključkom, kot so zapisani v tem amandmaju. Ta študija ugotavlja - pa tudi poročila vseh mednarodnih misij, ki so do sedaj v jedrski elektrarni bile - da je seveda obratovanje jedrske elektrarne dejstvo in nobena od teh misij, niti sama študija ne predlaga predčasnega zaprtja Jedrske elektrarne Krško. Toliko zato, da bi razprava lahko bila na dejanskih temeljih. Hvala.</p>
            </sp>
            <sp xml:id="SDZ1-Redna-36-1996-01-11.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Šešerko. Tudi repliko? Gospod Kopše ima prej repliko.</p>
            </sp>
            <sp xml:id="SDZ1-Redna-36-1996-01-11.sp10">
               <speaker>JOŽEF KOPŠE:</speaker>
               <p>Gospe in gospodje! Gospod sekretar za energetiko v Vladi Republike Slovenije, gospod Sovič, se je spretno izognil nekaterim stvarem, ki so v tem amandmaju navedene in predvsem v obrazložitvi. Poglejte, mi v državi vedno govorimo o nekem komplementarnem razmišljanju, kar se tiče razvoja te države in če pri tej strategiji nočemo uvideti nekaterih stvari, da umetno vzdržujemo cel čas recimo proizvodnjo aluminija, ki je gospod Sovič ni omenil. Da je danes ena velika stranka z imenom, ki je izšla iz ZSMS v tem zboru in ki nasprotuje vsaki taki spremembi, brez kakšnih dodatnih razlogov bila pobudnica v bivši Šinigojevi vladi, ob razpravah o tem kombinatu na Dravskem polju, ki uničuje okolje, ki nesorazmerno troši energijo, ki je tudi mene takrat povedla s seboj, da sem sodeloval v tistih akcijah in danes v tem parlamentu nasprotuje vsaki taki spremembi. Komplementarno je treba gledati. Mi hočemo vedno gledati na stroške, na stroške te države. Zdaj, materialni stroški, jaz mislim, da so zelo dobro predstavljeni, tudi v raznih študijah in tudi alternative dobro predstavljene. Moramo pa še na en učinek pomisliti. Na ta zunanjepolitični učinek, o katerem toliko zadnje čase razpravljamo. Ali se bo Slovenija prilagajala, gospe in gospodje, enemu zdravemu načinu življenja, enemu varovanju narave ali ne? Danes je to velik faktor v smislu mednarodnega ugleda neke države. O tem tudi ne razmišljamo. Zato predlagam, da preden avtomatsko strankarsko glasujemo, da razmislimo o tem amandmaju in da ga podpremo seveda. Hvala.</p>
            </sp>
            <sp xml:id="SDZ1-Redna-36-1996-01-11.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednjo repliko ima gospod Šešerko.</p>
            </sp>
            <sp xml:id="SDZ1-Redna-36-1996-01-11.sp12">
               <speaker>DR. LEO ŠEŠERKO:</speaker>
               <p>Spoštovani gospod državni sekretar! Velika težava je v tem, da vi izhajate iz sedanje strukture porabe, v kateri dejansko predstavlja tovarna aluminija enega tistih glavnih porabnikov, ki jih vi jemljete kot strokovno podlago za argument, da je treba obdržati jedrsko elektrarno naprej. Zakaj? Z vprašanjem proizvodnje aluminija se bo treba neusmiljeno soočiti. Tudi, če bo danes vaša skupina tu preglasovala edino razumen amandma, da se naredi sprememba v tem pogledu, se boste soočili z istim vprašanjem naslednje leto in čez pet let in deset let in tako dolgo, dokler ne boste popustili v tej točki. Takoj, ko pa vi prenehate vzdrževati to neperspektivno, neracionalno, gospodarsko škodljivo proizvodnjo aluminija v Sloveniji, potem se pa perspektive odprejo čisto druge, tudi v vprašanjih, ki ste jih tu postavili, vprašanje jalove energije.</p>
               <p>Zato jaz mislim, da bi bilo vendar smiselno, da ta državni zbor ne sprejema nekega rinjenja v zid, ki ga tukaj Vlada predlaga in sprejme enkrat odločitev o nujnem prestrukturiranju slovenske energetike. Hvala lepa.</p>
            </sp>
            <sp xml:id="SDZ1-Redna-36-1996-01-11.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina ima repliko.</p>
            </sp>
            <sp xml:id="SDZ1-Redna-36-1996-01-11.sp14">
               <speaker>MIROSLAV GERŽINA:</speaker>
               <p>Hvala lepa za besedo. Lep pozdrav vsem skupaj, srečno novo leto in uspešno delo. Gospod Šešerko je omenil aluminij in proizvodnjo aluminija. To je povezano eno z drugim. Dokler obstaja elektrarna nuklearna v Krškem, do takrat lahko aluminij, če ni drugih večjih zadržkov za onesnaževanje in tako naprej, ogrožanje zdravja, lahko to teče. Ker ne smemo pozabiti samo na to tovarno, ampak mislim, da se je treba v tem kontekstu vprašati tudi o jeklarnah. Mislim, da jih imamo kar nekaj in da vsaj toliko energije porabijo, če ne več, v istem času. Namreč nuklearna se ne more zvečer ustaviti in zakleniti, ampak "laufa" celo noč, teče proizvodnja električne energije celo noč in mislim, če sem prav informiran, da glavna proizvodnja v jeklarnah in v aluminiju teče v tem času oziroma se veliki napori vlagajo, da bi glavna proizvodnja bila v tem času, to se pravi v času, ko imamo višek energije. In kar tako sedaj reči, da dajmo to ustaviti, ne. Moramo govoriti v istem kontekstu. Vendarle, ko sem že tukaj pri besedi, bi pa vseeno izkoristil to in vprašal g. Soviča, kaj je s to informacijo, ki je prišla v zadnjih dneh. Mi smo bili informirani, ko smo bili na ogledu jedrske elektrarne, da je zadeva popolnoma v redu, da je zamenjava uparjalnikov uspešna po svetu, da daje višek energije. Jaz sem bi sicer skeptičen, kaj to pomeni, mogoče preobremenitev za ves sistem, ko gre ven višek energije, lahko se pojavljajo potem na drugih sklopih okvare, niso bile znane, ni bilo pravega odgovora. Sedaj je pa bila informacija, da viška energije ni, da je preobremenitev dejansko velika in da zaradi tega, potem, bi rekel, življenjska doba hitro gre proti nič. To se pravi, ne gremo na tisto življenjsko dobo, kot je bila predvidena za cel sistem elektrarne, ampak da je zaradi menjave uparjalnikov namesto vsaj deset let dodatnega dela, kvečjemu pet let, pa je treba zopet nekaj delati in da zadeva postaja šele takrat nevarna. Ta odgovor bi pa želel. Sicer mi smo prej že en amandma sprejeli, kjer smo rekli, da gremo ven iz nuklearnega kroga, to je, vendarle bi pa morali definitivno potem že lansko leto 1995, ko smo sklad ustanovili, reči, v desetih letih se zapira. Mi pa tega nismo storili. Se pravi, ob tej priliki, mogoče bi, če bi ta informacija bila negativna, morali to sprejeti in vsaj od letošnjega leta naprej v desetih letih zapreti. Oziroma, če je res tisto, kar je bilo rečeno, da ni večje nevarnosti. To pa izkušnje po svetu so, predvsem v Združenih državah in še kje drugje, kjer je "Westinghause" postavljen. Mislim, da bi to morali dobiti, nam povedati, da se znamo potem odločiti glede tega, ali ta amandma, recimo, podpremo, ali se vzdržimo ali da smo proti. Hvala lepa.</p>
            </sp>
            <sp xml:id="SDZ1-Redna-36-1996-01-11.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo dajem gospodu Preglju.</p>
            </sp>
            <sp xml:id="SDZ1-Redna-36-1996-01-11.sp16">
               <speaker>ŽARKO PREGELJ:</speaker>
               <p>Spoštovani! Res smo pri podpoglavju, ki je po svoje ključnega pomena za smiselnost te strategije oziroma resolucije. Želim pa poudariti naslednje. Besedilo podpoglavja Jedrska elektrarna tako kot je zdaj v resoluciji, je v resnici nesprejemljivo. Namreč, gre za to, da je neke vrste argumentiranje o potrebnosti brez strateških odločitev. Amandma, ki ga podpira Odbor za gospodarstvo, je s tega pogleda veliko boljši in daje možnosti, da se vsaj dolgoročno opredeli državna politika na področju izstopa iz jedrskega kroga pri pridobivanju energije. Moramo se zavedati, da tudi če zapremo jedrsko elektrarno, bomo še vedno imeli jedrske objekte na našem ozemlju, tako zaprto elektrarno, kot odlagališča, kakor verjetno tudi študijske naprave, npr., v Podgorici in podobno. Zato se je potrebno zavedati, kaj pomeni izstop iz jedrskega kroga. To pomeni predvsem izstop iz določenega svetovno, mednarodno izjemno pomembnega finančnega kroga. To je bistvo jedrskega lobija. V drugi vrsti se šele pojavi tisto, kar v bistvu želimo državljani, to je biti varni pred nesrečami, ki se lahko zgodijo v elektrarnah in so lahko podobne černobilski nesreči.</p>
               <p>Jasno je, da je ravno černobilska nesreča povzročila, da so se varnostne razmere v elektrarnah izredno zaostrile, tako se je tudi stanje v slovenski nuklearki izboljšalo, toda še vedno ostaja ključno vprašanje. In to ključno vprašanje je razvidno ravno iz dejstva, ki ga predstavljajo pokvarjeni uparjevalniki. Namreč uparjevalniki, ki niso več v takem stanju kot bi morali biti, po garanciji, za katero so bili vgrajeni, pomeni, da utegnejo enako odpovedovati tudi drugi deli tega sistema. Res da je uparjevalnik najbolj obremenjen del, toda vsekakor si lahko v bodočnosti obetamo nadaljnje, lahko tudi hude okvare. To dejstvo mora brez dvoma voditi državo, da strateško odloči, kdaj bo elektrarno zaprla.</p>
               <p>Govoriti o tem, da je smiselno in ekonomsko opravičljivo imeti elektrarno v obratovanju do leta 2023, se pravi do njenega programiranega zaprtja, je lahko sporno, če nimamo dovolj natančnih podatkov, da bodo vsi vitalni deli do takrat vzdržali. Eden od njih oziroma dva sta to, uparjevalnika sta že taka, da nista vzdržala, ker je bil pač uporabljen napačen material. Konstrukcijska napaka, ki je sicer znana na celi seriji sorodnih elektrarn istega proizvajalca ali pa podobnih izdelovalcev in očitno je bila to posledica pomanjkljivih standardov ali pa premalo preizkušenih materialov. Tako da v resnici je v tem primeru hudo, ker se nismo uspeli pravočasno zavarovati pred takimi posledicami in bo zdaj pač vse posledice morala nositi naša država. Žalostno je tudi to, da se te amortizacije, če lahko tako rečemo, ne da prenesti na sam energetski sistem oziroma energetski objekt, ker je jasno cena neustrezna, ker se amortizacija praviloma ne zaračunava in podobno. Tako da škoda tukaj ostane na grbi države in bo država pač morala prevzeti. Iz vseh študij, ki jih imamo, nihče od strokovnjakov še ni zagotovil, da bo pa s to zamenjavo konec vseh problemov. Tega enostavno ne more zagotoviti.</p>
               <p>Na Odboru za infrastrukturo smo v zvezi s to problematiko sprejeli stališče, da je glede na vsakoletno vzdrževanje uparjevalnikov, se pravi, ali začepljenje posameznih cevi, ali zamenjava teh cevi oziroma vnašanje manjših cevi, ki preprečujejo puščanje, da so taka dela obremenjujoča za delavce in se s tem povečuje letna doza sevanja, ki jo pač sprejmemo državljani te države, in sicer v največji meri to tisti, ki elektrarno vzdržujejo, zato smo sprejeli stališče, da je verjetno boljše uparjevalnike zamenjati takoj, enkratno, ker je potem, dolgoročno gledano, škoda za prebivalstvo pri tem manjša. Pa tudi ugotovitev je bila dana, da se lahko poveča moč, kjer bi lahko zagotovili, glede na kapaciteto reaktorja, vgradili močnejše uparjevalnike. Tukaj vse lepo in prav in tudi verjetno, ker zaenkrat ni izgledov, da bi lahko jutri zaprli elektrarno, ampak še 10 let je vprašljiva doba, bo treba to operacijo, hočeš nočeš, izvesti. Toda še enkrat poudarjam, država oziroma ustrezna državna služba ali pa mednarodna agencija, ki nadzoruje take objekte, nam mora dati zagotovilo, da potem lahko ta objekt deluje brez večjih okvar. Kajti zavedati se moramo - in tukaj pridemo zdaj do naslednjega bistva amandmaja, ki ga je vložil gospod Šešerko s skupino poslancev - namreč v tretjem odstavku v bistvu našteva tisto, kar je bistvo te strategije, pa ni nikjer jasno napisano. Namreč gre za to, da če zapremo jedrsko elektrarno, moramo imeti natančen scenarij, s čim jo nadomestiti. Če pogledamo strukturo energetskih virov v naši državi, predvsem na področju električne energije, ugotovimo, da je glavni del še vedno na premogih in da v bodoče ta vir nima mednarodne perspektive. Znano je ravno pred kratkim v Evropi sprejeto stališče, ki so ga razvite države s težkim srcem sprejele, da se omejuje emisije CO2, se pravi ogljikovega dioksida, ki je eden od glavnih povzročiteljev prevelikega segrevanja zemeljskega površja, kar ima lahko v naslednjih 20 do 50 letih katastrofalne posledice zaradi taljenja polarnega ledu, dviga vodne morske gladine, kakor tudi širjenja puščav v Sahelskem področju in podobnih delih sveta. Škoda, je ugotovljeno, bo veliko večja, kot pa bo škoda, ki bo nastala zaradi preusmeritve na drugačne vire. Jasno je, da gre ta ugotovitev na mlin jedrskega lobija, kajti trdijo, edini vir, ki lahko nadomesti energije fosilnih goriv, so jedrske elektrarne in jasno je, do ene mere imajo tukaj prav. Toda, ali je to tisto kar želimo in ali je to prav tudi za našo državo? Na to ključno vprašanje mora odgovoriti tak politični dokument, kot je Strategija oskrbe z energijo. Jasno je, da s takimi, v bistvu nenačelnimi rešitvami, zgolj gasilskimi rešitvami, ne bomo nikoli prišli do odgovora na to temeljno vprašanje. Zato sem mnenja, da je nedvomno potrebno sprejeti drugačno besedilo tega podpoglavja. Rešitev, ki jo ponuja poslanska skupina LDS skupaj z Odborom za gospodarstvo oziroma, ki ga Odbor za gospodarstvo podpira, sicer ni najboljša, pomemben pa je le prvi odstavek, ki vsaj načeloma določa, da se na energetskem področju Slovenija ne bo več ukvarjala z jedrsko energijo. Če se to sprejme, je to pomembna odločitev. Jasno je, je pa to papirnata odločitev, kajti vemo, da resolucija nima neke zakonske veljave. Resolucija je v bistvu dogovor med političnimi subjekti v državi, politično-gospodarskimi subjekti. In kako bo ta dogovor nadalje uresničen, je seveda vprašanje dobre volje, vprašanje sil, vprašanje ekonomske situacije in podobnega. Toda, gre kljub vsemu za pomembno opredelitev.</p>
               <p>To, kar ponuja skupina poslancev z gospodom Šešerkom na  čelu, je sicer meni osebno bližje in bom ravno tako podprl tudi tako rešitev, čeprav se zavedam, da je s stališča enotnosti dokumenta nekoliko sporen tekst, ker gre v bistvu za resolucijo v resoluciji. Zavedam se, da je ta amandma dokaj zaključena celota, kot politična deklaracija je pa korekten in se ne strinjam z mnenjem sekretariata, ki meni, da je nekoliko sporno trditi, da gre za opredelitev časa, v katerem naj se izvede referendum, češ to je zakonsko urejeno. Seveda je, saj ta tekst ne polemizira z zakonom, zgolj navaja neko politično voljo, da se v tem letu, v tem trenutku, v tem prelomnem obdobju sprejme že neka dolgoročna rešitev. To je namen tega teksta, ki ga ponuja gospod Šešerko s svojo skupino. Menim, da je s tega stališča popolnoma sprejemljiv tekst, ki ravno tako rešuje problem, ki ga veliko bolj gostobesedno poskuša amandma poslanske skupine LDS, s tem da ostaja nekoliko sporno, tako v osnovnem tekstu, kot tudi v teksu, ki ga ponuja poslanska skupina LDS, v bistvu to natančno naštevanje, kaj se bo naredilo z odpadki in podobnim. Zavedati se moramo, da je to v resnici vsebina, ki se ji reče sanacija ali pa odlaganje jedrskih odpadkov in tako naprej in da ni nujno, da je v tej energetski strategiji tako podrobno navedeno, kajti kljub vsemu ne bo imelo nobene operativne veljave.</p>
               <p>Zato, če zaključim, osebno bom podprl te amandmaje, ki spreminjajo osnovni tekst, kajti, ne glede, kateri bo sprejet, bo boljši, kot pa je sedanji tekst, ki ne daje nobene strateške usmeritve, kot je tista, na kateri še sedaj smo, za katero se vsi zavedamo, da ni dobra in da za to državo ni dolgoročno perspektivna; sploh, ker določene varnostne komponente same elektrarne še niso popolnoma raziskane. Res je, da so to lahko posledice, ki bi bile širšega obsega, lahko nastanejo samo ob katastrofalnih zemeljskih dogajanjih, ali pa ob izredno neugodnih vojaških spopadih, toda kljub vsemu ta Damoklejev meč nad glavami nam visi vsem. Hvala lepa.</p>
            </sp>
            <sp xml:id="SDZ1-Redna-36-1996-01-11.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Černelič.</p>
            </sp>
            <sp xml:id="SDZ1-Redna-36-1996-01-11.sp18">
               <speaker>FRANC ČERNELIČ:</speaker>
               <p>Hvala lepa, gospod predsedujoči. V zvezi s tem poglavjem je meni v bistvu najbolj simpatičen osnovni tekst tak kot je. Medtem ko načeloma na nek način bi lahko podprl tudi tekst LDS, nikakor pa ne tistega, ki ga je dala poslanska skupina oziroma prvopodpisani Leo Šešerko. Marsikdo tukaj je govoril, kot da bi govoril o svojem avtomobilu, pri katerem je seveda tudi velika verjetnost in nevarnost, da se nad hitrostjo, recimo, nad 60 zaletiš in ubiješ, kar pomeni neka verjetnost, da se ti zgodi v avtomobilu tudi nekaj zlega, ob tem da imaš od avtomobila tudi dobro. Vendar, hkrati ta državni zbor, pa tudi nekateri drugi, se močno trudijo, da avtomobila ne bi dali popraviti, kljub temu, če nimajo novega. Namreč, izjemna skrb o tem, da ja ne bi bilo kakršnekoli naložbe v smislu povečane varnosti v tej nuklearki, dokler obratuje, ali v tem avtomobilu, če malce poskušam primerjavo, da preprečimo, da bi se karkoli obnovilo. Vendar pri avtomobilu zaupamo mehaniku, damo ga popravljati; dokler nimamo denarja za novega, toliko časa in toliko vlagamo v njega, da normalno varno funkcionira in mehanik nam pove, kdaj ne more več in reče, da bo zrel za odpad. Mi pa tu politično odločamo, kdaj je kakšna stvar zrela za odpad in želimo prepričati ostale z nekimi zelo popularnimi zadevami, takimi ali drugačnimi, vendar z množico nedorečenih, nestrokovnih, ali pa neargumentiranih zadev ali pa ne dopustimo, da bi nasprotno misleči argumentiral z druge plati tudi zadevo, da bi prišlo do čistine, kaj je prav in kaj ni prav, kdaj je dejansko avtomobil zrel za odpad.</p>
               <p>Torej amandma, ki je kot zadnji, je v tem smislu zelo močno opredeljen. Čim prej določimo, ne glede na to, ali imamo možnost prevoza, ali imamo možnost obratovanja, ali imamo možnost nadomestila. Ne lobiram.</p>
               <p>Najpomembnejša zame je dejansko varnost nuklearke dokler obratuje, ker izhajam iz tega okolja. To sem neštetokrat že povedal. In neštetokrat sem že povedal, da Državni zbor s svojim preprečevanjem sprejemanja sklepov pravzaprav nenehno slabša situacijo. Nenehno slabša situacijo! Največ problemov bomo imeli ravno v Krškem in neposredni okolici zaradi tega predhodnega ali še katerih državnih zborov, če ne bo prišlo do odločitve.</p>
               <p>Torej, trdim še nekaj. In to sem tudi s strani energetikov, ne nuklearcev, ampak energetikov slišal, da bi seveda lahko mirno naredili preizkus. Za dva meseca prodajmo vso energijo drugam! Če lahko v Sloveniji obratujemo normalno brez tega, potem prodajajmo po višji ceni drugam, pa namenimo vse za hitro dekomisijo te nuklearne elektrarne! Bodimo trgovci, na koncu koncev! Vendar tega nihče ne predlaga. Zakaj ne predlaga? Zaradi tega, ker vemo, da ta trenutek z energijo pač nimamo neke velike možnosti, nekih velikih viškov.</p>
               <p>Torej sam pravim, da je za mene osnovni tekst dovolj in dovolj kvaliteten. Prvi amandma bom podprl, drugega načeloma podpiram, čeprav menim, da je, ko je bil oblikovan, da je pač bil kompromis med dvema strujama, ki sta za to, da se politično odloči za hitro ustavitev, medtem ko tretji je pa absolutno zame nestrokoven, je pa izrazito politično močan in seveda tega ne bom podprl. Presodite in glasujmo dejansko po neki verjetnosti. Namreč, tokrat je edino gospod Sovič govoril konkretno in argumentirano s strani strokovnega dela. Hvala lepa.</p>
            </sp>
            <sp xml:id="SDZ1-Redna-36-1996-01-11.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prva replika, gospod Pregelj.</p>
            </sp>
            <sp xml:id="SDZ1-Redna-36-1996-01-11.sp20">
               <speaker>ŽARKO PREGELJ:</speaker>
               <p>Spoštovani Černelič! Na vašo dilemo, kdaj odpeljemo avtomobil na odpad, tu mislim kot primerjavo, lahko odgovorimo, da bomo zdaj morali pri jedrski elektrarni zamenjati sklopko, najmanj sklopko, ki je pa druge vrste, kot je običajno v avtomobilih, kjer je predpisano, da po tolikih kilometrih se sklopka izrabi in jo je treba zamenjati. Pri tej sklopki pa je bilo rečeno, da bo delovala do konca garancije za delovanje takega objekta, se pravi, do leta 2023. Odpovedala je pa že leta 1990, še prej je kazala luknje, kar pomeni, da je bila napaka pri sklopki. Jasno je, da je eden od vzrokov tudi verjetno v agresivni savski vodi. Ko se je zgradila elektrarna, se Sava ni sanirala. Greh je očitno, izviren, tudi v tej državi, ne samo pri tujem dobavitelju opreme. In ko se je to ugotovilo, da je pravzaprav savska voda tisti greh, sploh sama krška industrija papirja je imela pri tem veliko prstov, je zdaj vprašanje, ali bo v bodoče drugače. To zagotovilo moramo dobiti s strani odgovornih organov in tistih, ki bodo to sanacijo izvajali. Vemo, da se preseliti zajema vode menda ne da, ker gre praktično za reko, ki je speljana v to elektrarno. Gre za take pretoke, ki jih vsi slovenski vodovodi skupaj skoraj da ne dajo in tu je verjetno ključni problem, ker je to pač tak velikostni red. Osebno se strinjam, da je treba sklopko menjati, toda hočem imeti garancijo, da jo ne bo treba nikoli več in da bodo tudi  drugi deli delali, kajti, če naslednjič odpove na primer uplinjač, če mi odpovejo zavore itn., kaj sem storil? Si rečem, zakaj nisem tega avtomobila že davno odpeljal na odpad. In to je tisto vprašanje, ki ga kot država pri tako dragem objektu ne smemo zagrešiti. Se pravi odgovor na to vprašanje mora biti eksakten.</p>
               <p>Tako da osebno menim, da so ta dopolnila pravilna, da osnovni tekst ni dober, da ga je treba tako sprejeti. Jasno je, ostaja pa še vedno problem. Če bomo kdajkoli prišli zaradi tega v stisko z energijo, ali jo bomo uvažali iz držav, ki imajo kot ključno jedrsko energijo? Mislim, na to bo pa treba tudi enkrat odgovoriti. Hvala lepa.</p>
            </sp>
            <sp xml:id="SDZ1-Redna-36-1996-01-11.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Drugo repliko ima gospod Šešerko.</p>
            </sp>
            <sp xml:id="SDZ1-Redna-36-1996-01-11.sp22">
               <speaker>DR. LEO ŠEŠERKO:</speaker>
               <p>Gospod Černelič, vam je najvažnejša varnost elektrarne, dokler deluje. Če bi vam v resnici šlo za varnost elektrarne, potem bi vi zagovarjali njeno zaprtje, ker s tem bi edino imeli garancijo, da bo varno. To dobro veste. Zdaj, vas muči ta skrb tu v Državnem zboru, da se ne odpre s sklepanjem tega zbora neka dobra perspektiva za to jedrsko elektrarno. To je razumljivo, zato ker predstavlja veliko tveganje ta jedrska elektrarna. Predvsem je pa, za razliko od drugih oblik ogrožanje okolja, predstavlja jedrska elektrarna tveganje najmanj za naslednjih milijon let. Ker človeštvo samo obstaja recimo, odvisno kako gledate, ampak recimo od enega do treh milijonov let, pomeni, da je obdobje, ki ga bomo pustili za seboj s to nepremišljeno tehnologijo in gradnjo, pomeni ogrožanje naslednjih rodov in narave in okolja za približno isti čas, kot sploh do sedaj človeški rod obstaja. To je nekaj tako obsojanja vrednega, da je to tisti razlog, ki nas navaja za to, da smo tudi tako pozorni, kot vi opažate in bomo pozorni še naprej. Vi ste tudi odgovorni s svojim zagovarjanjem jedrske elektrarne v Krškem za nizke cene nepremičnin v območju okoli jedrske elektrarne in za gospodarske težave nekaterih družb na tem območju, ki jasno ugotavljajo, da imajo gospodarske škode že zaradi same prisotnosti te jedrske elektrarne. In če vi obsojate nasprotno stran, potem se morate zavedati, kakšno tudi gospodarsko, in ne siceršnjo, škodo temu območju Krškega povzročate. Dobro pa je, da ste v zvezi z avtomobilom, ki ste ga primerjali z jedrsko elektrarno, govorili tudi o odpadu. V resnici je ta jedrska elektrarna vredna za odpad, samo to ne bo nikakršna dobra rešitev.</p>
               <p>Kongresnik Oberstar, ki je bil tu pred nekaj meseci, je takrat omenil možnost, da bi Združene države sprejele jedrsko gorivo nazaj, kar v pogodbi o jedrski elektrarni ni bilo zapisano - in to bi bila še najboljša tehnična rešitev, ki si jo je sploh mogoče zamisliti. V Sloveniji sploh ni pričakovati tudi v dolgoročni prihodnosti rešitve glede visoko radioaktivnih jedrskih odpadkov, ki bi bila smiselna.</p>
               <p>Kar zadeva vaš predlog, da bi za dva meseca prodajali elektriko drugam na trgu, bi vas opozoril na dve stvari. Prvič, če bi prodajali to elektriko, te vaše pobude ne bi vzel kot neko misel, ki hoče samo zavajati, ampak bi rekel tako: prodajajmo dva meseca to elektriko drugam, samo vključimo v tistih dveh mesecih tudi ustrezne stroške v ceno. Ne bomo prodajali dva meseca po današnji ceni te elektrike. Zakaj? Ker je popolnoma nerealna, ker vanjo ni vključena škoda prebivalcev Krškega na njihovih nepremičninah, na njihovih hišah, na njihovih poljih, na njihovih jabolkih, ki jih ne morejo nikamor prodajati. Ko boste vse to vključili v ceno električne energije iz Krškega v tistih dveh mesecih, potem pa nikjer na svetu ne boste našli kupca za to elektriko.</p>
               <p>Vi tudi predlagate: glasujmo. Seveda, vi želite čimprej to glasovanje in ga boste tudi kmalu imeli. Ob tem predlogu bi opozoril samo na to.</p>
            </sp>
            <sp xml:id="SDZ1-Redna-36-1996-01-11.sp23">
               <speaker>PREDSEDNIK MIROSLAV MOZETIČ:</speaker>
               <p>Gospod Šešerko, čas za repliko se izteka. Pet minut, kot veste, po poslovniku imate.</p>
            </sp>
            <sp xml:id="SDZ1-Redna-36-1996-01-11.sp24">
               <speaker>DR. LEO ŠEŠRKO:</speaker>
               <p>Prav, saj bom končal. Če bi svoječasno prebivalce Krškega ali Slovence takrat, ko se je začelo graditi to elektrarno, vprašali, ali se strinjajo, da se taka elektrarna zgradi, bi vam rekli ne. Ne bi se strinjali. Če bi danes vprašali Slovence, ali se strinjajo, pa če jedrski lobi ne bi neusmiljeno izrabljal nekaterih medijev, nekaterih časopisov, nekaterih televizijskih postaj - pa kljub temu, da to počne, je danes zelo vprašljivo, še vedno je možno, da bo referendum uspel, potem vam jaz na vaš predlog, da dajmo tu v zboru čimprej glasovati, rečem: če bi bil vaš predlog pošten in odkritosrčno mišljen, potem bi tudi vi rekli, naj vendar Slovenci o tej zadevi odločijo, pa naj bo potem, kakor bodo odločili. Hvala lepa.</p>
            </sp>
            <sp xml:id="SDZ1-Redna-36-1996-01-11.sp25">
               <speaker>PREDSEDNIK MIROSLAV MOZETIČ:</speaker>
               <p>Hvala lepa. Replika, gospod Černelič.</p>
            </sp>
            <sp xml:id="SDZ1-Redna-36-1996-01-11.sp26">
               <speaker>FRANC ČERNELIČ:</speaker>
               <p>Hvala lepa. Gospod Šešerko očitno noče slišati nekaterih zadev, ki sem jih že tudi nekajkrat v tem parlamentu ponovil. Mislim, da on zelo meša zadeve v zvezi z zaustavitvijo, začasno konzervacijo na tej lokaciji in med tem, za kar se jaz zavzemam. Jaz se zavzemam za dekomisijo, se pravi, absolutno odstranitev. Vendar za odstranitev tega so pa potrebni tehnološki, tehnični in denarni pogoji. Teh ta trenutek nimam. Samo tega se zavedam, nič drugega. Vendar sem absolutno za vse in se strinjam z vsemi zadevami, ki jih seveda on našteva v zvezi z manjšo vrednostjo, v zvezi s trženjem in tako naprej. Vendar mu istočasno zagotavljam, da je bil on prej v tem podporniškem gibanju kot pa jaz. Jaz nisem bil. In trdim tudi to, da je točno, če bi občani lahko takrat rekli ne, bi rekli ne. Pa, danes vsak reče, tudi v tem smislu ne. Vendar ga je istočasno strah. Ustavitev, pa pustiti vse na tem mestu, to pa je grozljiva zadeva na tem področju. In kaj se zna zgoditi? Zna se zgoditi tako, da bi z neko manipulacijo pravzaprav vse ostale okoličane, Slovence, ki niso neposredno prizadeti in tudi ne bi bili neposredno prizadevati v primeru zaustavitve, bi rekli ja, ja, normalno, ustaviti, pa konzervirati na tem mestu. Ne, za Krčane pa to ni sprejemljivo oziroma za okoličane. To ni sprejemljivo. Kompletna dekomisija. Zato pa je treba zagotoviti denar, pogoje, tehnološke in ostale - potem pa ni več nobenega problema.</p>
               <p>Gospod Šešerko in vsi, ki se zelo zelo trudite za določene stvari. Vprašajmo se o nerazgradljivih strupih, ki pa dejansko so po celotnem področju Slovenije. Tukaj vam bom zelo zelo pomagal. Bodimo tudi tukaj korak dalje. Ne pa politično zgolj na enem objektu, za katerega seveda lahko rečemo, da ga vsi nekako vidimo, slišimo v svojih ušesih. Ne, bodimo celoviti za kompletno področje. Z marsičem se strinjam, vendar menim, da tudi vi namenoma sedite na ušesih. Hvala lepa.</p>
            </sp>
            <sp xml:id="SDZ1-Redna-36-1996-01-11.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Na razpravo gospoda Šešerka ima repliko gospod Pregelj.</p>
            </sp>
            <sp xml:id="SDZ1-Redna-36-1996-01-11.sp28">
               <speaker>ŽARKO PREGELJ:</speaker>
               <p>Spoštovani! Repliciram tako gospodu Šešerku kot gospodu Černeliču. Namreč gospod Černelič je začel razpravljati o ideji, da bi, če imamo preveč energije, da bi jo prodajali. Poglejte. Mi v resnici prodajamo v tej elektrarni, ker gre za skupen objekt, sosednji državi Hrvaški, ki jo pa bolj slabo plačuje. In tukaj je naša nacionalna ekonomija v minusu. Prav gotovo v minusu. In to je tragično. Zato verjetno s prodajo energije, tako namensko, ne bo kaj dosti kruha v tej državi.</p>
               <p>Bi pa opozoril na nekaj oziroma dajem sedaj, če dovolite, en, mislim da, konstruktiven predlog. Sprašujem predvsem skupino poslancev s prvopodpisanim gospodom Šešerkom, ali so mnenja, da bi bilo možno, da se te trije odstavki, ki jih predlagajo, dodajo tekstu, ki ga predlaga poslanska skupina LDS? Jaz namreč menim, da te vsebine niso izključujoče. Eno so načela, ki so povedana v prvem odstavku, drugo je pa politična odločitev, kdaj bomo sprejeli odločitev o usodi elektrarne. To je v bistvu jedro vsebine, ki jo predlaga gospod Šešerko s skupino, hkrati pa je tudi zapisano nadomestilo te elektrarne oziroma kaj je treba narediti, da se bodo lahko državljani meritorno odločali. Namreč, zgolj vprašati sedaj državljane, ali ste za ali ste proti, bo izredno slabo vprašanje. Ljudje bodo v bistvu brez argumentov se odločali, odločali se bodo pač na podlagi nekega lastnega prepričanja ali pa na podlagi določenih drugih čustvih ali podobnih vzgibov. Pravilno vprašanje je tehtanje med dvema enakovrednima možnostima. In to je ta opredelitev, ki je v amandmaju skupine s prvopodpisanim gospodom Šešerkom, se pravi, ta opredelitev notri je in menim, da bi bila dovolj dobra vsebina, ki bi lahko dopolnila celoten tekst.</p>
               <p>Na amandma poslanske skupine LDS pa imam še eno pripombo. Se opravičujem, ker sedaj povečujem repliko, ampak mislim, da je s tem povezano. V četrtem odstavku govori, da se bodo zagotovile take obratovalne razmere in upoštevale priporočila mednarodnih misij, ki so gospodarsko upravičene. Upam, da se to ni komu zapisalo, kajti gre za to, da ta priporočila mednarodnih misij tudi gospodarsko niso upravičena, so pa nujna, ker so varnostno potrebna. Mislim, da tukaj je vsebina nekoliko "škatljiva". Hvala lepa.</p>
            </sp>
            <sp xml:id="SDZ1-Redna-36-1996-01-11.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo dajem državnemu sekretarju, gospodu Soviču.</p>
            </sp>
            <sp xml:id="SDZ1-Redna-36-1996-01-11.sp30">
               <speaker>BORIS SOVIČ:</speaker>
               <p>Cenjene dame, spoštovani! Gospoda Šešerko in Geržina sta opozorila na seveda zelo pomemben problem strukture slovenskega gospodarstva in s tem tudi na posreden način strukture rabe energije v Republiki Sloveniji. In res je, da je, tako kot tudi v drugih razvitih državah, industrija tako strukturirana, da obstajajo energetsko bolj intenzivne panoge in manj. Napačno pa bi bilo večjo ali manjšo intenzivnost neke panoge povezovati z večjo ali manjšo energetsko učinkovitostjo te panoge. Temu državnemu zboru smo že nekajkrat predstavili podatke, da je recimo proizvodnja aluminija v Sloveniji, kar se elektrolize C tiče, pravzaprav na nivoju, kot ga imajo tudi druge razvite države, ker pač uporablja zadnjo znano tehnologijo v času, ko se je ta objekt gradil. Mislim pa, da ni možno direktno povezovati proizvodnje aluminija in rabe električne energije za proizvodnjo aluminija in jedrske elektrarne Krško. Energija pač uporablja pri svojem, bi rekel toku "Hirhofov zakon" in ta pač ima svoje zakonitosti. Vsak porabnik v Republiki Sloveniji seveda v enem delu računa in porablja tudi električno energijo iz Krškega in iz ostalih virov, ki jih pač v Sloveniji imamo in ni možno nikogar te odgovornosti oprostiti. Vsaka kilovatna ura, ki se porablja, pač v svoji strukturi upošteva celotno proizvodno strukturo, ki jo mi imamo.</p>
               <p>Seveda pa zahteva, ki je bila postavljena tako s strani gospoda Šešerka kot gospoda Geržine, da se pogleda in proizvodnja aluminija in proizvodnja jekla, je seveda zelo upravičena in lahko samo rečem, da je Državni zbor o tem že sklepal, sprejel tudi zelo ekspliciten sklep in v tem času zelo resno preučujemo možne scenarije oskrbe za letošnje leto, ki vključujejo seveda tudi diskusijo o takšnem ali drugačnem obsegu rabe električne energije za proizvodnjo aluminija.</p>
               <p>Gospod Pregelj pa je opozoril na dejstvo, ki se mu ni moč izogniti, to je dejstvo, da so se mnoge države v svetu, pravzaprav večina držav že na konferenci v Rio de Janeiru opredelile za to, da bodo zmanjševale emisije ogljikovega dioksida, ker je pač vrsta ugotovitev, ki kažejo, da te emisije seveda vplivajo na marsikaj, kar se v naravi v zadnjem času dogaja. In res je, da je jedrska energija s svojo strukturo in značilnostmi, ki jih ima, pač tista, ki je lahko - z vidika ogljikovega dioksida - seveda energija, ki ima določene prednosti. In tudi konferenca v Tokiu je pokazala, da bi takojšnje prenehanje uporabe jedrske energije v svetu zanesljivo povečalo emisije ogljikovega dioksida, pa še nekaterih drugih substanc, čez okvire, kot so predvideni v scenarijih, ki v svetu obstajajo. Ne gre tukaj za zagovarjanje ali nasprotovanje jedrski energiji, ampak gre preprosto za fizično dejstvo, ki ga je treba tukaj upoštevati.</p>
               <p>Pri vseh aktivnostih, ki v jedrski elektrarni Krško tečejo, pa seveda velja to, kar je gospod Černelič povedal, da je varnost pač tista, ki je odločilna. In spoštovani, neodvisno od tega, kako dolgo bo jedrska elektrarna Krško obratovala, bo pravzaprav do zadnjega trenutka njenega obratovanja vprašanje zagotavljanja največje razpoložljive in možne varnosti seveda ključnega pomena. Vendar to vprašanje se ne zaključi s prenehanjem obratovanja in traja vsaj še v času razgradnje in seveda v času hranjenja radioaktivnih materialov, o čemer je gospod Šešerko govoril. Možno je seveda diskutirati o tem, kakšna je ta časovna dimenzija tveganja, ki je povezana s preostalimi radioaktivnimi materiali. Rad bi pa povedal to, da je večina tega problema nastala že leta 1981, takrat, ko je elektrarna začela obratovati, ko je prvič bila dosežena kritična reakcija. In preostanek življenjske dobe, kakršnakoli pač bo, ne bo v večji meri vplival na obseg tega problema.</p>
               <p>Razprava o možnem izvozu jedrskih odpadkov, povezana z obiskom spoštovanega kongresnika iz Združenih držav, ki je bila danes omenjena, je seveda zelo zanimiva, da ne rečem izredno atraktivna, vendar je treba povedati, resnici na ljubo, da do zdaj ni bilo možno ne samo izvoziti niti enega samega grama radioaktivnih odpadkov iz Krškega, ampak tudi iz drugih virov nastajanja teh odpadkov, ki v Sloveniji so, tudi v Podgorici in naprej, ni bilo možno enega samega grama teh odpadkov izvoziti. Nobena država ni kazala, vključno z državo, ki je bila citirana, nobene resne pripravljenosti za kaj takšnega. Vsi odpadki, ki so povezani s proizvodnjo jedrske elektrarne Krško in ki so v Krškem nastajali, so še vedno v Krškem; v nasprotju z nekaterimi informacijami, ki se pogosto pojavljajo, ko je marsikdo prepričan, da čim je kakšna večja jama v njegovem okolišu, da se tja zanesljivo vozijo odpadki iz Krškega. Zanesljivo so vsi ti odpadki tam zelo skrbno evidentirani, zelo skrbno tretirani, zelo skrbno nadzorovani. In dokler ne bo drugačne rešitve tega problema, bo tako tudi ostalo.</p>
               <p>Jaz s tega vidika ocenjujem, da je amandma, ki ga je predlagala poslanska skupina LDS in ki ga je sprejel tudi Odbor za gospodarstvo, sprejemljiv. Hvala.</p>
            </sp>
            <sp xml:id="SDZ1-Redna-36-1996-01-11.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-36-1996-01-11.sp32">
               <speaker>ZMAGO JELINČIČ:</speaker>
               <p>Hvala za besedo. Pa dober dan vsem skupaj! Kar nekaj dejstev je bilo povedanih tukajle z raznih strani. In jaz se nagibam k tistim dejstvom, ki jih je povedal gospod Šešerko in njegova stran. Gre za to, da so že v letih 1984 prišli na plan prvi podatki o tem, da sodi jedrska elektrarna Krško med 12 najbolj nevarnih in v bistvu onesnažujočih atomskih elektrarn v svetu. Če zdaj odštejemo od tega tiste podatke, da je Černobil med tem časom že takorekoč eksplodiral, da je nekaj elektrarn na področju Rusije takorekoč tik pred tem, na področju bivše Sovjetske zveze, bolje rečeno, potem se je to mesto za nas žalostno izboljšalo in je verjetno manjše od dvanajstega, kot je bilo prej. Dejstvo je, da je firma WESTINGHOUSE takrat v tistih letih prodala tehnologijo takratni Socialistični federativni republiki Jugoslaviji z velikimi provizijami, o katerih se je takrat samo šušljalo; kaj več se tako ni moglo ali smelo povedati. Dejstvo pa je, da je firma WESTINGHOUSE imela to elektrarno in še njeno dvojčico štiri leta v bunkerju, ker Američani niso dovolili na svojem področju niti poskusnega obratovanja, ravno zaradi nedodelane varnosti te elektrarne. Najprej so ponudili v odkup ta par atomskih elektrarn Braziliji, vendar je Brazilija to odklonila. Kasneje je to ponudbo sprejela takratna Jugoslavija in postavila najprej eno elektrarno. Za drugo elektrarno je verjetno zmanjkalo ali denarja ali pa se niso mogli dogovoriti za provizije.</p>
               <p>Dejstvo je, da sosednja Hrvaška zdaj namerava postaviti drugo elektrarno, za katero pa je že po prvem sporazumu obvezana tudi Republika Slovenija, da jo sofinancira. Naši veliki strokovnjaki na področju zunanje politike in financ niso mogli spremeniti tega sporazuma in takorekoč ta sporazum še vedno kar velja.</p>
               <p>Odpadki. Res je, da ostajajo v Krškem. Vendar je bilo kar nekaj poskusov, da bi se te odpadke potihoma odvleklo ali na to ali na drugo lokacijo. Obstaja cel elaborat o tem, v katere opuščene rudniške jame in še kam drugam bi lahko odlagali ne samo nizko radioaktivne ampak tudi visoko radioaktivne odpadke. In verjetno ravno zaradi tega, ker se je govorilo in ker so med ljudi prišle govorice in podatki, kaj se lahko zgodi, zaradi tega so ti odpadki še vedno na tistem mestu, kjer so.</p>
               <p>Zanimivo je, da Hrvaška niti ne razmišlja o tem, da bi vzela ne samo pol odpadkov, kolikor naj bi jih vzela, ampak da to prepušča lepo Sloveniji. Zanimivo je tudi to, da naši gospodje iz Vlade ne naredijo nič, da bi se vsaj na tem področju kaj dogovorili. Možnosti izvoza teh odpadkov so se že pokazale, pa tudi na tem področju se ni nič naredilo.</p>
               <p>In dejstvo, kot je gospod Sovič rekel, da pravzaprav ne moremo ločiti, katera elektrika gre za proizvodnjo aluminija in za proizvodnjo jekla in katera elektrika gre za gospodinjski tok - to je vse res. Vendar če mi zapremo industrijo proizvodnje aluminija in jekla, mirno lahko zapremo tudi atomsko centralo in še nam energija ostane. Konec koncev proizvodnja tako aluminija kot jekla je državno subvencionirana in vsako leto mora država metati ogromne denarje v to nenasitno žrelo. To se pravi samo prelagamo z enega kupa na drug kup in ob vsakem prelaganju je ta kup manjši.</p>
               <p>Jaz bom podprl amandmaje, ki jih je predlagal gospod Sešerko in ostali poslanci, bom pa podprl tudi amandma Liberalne demokracije. Mislim, da gre to skupaj in da če sprejmemo oboje, se bo le nekaj premaknilo na tem področju. Hvala lepa.</p>
            </sp>
            <sp xml:id="SDZ1-Redna-36-1996-01-11.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Šešerko še na državnega sekretarja.</p>
            </sp>
            <sp xml:id="SDZ1-Redna-36-1996-01-11.sp34">
               <speaker>DR. LEO ŠEŠERKO:</speaker>
               <p>Spoštovani! Gospod državni sekretar je rekel, da ni mogoče videti, kdo uporablja kakšno električno energijo in da smo pravzaprav vsi krivi, ker uporabljamo električno energijo iz jedrske elektrarne. Tisti predlog prej gospoda Černeliča, da bi dva meseca državljani nehali porabljati to električno energijo in da bi jo prodajali v tujino, se pravzaprav že dogaja. Z ekonomsko neutemeljeno prodajo aluminija, ki jo mora država vzdrževati, s tem da dopušča neplačevanje električne energije in s pokrivanjem kreditov tovarne aluminija, se to praktično že dogaja. Slovenija s podcenjenim aluminijem na svetovnem trgu, kjer je zelo huda konkurenca drugih industrijsko nerazvitih držav, sebe uvršča v te industrijsko nerazvite države in nastopa z nekim blagom, s kakršnim te države nastopajo. Nemčija je že pred časom sprejela gornji limit, da samo eno tretjino doma porabljenega aluminija dovolijo, da ga lahko v Nemčiji proizvajajo, medtem ko Slovenija proizvaja trikrat toliko aluminija kot je potrebno za predelavo v slovenski industriji. Torej ta razprodaja slovenske elektrike se dogaja vsak dan, vsak mesec, ne samo tista dva meseca, o katerih je govoril gospod Černelič, in vsako leto.</p>
               <p>Kar zadeva vprašanje CO2 in pesticidov. Gotovo, da je problem, vendar ta problem ni rešljiv na račun ali s pomočjo jedrske elektrike. Zakaj ne? Zaradi tega, ker je problem jedrskih odpadkov, čas razpada teh odpadkov ali čas jedrskega sevanja, ki ga emitira jedrska elektrarna, traja milijon let in več, doba razpada pesticidov je različna, od 20 preko 100 let, ampak vendar neprimerljiva z grožnjo, ki jo predstavljajo jedrski odpadki. In tudi problematika ogljikovih dioksidov je - če se bo ta planet, če se bo to človeštvo hotelo lotiti tega problema, je v relativno kratkem času rešljiv, kljub zelo hudim tveganjem, ki so z njim povezana. Zaradi tega je nemogoče substituirati problem jedrske energije s problemom - ali obratno, problem ogljikovih dioksidov s problemom jedrske energije.</p>
               <p>Kar pa zadeva, to moram reči, zelo odkritosrčne besede državnega sekretarja o odpadkih, je pa stvar zelo zaskrbljujoča. Republika Hrvaška je ob rudniku urana Žirovski vrh pokazala, kako tretira v teh vprašanjih Republiko Slovenijo. Sami so si obračunali stroške, ki so jih plačevali za gorivo iz tega rudnika, po svetovni ceni so si to obračunali, precej nižji kot so bili stvarni stroški in jih je Slovenija morala plačati. Ta trenutek ni nobenega napredka po 15 letih, da bi Hrvaška prevzela svoj del, tisto svojo polovico odpadkov. In mislim, da vsi, ki tukaj zagovarjate jedrsko energijo in jedrsko prihodnost Slovenije, boste pripeljali Slovence do tega, da bodo dolgoročno sedeli na kompletnih odpadkih in da se bodo iz drugih dežel smejali naši neumnosti, da smo bili pripravljeni to prevzeti, da smo imeli takšno politiko, da tega problema ni bila sposobna rešiti in da se bomo sami otepali tudi z ogromnimi gospodarskimi stroški, ki bodo v prihodnosti, ko ta elektrarna ne bo več delovala, povezani s temi odpadki.</p>
               <p>In zdaj še proceduralni predlog, gospod podpredsednik. Ker je amandma, ki je na zadnjem mestu, čeprav tu v papirju, ki ga imamo poslanci, ravno tako označen pod točko 2 kot oni pred njim, kar je očitno neka napaka, vsebinsko bolj oddaljen od osnovnega besedila, in ker to besedilo bolj spreminja v skladu s poslovnikom Državnega zbora, predlagam, da se najprej glasuje o onem zadnjem amandmaju, pa potem o tem drugem, ker drugače bo prišlo do kršitve poslovnika. Hvala.</p>
            </sp>
            <sp xml:id="SDZ1-Redna-36-1996-01-11.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Kar zadeva proceduralni predlog, amandmaji so razvrščeni pravilno, ker amandma, ki je pod številko 2, kot prvi dva, ko sem razlagal, sem potem drugi dvojka, kot tri pa štiri naprej, spreminja celotni člen oziroma celotno to podpoglavje. S tega vidika je oddaljenejši. Gospod Pregelj, imate repliko na gospoda Šešerka? <stage>(Da.)</stage> Izvolite.</p>
            </sp>
            <sp xml:id="SDZ1-Redna-36-1996-01-11.sp36">
               <speaker>ŽARKO PREGELJ:</speaker>
               <p>Spoštovani gospod Šešerko je, mislim da upravičeno, poudaril enega glavnih problemov slovenske energetike, ki je tesno povezan z gospodarsko strategijo. Namreč, gospodarski nesmisel je uvažati osnovno surovino, to je glinico, iz dokaj oddaljene dežele, jo vozit preko morja do Koprske luke, iz Koprske luke po železnici do Kidričevega, tam pa iz nje delati aluminij iz jedrske elektrarne. Gorivo za to elektrarno pa ravno tako vozimo iz Amerike. Veste, da se potem človek vpraša, ali ni mogoče bolj racionalno že kar kupiti nekje narejen aluminij? Strateško je prav imeti bazično industrijo, če imaš vsaj nekaj lastne surovine, ki se jo ekonomsko izplača izkoriščati. Sicer je tak postopek v resnici ekološko, strateško in tudi gospodarsko nedopusten.</p>
               <p>Očitno lahko taka gospodarska veja uspeva samo, če določenih stroškov ne plača. V svetu to namreč ne more biti več konkurenčno. Lep primer je bila zloglasna tovarna organskih kislin v Ilirski Bistrici, ki je delala nekaj podobnega. Na koncu se je ugotovilo, da je ceneje, če kupi citronsko kislino in jo samo pakira. In to dela sedaj.</p>
            </sp>
            <sp xml:id="SDZ1-Redna-36-1996-01-11.sp37">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj, v čem je replika, bi rad vedel.</p>
            </sp>
            <sp xml:id="SDZ1-Redna-36-1996-01-11.sp38">
               <speaker>ŽARKO PREGELJ:</speaker>
               <p>Replika je v tem, da sem poudaril še enkrat...</p>
            </sp>
            <sp xml:id="SDZ1-Redna-36-1996-01-11.sp39">
               <speaker>PODPREDSEDNIK MIROSLAV MOZETIČ:</speaker>
               <p>To je zdaj čisto nekaj tretjega.</p>
            </sp>
            <sp xml:id="SDZ1-Redna-36-1996-01-11.sp40">
               <speaker>ŽARKO PREGELJ:</speaker>
               <p>Ne, ne, se opravičujem, predsedujoči. Uvodoma sem povedal, da še enkrat poudarjam, da ima gospod Šešerko prav. Ja, vi ste pač mislili, da bi hotel poudariti, da je nekaj narobe.</p>
            </sp>
            <sp xml:id="SDZ1-Redna-36-1996-01-11.sp41">
               <speaker>PODPREDSEDNIK MIROSLAV MOZETIČ:</speaker>
               <p>Ja, povejte, v čem je replika, da ne bi zavlačevali.</p>
            </sp>
            <sp xml:id="SDZ1-Redna-36-1996-01-11.sp42">
               <speaker>ŽARKO PREGELJ:</speaker>
               <p>Saj sem končal.</p>
            </sp>
            <sp xml:id="SDZ1-Redna-36-1996-01-11.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina, imate repliko. Na koga? Ja, predsedujoči mora vedeti, na koga imate repliko, da vem, če gre res za repliko.</p>
            </sp>
            <sp xml:id="SDZ1-Redna-36-1996-01-11.sp44">
               <speaker>MIROSLAV GERŽINA:</speaker>
               <p>Hvala lepa za besedo. Imam repliko na gospoda Šešerka in posredno tudi na gospoda Preglja, ker je pač samo dodajal tisto, niti repliciral gospodu Šešerku. Namreč, še od prej repliko. Gospod Šešerko, renta za, govorim o renti za Krško, ta bi morala že biti, celo mislim, da je, če pa ni, če se pravilno ne uporablja, nekateri migajo tako. - Ni, ni, pravijo otroci - se pravi ni. Sistem ni bil pravilno umeščen. Zdaj pa replika o tem, ali potrebujemo energijo, ali je imamo preveč ali je imamo premalo, ali se splača kupovati gorivo za atomsko elektrarno, ali se splača zamenjati uparjalnike itn. Verjetno smo včeraj vsi ali pa precej nas je prebralo, da je problem naše industrije in gospodarstva, ker na proizvod še vedno porabimo trikrat toliko električne energije oziroma energije, predvsem električne energije, kot drugod po svetu. In dokler se tega, če bi v to smer šli recimo, bi mogoče celo zagovarjali, da je treba čimprej tudi atomsko elektrarno zapreti. Zdaj pa, če gledamo z ekonomskega stališča, če imamo mi postavljeno in smo financirali določen objekt - pustimo, kasneje bom še rekel, kaj pomeni varnost, in tukaj je glavna poanta na vaš amandma, gospod Šešerko, varnost ali nevarnost in kdo bo odločal o njej - se pravi, če imamo nek objekt postavljen, ki naj daje <stage>(jaz nisem proti temu, da ne daje)</stage> pozitiven ekonomski rezultat, ki naj ga da, potem ga je treba izkoristiti, pač tako kot kupimo avtomobil, ko smo prej govorili, če ga rabimo in rabimo ga v gospodarske namene, nujno, za svoje delo, enako potrebujemo to centralo in naj jo izrabimo ekonomsko, naj nam da tisto, kar nam daje. Jaz mislim, da kar tako reči, brez Hrvatov, na žalost, da bomo kar zaprli, bomo pač morali kupiti energijo nekje drugje in jo poslati tja dol. Tukaj pa ekonomska računica, pa jo jaz ne poznam, kako bi to šlo pozitivno, da kupuješ pa daš. Edino, če v transferu dobiš 5% oziroma 1%. Če ti to uspe, potem je to v redu, samo mislim, da tega nisem še zasledil, da bi temu tako bilo.</p>
               <p>Kar se tiče amandmaja, naj prepustimo ljudem, da se odločijo na široko. Mislim, to je demokratsko najširše, vendarle mislim, da ima ta parlament, posebno z nekaj odbori, za okolje in prostor, pa mogoče za gospodarstvo, finance, da se natančneje in podrobneje seznanijo s problemi - onesnaževanja, nevarnosti je Odbor za infrastrukturo, Odbor za gospodarstvo glede gospodarnosti tega objekta - kot pa široka, bi rekel najširše postavljeno referendum, kjer se bodo ljudje odločili. Ampak potem se morajo ljudje, po moje, odločiti tudi za to, da bo marsikakšen večer gorela sveča. Saj, če zagovarjam krščanske demokrate, bi rekli: pravilno, kakšen večer ne bi bilo televizije, bi normalno živeli v družini itn. Vendarle zaradi tega ne moremo iti zdaj nazaj v srednji vek, se moramo drugače pač obnašati pri tem.</p>
               <p>Avtomobili. Po moje avtomobili, kot so mi povedali v Krškem strokovnjaki, avtomobili onesnažujejo precej več naš prostor in povzročajo več bolezni kot Krško v normalnem obratovanju in v predpostavljeni varnosti, ki jo je zagovarjal gospod Sovič; za katero me pa še vedno malo skrbi. Namreč, nekateri pojavi, o katerih je na veliko razpravljal, mislim da gospod Zmago Jelinčič, ki niso tako hudi, vendarle so nekateri se dogodili in to nam morajo pa še, kot sem govoril, skupini poslancev oziroma poslancem Državnega zbora predočiti, preden se bomo odločali o temu.</p>
            </sp>
            <sp xml:id="SDZ1-Redna-36-1996-01-11.sp45">
               <speaker>PODPREDSEDNIK MIROSLAV MOZETIČ:</speaker>
               <p>Gospod Geržina, čas je potekel.</p>
            </sp>
            <sp xml:id="SDZ1-Redna-36-1996-01-11.sp46">
               <speaker>MIROSLAV GERŽINA:</speaker>
               <p>Hvala lepa. Bom takoj končal. Samo toliko je tega, se bom pa še enkrat prijavil za repliko.</p>
               <p>Namreč, res je poleg tega, če smem, gospod predsedujoči še par besed reči, poleg jedrske, ki je nevarna, so tudi termoelektrarne, ker so ogljikovi dioksidi in segrevanje okolja enako nevarni, energijo oddajamo, hladimo. Poleg tega imamo rudnike - dobro, zdaj smo rudnik živega srebra zaprli, posledice so še vedno; cink, posledice so še vedno in tako naprej. To so tisti centri, ki so nevarni za zdravje. Tudi ta center, ko bomo dali te odpadke <stage>(samo še o odpadkih rečem)</stage>, teh imajo ogromno v Franciji, imajo tudi močan GREENPEACE v Franciji, pa imajo manjše probleme s tem. Mogoče bi se dalo, pa bi se to tja peljalo in bi pač njim rento plačali, če ne želimo na našem ozemlju, in bi oni to shranili, ker znajo in pravijo, da ni tako nevarno. Se pravi, te zadeve in ta vprašanja je treba res še razčistiti in potem, mogoče v roku enega leta, naj sklene Državni zbor, mislim, da je to bolj pametno kot pa tisto, ko predlagate, da naj vesoljna Slovenija odloči o tem. Ker vesoljni Sloveniji lahko poveš, da pada dež oziroma da samo rosi - to je pa bistvena razlika. Hvala lepa.</p>
            </sp>
            <sp xml:id="SDZ1-Redna-36-1996-01-11.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika na repliko, gospod Šešerko.</p>
            </sp>
            <sp xml:id="SDZ1-Redna-36-1996-01-11.sp48">
               <speaker>DR. LEO ŠEŠERKO:</speaker>
               <p>Gospod Geržina, potegnili ste stari argument na dan, sveče, ki bo gorela, če bo prišlo do zaprtja jedrske elektrarne Krško. Sveča bo gorela samo v tovarni aluminija v Kidričevem in sveča bo gorela tistim, ki zagovarjajo te ideje o jedrski Sloveniji, sicer se pa odklop jedrske elektrarne ne bo poznal. Takoj, ko bo jedrska ustavljena in šla v dekomisijo, bo Slovenija začela izvajati program prestrukturiranja in to ne tako, da bo država predpisovala, glede na dobre zveze v Vladi, kje se bo gradilo, kdo bo dobil provizije, kateri proizvajalec bo dobil boljše plačano isto količino energije in kdo slabše <stage>(to, kar se vse danes dogaja)</stage>, ampak se bo na osnovi gospodarske racionalnosti plačevalo in takrat se bo vprašanje, ki ste ga vi postavili, ali imamo dovolj energije ali jo pravilno razporedimo, potem bo trg vsa ta vprašanja takoj rešil. Energije bo dovolj in ta bo imela ceno, ki bo skladna z interesi porabnikov, ki bodo pripravljeni plačevati. Danes, ko največji porabniki ne plačujejo ničesar, je to neka tako velika nerazumnost, da je edino iz te nerazumnosti mogoče razložiti še nadalje to, da ta zbor podpira jedrsko prihodnost Slovenije! Hvala lepa.</p>
            </sp>
            <sp xml:id="SDZ1-Redna-36-1996-01-11.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Avberšek.</p>
            </sp>
            <sp xml:id="SDZ1-Redna-36-1996-01-11.sp50">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi! Sem že zadnjič rekel, da se ne bi rad veliko oglašal, ampak danes sem slišal seveda nekaj stvari, ki ne držijo popolnoma in se z njimi ne morem strinjati in bom ne samo repliciral, ampak vzemite to tudi kot obrazložitev glasu oziroma da dodam še nekaj svojega pogleda, ker poznam nekatere zadeve.</p>
               <p>Jaz bi najprej rad povedal to okrog Kidričevega. Ni res, da je proizvodnja električne energije v jedrski elektrarni tisti del, ki gre v Slovenijo, in poraba v Kidričevem, enaka! Gospod Šešerko, sveče bodo gorele tudi nekaterim drugim. Proizvodnja električne energije, ki gre v Slovenijo, je približno 25%, vendar gre za proizvodnjo v nekaterem času, ki se seveda ne da pokriti s hidroenergijo in z nekaterimi drugimi deli, torej problem je še večji. Ampak samo procentualno, če gledamo letno proizvodnjo, to ni enako, ker Kidričeva pač porabi približno 10% električne energije.</p>
               <p>Povedal vam bom tole. Strinjam se s tem, da Kidričevo ne plačuje električne energije. Imel sem možnost, da sem se nekaj mesecev srečeval s tem vprašanjem, kaj narediti, zakaj ne bi resnično izključili te tovarne. Saj tako enostavno to ni, da bi se za to lahko en minister odločil, ampak je odločitev veliko težja in jo je treba narediti. V bistvu tu ne gre za energetsko vprašanje in vprašanje energetske strategije, ampak gre za vprašanje gospodarske strategije Slovenije. Vem nekaj, da se račun pošilja Kidričevemu tak kot se pošilja, Kidričevo pa ne plačuje tistega računa v celoti ampak nekaj manj. Po mojih podatkih, ki jih imam na razpolago, plačuje Kidričevo najvišjo ceno električne energije, plačuje najvišjo ceno električne energije od vseh tovarn aluminija v Evropi. Kidričevo porabi najmanj električne energije od vseh tovarn, ki proizvajajo aluminij v Evropi na enoto, na eno tono. To so podatki mimo katerih ne smeš iti takrat, ko se želiš odločiti, da bi Kidričevo izklopil. To so podatki, ki govorijo.</p>
               <p>Naj rečem še to. V Kidričevem en delavec ustvari 148 tisoč dolarjev v enem letu. Jaz nimam podatka, to bo verjetno prinesla gospodarska strategija, katere tovarne so tiste, ki ustvarjajo toliko in katere so tiste tovarne, ki ustvarjajo manj. Kidričevo tudi ni naredilo malo v zadnjih letih. Mi smo jih podpirali, Kidričevo je vlagalo. Seveda nimam vseh podatkov, ampak če primerjamo leto 1984 in leto 1995, obdobje, ki seveda nekaj velja, potem je treba reči, da so v Kidričevem zmanjšali tisto proizvodnjo rdečega blata praktično za 100%, da so zmanjšali, ker so nehali s termoelektrarno, količino pepela za 70 tisoč, da so se ostanki katod zmanjšali ne bistveno, ker pač te katode še proizvajajo in da je žlindre pravzaprav manj kot jo je bilo prej, da so se emisije SO2 v zrak zmanjšale za 93% v tem obdobju, klora za 53%, katrana za 95% in lebdečih delov praktično za 100%. Seveda so za to bile potrebne naložbe in danes je seveda vprašanje, ki se pri aluminiju postavlja, ali naredimo dovolj iz tega aluminija.</p>
               <p>Gospod Šešerko je prej lepo rekel, evropske države naredijo več izdelkov iz aluminija, ki ga proizvajajo. Mislim, da je naša prava usmeritev, potem ko bomo te dileme razčistili, morda ta, da ni prav, da še polovico aluminija prodajamo v odlitkih, ampak je prav, da začnemo prodajati izdelke. Usmeritev tovarne v Kidričevem je pač takšna, da gre v tej smeri in da vsako leto - ne samo tovarne v Kidričevem, ampak tudi vseh tistih, ki seveda aluminij predelujejo v finalne izdelke - je taka, da teh izdelkov naredimo več in da povečamo bruto produkt v Sloveniji in na tak način zmanjšamo porabo energije na enoto bruto produkta. Torej zaradi tega ne sprejemam take obrazložitve, da bi kar zaprli Kidričevo in seveda jedrsko elektrarno, pa bo v Sloveniji na enkrat nastal raj.</p>
               <p>V tej dvorani smo imeli kakšen mesec nazaj, ko je bila tista predstavitev, ko je Greenpeace predstavil  projekcijo - tam smo bili štirje poslanci in gospod državni sekretar in nič več, žal, bi pogledali eno oddajo - ampak tam nam Greenpeace postreže s podatkom, da v Sloveniji porabimo dva in pol krat več energije na enoto prebivalca kot v Evropi. In na tej trditvi zgradi seveda, da lahko zapremo jedrsko elektrarno in da seveda lahko naredimo na področju racionalne energije še marsikaj. To je seveda čista laž. To ni res. V Sloveniji porabimo na enoto prebivalca manj električne energije, kot jo porabijo v Evropi in tudi v celoti manj energije, kot jo porabijo v Evropi. Res pa je, da na enoto bruto produkta porabimo dva in pol krat ali pa trikrat več energije kot jo porabijo v Evropi. To pomeni, da gre za problem bruto produkta ne pa za problem energije. Mislim, da bomo s približno tako energijo morali živeti tudi v bodoče.</p>
               <p>Še okrog jedrske elektrarne. Tu bom jaz podprl tisti amandma Liberalnih demokratov, pa mislim, da je dovolj, da se bomo o jedrski elektrarni lahko še pogovarjali in naprej razmišljali. Živeti je nevarno, to sem nekoč slišal - in verjetno ne samo zaradi jedrske elektrarne. Torej to je pred nami, ali bomo nevarno živeli milijon let, to kar je prej omenil gospod Šešerko, ali pa milijon in petnajst let, je seveda vprašanje, o katerem lahko razpravljamo. V tem trenutku jaz ne morem reči drugega, nimam drugega podatka, da jedrsko elektrarno nadzoruje več mednarodnih komisij, ki še niso našle razloga za zapiranje. Našle so razloge, kaj je treba popraviti, ne pa razlogov za zapiranje. In v bistvu jedrska elektrarna te probleme, ko ima remonte, tudi zaenkrat sproti rešuje. Če bi jedrsko elektrarno zaprli, potem je treba narediti seveda nadomestni objekt za trboveljsko elektrarno. Vemo, da je približno polovico slovenskega dela v jedrski elektrarni, 500 milijonov mark. Če sedaj dodamo dve taki elektrarni, potem vidimo, do kakega podatka pridemo. In če bi tole malo spremenili v procente, moramo najprej povečati ceno elektrike <stage>(o tem, kar smo že govorili)</stage>, za približno 30%, da bomo prišli na evropski nivo, da se bomo lahko primerjali - in potem še približno 25% zato, da bomo zaprli jedrsko elektrarno pa seveda nadomestili tisto proizvodnjo, ki je tam. Izhajam iz tega, da na prebivalca ne bomo porabili bistveno manj energije, kot jo porabi Evropa. In to so seveda pomembna vprašanja. In še nekaj se meni zdi izredno pomembno. Če bi se odločili za predčasno zapiranje, kaj se bo naredilo v jedrski elektrarni v tistem trenutku s kadri? Najboljši bodo začeli bežati, saj so dovolj pametni. Najboljši bodo začeli bežati in elektrarna bo morala zaposliti druge. Najboljši ne bodo prišli tja in na tak način sem prepričan, da ne bomo naredili nekaj dobrega, ampak bi ob takem "horuk" zapiranju naredili slabo za jedrsko elektrarno. In zaradi tega se bom seveda jaz odločil za tak sklep, ki se mi zdi, da kljub vsemu daje možnost zapiranja v tistem trenutku, ko bi ugotovili, da gre za nevarnost v jedrski elektrarni, da pa seveda v tem času rešimo vse probleme. Pri tem pa seveda niti nisem omenil, da bi z nadomestnimi elektrarnami vsaj za preko 20% povečali količine Co2, da bi seveda povečali količine So2 v Sloveniji, ki se ga nekako rešujemo. Skratka, en cel kup, en cel splet problemov ob tem nastaja, ki jih bo potrebno rešiti. In dokler elektrarna deluje tako varno, kot danes deluje, jaz mislim, da se da to narediti.</p>
               <p>Ko pa govorimo o odpadkih, bi pa rad povedal še tole. Jaz sem nizek radioaktivni odpadek, ker sem bil tam v jedrski elektrarni, ker sem si šel pogledat, takrat ko je bil remont in takrat sem seveda dal kapo, copate in rokavice v tisto posodo, ki je za jedrske odpadke, tiste nizke, ki jih 150 kubikov na leto približno naberejo, jaz sem šel pa domov. In seveda so mi rekli, da pač sem od takrat naprej nek nizek radioaktivni odpadek. Hočem reči, da mi takoj ob teh razpravah vidimo v nizkih radioaktivnih odpadkih atomske bombe in ne vem kaj, ampak to ni to. To je nekaj predvsem drugega. Nizki in srednji radioaktivni odpadki so res politično vprašanje, ne pa tehnološko vprašanje in varnostno vprašanje. To je v bistvu jasno in rešljivo. Hvala.</p>
            </sp>
            <sp xml:id="SDZ1-Redna-36-1996-01-11.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imamo štiri, ker se gospod Kopše odpoveduje. Ne? Štiri replikante: gospod Kopše, gospod Topler, gospod Šešerko, gospod Jelinčič. Prvi je gospod Kopše. Kot veste, replika sme trajati največ pet minut po poslovniku.</p>
            </sp>
            <sp xml:id="SDZ1-Redna-36-1996-01-11.sp52">
               <speaker>JOŽEF KOPŠE:</speaker>
               <p>V tem državnem zboru, gospod predsedujoči, nisem nikoli več govoril kot dve minuti.</p>
            </sp>
            <sp xml:id="SDZ1-Redna-36-1996-01-11.sp53">
               <speaker>PODPREDSEDNIK MIROSLAV MOZETIČ:</speaker>
               <p>To je veljalo vsem, ne samo vam.</p>
            </sp>
            <sp xml:id="SDZ1-Redna-36-1996-01-11.sp54">
               <speaker>JOŽEF KOPŠE:</speaker>
               <p>Tako da bi rad nekaj rekel. Jaz mislim, da je razprava dobila svojo težo, ko se je vanjo vključil gospod Avberšek. Prvič, ker je iz stroke, drugič, ker dolgo dela na tem področju, tretjič pa, ker tudi s tem njegova razprava popolnoma jasno postavlja nekatere osnovne teze, ki mene vodijo pri takih stvareh in smo seveda na drugih bregovih reke, kar se tega tiče.</p>
               <p>Gospod Avberšek je govoril o potrebnosti in negiral nekatere stvari gospoda Šešerka. Moram pa reči, da je bistvo v tem delu naše vlade in našega državnega zbora in kontinuitete nekaterih stvari. Poglejte, strategijo gospodarskega razvoja imamo komaj v prvi ali drugi obravnavi. In v tej strategiji gospodarskega razvoja bomo morali res strategijo Slovenije določiti, v katerih smereh se bo ta država razvijala. In ne smemo pozabiti, kar sem že prej omenil, vseh gibanj in vsega protesta, ki je bil v Sloveniji v 80. letih, koncem 70., v začetku in skozi vsa 80. leta, proti tej divji industrializaciji na vsak način. In to je tudi problem Kridričevega, problem železarn. Takrat smo nekateri opozarjali tudi javno, kolikor smo v javnosti imeli možnosti, da nas bo to prej ali slej stalo. In takrat smo pristajali. Na žalost pa tisti isti ljudje, ki so delovali v sistemu v 80. letih, danes zaradi tega, da branijo svoje takratne investicijske odločitve, seveda branijo tudi to energetsko porabo, ki jo imamo danes. In jo bodo branili predvsem zaradi svojih lastnih odločitev še nadalje. Takrat je bil problem Kidričevega izpostavljen - novih investicij. To bo gospod Avberšek zelo dobro vedel. S pomočnikom, ki je bil malo, ne vem, celo neki "vunbacač" direktorja takratnega EGS-a, je prišlo tako daleč v neki razpravi leta 1985, da je poklical policijo in so nas razgnali in tako dalje. Ampak ti isti ljudje - zdaj tisti, ki še poslušajo - ti sedaj branijo sami svoj način dela, ki so ga skozi desetletja izvajali v tej državi.</p>
               <p>Odvisno pa je od vsega tega, ali se bo ta zbor in ta Vlada odločila za eno strategijo gospodarskega razvoja Slovenije, ki ne bo potrošniška v tem smislu, in ki ne bo ekološko nevarna tej državi. In mi zdaj ne vemo več, kaj je prej - jajce ali kura. Mi bomo sprejeli elektroenergetsko strategijo, ki bo lahko čisto drugačna od strategije gospodarskega razvoja. Ti dve stvari morata iti skupaj. Jaz mislim, da je to vsakemu laiku tudi popolnoma jasno. In preden ne bomo obravnavali v strategiji gospodarskega razvoja teh temeljnih vprašanj, ali je Kidričevo potrebno ali ne - Kidričevo je bilo potrebno Adolfu Hitlerju, ker je bilo konec in meja tretjega rajha in je zelo racionalno gradil takrat tovarno aluminija, ker je tudi gradil FLUGWERKE, se pravi tovarno avionov v našem TAM-u, ki je tudi danes problem, to je zanimivo. Gradil je tovarno glinice na meji reicha, kjer so bile najlažje dovozne poti za boksit iz jadranskih luk in pa iz Madžarske seveda. To dvoje so si takrat strategi računali. Ali je še danes to potrebno ali ne? To so vprašanja. In to je vprašanje strategije gospodarskega razvoja Slovenije. In jaz se bojim, da s to razpravo o energetski strategiji prehitevamo neko stvar in si zabetoniramo tudi strategijo gospodarskega razvoja Slovenije. Zato bi bilo zadosti dobro, da razumno razpravljamo o teh stvareh. Hvala lepa.</p>
            </sp>
            <sp xml:id="SDZ1-Redna-36-1996-01-11.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji je gospod Topler.</p>
            </sp>
            <sp xml:id="SDZ1-Redna-36-1996-01-11.sp56">
               <speaker>VLADIMIR TOPLER:</speaker>
               <p>Spoštovane kolegice, spoštovani kolegi! Repliciram gospodu Avberšku in gospodu Geržini. Moram povedati, da se z gospodom Avberškom velikokrat strinjam, da se pa sedaj ne strinjam. Prvič, bom rekel, se ne strinjam s tem, da je gospod Avberšek radioaktivni odpadek, kot je rekel. Drugo, kar se ne strinjam, je to, da so odpadki politični problem. Odpadki so predvsem problem stroke. Zaradi tega, ker so problem stroke, in ker jih z referendumom nismo mogli reševati, tako kot si želijo in kot si želimo, sem tudi sam umaknil podpis. In sedaj ne dovolim, da se bo tu razpravljalo zgolj o tem, kot da je to politični problem. Mislim, da so odpadki predvsem strokovni problem, da ga bomo morali strokovno rešiti. Seveda bo pa tu potrebna precej velika angažiranost politike, da bo javnost seznanjena res s strokovnimi argumenti in da se bomo lahko odločili.</p>
               <p>Tisto, kar me je pa najbolj presenetilo, je pa to: ves čas sem poslušal, da je Tovarna aluminija v Kidričevem, predvsem Obrat B, velik potrošnik električne energije. Mislim, da okrog 12% električne energije gre za to dejavnost. Kolikor mi je znano, aluminij, ki ga proizvajamo, je zelo drag. Lahko enake kvalitete aluminij kupimo po nižji ceni.</p>
               <p>Gospod Avberšek je sedaj rekel, da na bruto proizvod porabimo dosti manj energije, kot ga porabijo druge države. Da tovarna aluminija Kidričevo plačuje vse obveznosti. Da je cena električne energije višja kot drugod. To so stvari, ki smo jih ves čas poslušali in ki jih je tudi gospod Sovič povedal, da ne držijo. Seveda je pa res in razpravljamo o učinkoviti rabi energije, da je potrebno predvsem tu pogledati, tu se pa strinjam z gospodom Avberškom, ko je govoril. Na prebivalstvo imamo evropsko primerljivo porabo kilovatnih ur električne energije. Torej je problem predvsem pri industriji in prav ta industrija, ta nesmotrna industrija, ki obremenjuje naše okolje, ga obremenjuje tudi z energijo. In jaz ves čas poudarjam, da je potrebno ustvariti takšno cenovno politiko, ki bo tiste, ki največ energije proizvedejo, tudi največ obdavčila, da bomo reševali ekološke probleme. Zato moram reči, da je potrebno, in to smo tudi nekako uspeli ali bomo pa še uspeli vključiti v strategijo, da se predvsem vzpostavi takšen cenovni režim, da bodo največji potrošniki tudi največ prispevali. Ne pa, da jim bo država vedno delila odpustke in da se bomo enkrat pogovarjali - in to smo tudi zahtevali in tudi dobili - kolikšna je plačilna bilanca na področju energetike.</p>
               <p>Gospod Geržina je pa tu govoril o svečah, primerjal jedrsko elektrarno z avtomobili. Jaz moram povedati, da je pač od vsakega posameznika odvisno, kateri nevarnosti daje prioriteto. Naša poslanska skupina meni, da je največja nevarnost, ki lahko - poudarjam - ki lahko doleti Slovenijo, nevarnost jedrske energije. Pri avtomobilizmu je pač drugače - obstaja nevarnost, dosti več ljudi izgubi življenje kot izgubi zaradi jedrske energije, vendar je treba poudariti, da danes v svetu še vedno stroka ni enotna, kakšna je minimalna dovoljena doza radioaktivnega sevanja, kajti kot vemo, radioaktivno sevanje deluje predvsem na genetske materiale in nikoli ne moremo z zagotovostjo zagovarjati, da se v nekaj generacijah naprej ne bodo pojavljale kakšne mutacije, kot se sedaj dogaja na Japonskem ali drugje. Zato mi postavljamo kot eno izmed prioritet nevarnosti prav jedrsko energijo. Je pa potrebno, da se elektrarna zapre v nekem doglednem času, ne pa na "horuk", ker se zavedamo vseh nevarnosti, ki bi ostale tudi potem, ko bo elektrarna zaprta. Glede sveč pa ste omenili: ne bojimo se, da bi nam gorele sveče in ustvarjale prijetno romantično vzdušje. Bojimo pa se, da bi zaradi nevarnosti gorele sveče slovesa.</p>
            </sp>
            <sp xml:id="SDZ1-Redna-36-1996-01-11.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Strokovnost, mislim, da je strokovno vprašanje, vendar potem zdaj že dobro uro jalovo razpravljamo. Dvomim, da se replikanti strinjajo s tem. Gospodu Toplerju replicira neposredno gospod Pregelj.</p>
            </sp>
            <sp xml:id="SDZ1-Redna-36-1996-01-11.sp58">
               <speaker>ŽARKO PREGELJ:</speaker>
               <p>Spoštovani! Gospod Topler trdi, da je vprašanje odpadkov strokovno in ne politično vprašanje. To bi lahko bilo delno res, toda zame je vsaj ekonomsko vprašanje. Poglejte, ladjo boksidne rude ali pa glinice, ki jo pripeljemo v Koper, odpeljemo po železnicah v Kidričevo, tam jo predelamo in na leto pridelamo za ladjo žlindre, ki ostane tam na Dravskem polju. Kje je tukaj logika? Razumem, da je logika kupovati rudo oziroma kupovati, še boljše, že predelano kovino v Braziliji, v Afriki, tam, kjer imajo na istem mestu rudo in energijo za predelavo. Ni razumno pa delati to v državi, kjer tudi energije ni toliko, da bi lahko bilo to smiselno delati. Vsaj en pogoj mora biti, če hočeš imeti tako bazično industrijo. In tukaj zadaj, poglejte, spet naletimo na tisto čer, da ne moremo ene strategije ločevati od druge. Gospodarska strategija je tista, taka krona, bomo rekli, ki bi morala imeti kot derivat energetsko strategijo. Mi smo šli pa spet po obratni poti, tako kot pri prometu, ko smo najprej šli reševat avtoceste, potem smo ugotovili pa, da ne vemo kaj z železnicami, pa da letališča nekam čudno gredo itn. in smo prišli na koncu, da potrebujemo prometno strategijo, ki je pa še nimamo. Vidite, vedno delamo ravno po obratni poti, popolnoma skregano z zdravo pametjo. In zato bo ta strategija v bistvu invalidna ali pa neuporabna. V najboljšem primeru bo neuporabna, lahko bo pa celo škodljiva, če ...</p>
            </sp>
            <sp xml:id="SDZ1-Redna-36-1996-01-11.sp59">
               <speaker>PREDSEDNIK MIROSLAV MOZETIČ:</speaker>
               <p>Potekel je čas za repliciranje.</p>
            </sp>
            <sp xml:id="SDZ1-Redna-36-1996-01-11.sp60">
               <speaker>ŽARKO PREGELJ:</speaker>
               <p>Hvala lepa, se opravičujem.</p>
            </sp>
            <sp xml:id="SDZ1-Redna-36-1996-01-11.sp61">
               <speaker>PREDSEDNIK MIROSLAV MOZETIČ:</speaker>
               <p>Gospod Topler neposredno replicira gospodu Preglju.</p>
            </sp>
            <sp xml:id="SDZ1-Redna-36-1996-01-11.sp62">
               <speaker>VLADIMIR TOPLER:</speaker>
               <p>Gospod Pregelj, vaši skenerji so malo zamešali, ponovno. Mi govorimo o jedrski elektrarni in jaz sem govoril o radioaktivnih odpadkih.</p>
            </sp>
            <sp xml:id="SDZ1-Redna-36-1996-01-11.sp63">
               <speaker>PREDSEDNIK MIROSLAV MOZETIČ:</speaker>
               <p>Gospod Berlič ima tudi neposredno repliko na gospoda Preglja. <stage>(Neka pripomba iz klopi.)</stage> Na to se še niste javili.</p>
            </sp>
            <sp xml:id="SDZ1-Redna-36-1996-01-11.sp64">
               <speaker>GABRIJEL BERLIČ:</speaker>
               <p>V tej debati zdaj zelo pogosto prihaja v ospredje Kidričevo in bojim se, da ljudje, ki govorijo o Kidričevem, ne poznajo nekaterih podatkov. Nazadnje je govoril gospod Pregelj, govoril je še o predelavi boksita in prevažanju boksita. Tega se zdaj tam ne dela več nekaj let. Tako da govorimo o stvareh, ki več ne veljajo. Potem če bi delali primerjavo. Gospod Topler je govoril o visoki porabi električne energije in podobno v Kidričevem. Povedal bom podatek, da je to bilo res, ampak leta 1984, zdaj smo pa leta 1996 in če primerjamo specifično porabo električne energije na tono aluminija v Evropi v 1995 je ta 15.990 kilovatnih ur na tono aluminija, v TALUM-u pa je 14.000; to se pravi, da je nižja poraba električne energije. Lahko bi rekel še naprej, ker smo že ravno pri Kidričevem. Primerjalno s svetovno konkurenco je v Kidričevem enaka poraba surovin in živega dela na enoto proizvoda, dosegajo zelo visoko kvaliteto proizvodov ...</p>
            </sp>
            <sp xml:id="SDZ1-Redna-36-1996-01-11.sp65">
               <speaker>PREDSEDNIK MIROSLAV MOZETIČ:</speaker>
               <p>Gospod Berlič, jaz bi vas res opozoril, da to ni replika; gospod Avberšek je to vse natančno razložil.</p>
            </sp>
            <sp xml:id="SDZ1-Redna-36-1996-01-11.sp66">
               <speaker>GABRIJEL BERLIČ:</speaker>
               <p>Jaz dodajam. On ni govoril točno o teh številkah kot jaz zdaj.</p>
            </sp>
            <sp xml:id="SDZ1-Redna-36-1996-01-11.sp67">
               <speaker>PREDSEDNIK MIROSLAV MOZETIČ:</speaker>
               <p>To ni bila replika.</p>
            </sp>
            <sp xml:id="SDZ1-Redna-36-1996-01-11.sp68">
               <speaker>GABRIJEL BERLIČ:</speaker>
               <p>Jaz jo razumem kot repliko. O.K.</p>
            </sp>
            <sp xml:id="SDZ1-Redna-36-1996-01-11.sp69">
               <speaker>PREDSEDNIK MIROSLAV MOZETIČ:</speaker>
               <p>Repliko ima gospod Šešerko na gospoda Avberška.</p>
            </sp>
            <sp xml:id="SDZ1-Redna-36-1996-01-11.sp70">
               <speaker>DR. LEO ŠEŠERKO:</speaker>
               <p>Gospod Avberšek, jaz vas cenim kot strokovnjaka. In tudi sem cenil dalj časa vašo zadržanost pri tem vprašanju. Sem si tudi predstavljal, da vi kot na nek način zavezani tistemu, kar bi lahko imenovali premogarski lobi, ne boste, kar zadeva jedrsko energijo, prestopili na to stran in podprli nekega projekta, ki je prej ali slej obsojen na propad. Ampak vaš današnji nastop je bil popolna izjema od tega in veliko presenečenje. Vi ste namreč uporabili nekaj strokovnih podatkov za to, da ste naredili sklep, da je sedanji način proizvodnje elektrike in sedanji način porabe elektrike v Sloveniji primeren in da ga je treba obdržati naprej in to kljub temu, da ste se velikokrat nagibali k ideji, da je treba tržne zakonitosti na to področje vpeljati. Zato moram reči, da sem zelo razočaran nad tem vašim nastopom in tudi nad ostrino, s katero ste akcentuirali, da je treba obdržati, da sploh ne sme biti vprašanje zapiranja jedrske elektrarne, niti vprašanje zapiranja Tovarne aluminija v Kidričevem, kjer ste pa zlorabili podatke, ker ste primerjali to tovarno kar na počez z drugimi evropskimi tovarnami. Pa dobro veste, da nemška vlada skrajno omejuje sploh dopustno količino aluminija, ki se v Nemčiji lahko prodaja, ravno iz teh razlogov, zato da ne prihaja do porabe velikih količin elektrike za aluminij, ker to pustijo raje nerazvitim deželam. Slovenija zdaj tudi deloma to počne, ko pusti nekim še mnogo bolj nerazvitim deželam, da proizvajajo glinico in jo uvaža v tej obliki in zato seveda res v manjši meri znižuje onesnaževanje okolja, ampak ne v tisti meri, ki zadeva proizvodnjo jedrskih odpadkov.</p>
               <p>Govorili ste tudi o komisijah. Moram reči, da sem zelo razočaran nad tistim delom vaše intervencije, kjer ste rekli, ja saj to so mednarodne komisije rekle, da ni treba zapirati, pa je vse v redu. Ampak prosim vas lepo, saj vi vendar najbolje veste, da je to čisti koncentrat jedrskega lobija Mednarodna agencija na Dunaju, saj se tam združujejo vsi ljudje iz vseh jedrskih elektrarn, ko odslužijo določen rok doma, tako kot recimo v jedrski, gredo na Dunaj in da direktor mednarodne agencije na Dunaju, da je pred desetimi leti ob černobilski nesreči s helikopterjem letel direktno nad ponesrečeno centralo in sporočal vsem medije, da je tukaj čisto majhna, nepomembna nesreča, da je vse v redu, da nekih pomembnih posledic ne bo. Torej skrajno nemoralna skupina ljudi na Dunaju, ki pošilja res tehnične komisije v elektrarne, tudi v Krško, ki tudi v resnici želijo, da do nekih nesreč ne pride, ker namreč prva velika naslednja nesreča bo v svetovni razsežnosti pomenila konec jedrske energije. Tega se zavedajo tudi na Dunaju. Res ne želijo nesreče, ampak to je skupina ciničnih, nemoralnih ljudi, ki bodo naredili vse za to, da se bo čimbolj razširil program rabe jedrske tehnologije, ne pa da bi jo želeli kakorkoli omejiti. Hvala lepa.</p>
            </sp>
            <sp xml:id="SDZ1-Redna-36-1996-01-11.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Neposredno repliko na gospod Šešerka ima gospod Avberšek.</p>
            </sp>
            <sp xml:id="SDZ1-Redna-36-1996-01-11.sp72">
               <speaker>MAG. FRANC AVBERŠEK:</speaker>
               <p>Hvala lepa. Gospod Šešerko, to, kar ste rekli nazadnje, mislim, da je povsem jasno, da ne gre za širitev jedrskega programa, ampak gre v bistvu za postopno zapiranje jedrske elektrarne. Ne bi o tem diskutiral, ampak o tem se pogovarjamo v bistvu in noben, tudi ta predlog LDS ni proti. Ne govorimo o kakršni koli širitvi programa in kakršni koli novi gradnji. Mislim, da smo vsi za to, da ne bomo na novo gradili. Ne, celo sprejeli smo take sklepe, da do 2000 ne bomo nič naredili.</p>
               <p>Jaz bi rad povedal še tole. Podatke pač dobivamo tam, kjer jih lahko dobivamo. V Nemčiji so v lanskem letu resnično zaprli eno tovarno aluminija ali pa poskušali zapreti. Bil je švicarski kapital notri. Vendar nemški kapital, ker pa mora nemška vlada zadaj stati za tako odločitvijo, je ponovno aktiviral to tovarno aluminija. To se pravi, stvar ni tako preprosta, kot bi si jo zaželeli, ali pa bi jo želeli videti.</p>
               <p>Bi pa rad, gospod Šešerko, predvsem rekel tole. Prej sem govoril predvsem o količini, ne pa o načinu proizvodnje. Jaz trdim, da količine, ki jih danes proizvajamo električne energije, skupaj z jedrsko elektrarno, so tiste, ki jih potrebujemo in seveda tiste, ki dodatno pri sedanjih potrebah zahtevajo, da še nekaj uvažamo. Če mi sedaj količine zmanjšamo - tukaj ne vidim realne možnosti, da mi te količine zmanjšamo - potem se seveda lahko pogovarjamo o načinih, kaj bomo zaprli najprej. Ampak jaz nisem govoril o načinu proizvodnje, ampak količini. Pri tej količini pa samo utemeljujem, da ne vidim možnosti, da bi jih dosegli brez jedrske elektrarne. Hvala lepa.</p>
            </sp>
            <sp xml:id="SDZ1-Redna-36-1996-01-11.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina ima tudi neposredno repliko gospodu Šešerku.</p>
            </sp>
            <sp xml:id="SDZ1-Redna-36-1996-01-11.sp74">
               <speaker>MIROSLAV GERŽINA:</speaker>
               <p>Hvala lepa za besedo. Gospod Šešerko, vaša skupina eko-socialna, sem gledal s simpatijami na vaše delo in sem smatral za resne zadeve. Danes ste se pa izkazali malo čudno. Namreč en član vaše skupine trdi, da je električna energija dražja, drugi da je cenejša in tako naprej glede uporabe aluminija, predelave. Mislim, da bi bilo dobro, da se uskladite. Začudil sem se pa tudi - se opravičujem, gospoda Toplerja trenutno ni, ko je rekel... je, pardon - ko pravite, gospod Topler, da je za vas večja nevarnost atomska elektrarna v Krškem, kot vse druge zadeve. Namreč, poleg ste bili, ko smo bili tam zadnjič, če se prav spomnim in so nam rekli: Žarčenje okoli ali pa izven elektrarne je manjše, kot na več krajih naravno žarčenje v Sloveniji, kjer ljudje živijo in zaradi drugih vzrokov. Gre za to, da se bojite velika "buma" pomeni to, se pravi nevarnosti eksplozije. To je vprašanje o tem govorite, ne pa o onesnaževanju in minimaliziranju drugih. Mislim, da ste zdravnik in veste, kakšni so vzroki in kakšne so posledice ostalih onesnaževanj. Tudi avtomobilskega izpuha in vse tisto, kar pride, težke kovine in tako naprej. Ne samo smrtne nesreče. Te so še dodatno, pa imajo svoj vzrok. Ampak mislim tisto onesnaževanje in vsa druga onesnaževanja. Če bi šli v tej smeri vaše nevarnosti onesnaževanje, namreč bolj onesnažujejo neposredno - razen velikega "buma" - kurišča na premog v Sloveniji, na naš premog, kot pa elektrarna v Krškem; in to precej več. In zdaj, to je treba, mislim, da zvagati. Kakšna je dejanska nevarnost nadaljnjega dela do tiste komercialne vrednosti <stage>(tu se meša pač, to gre skupaj)</stage> te elektrarne, da jo ohranimo, to, kar sem rekel, da zamenjamo uparjalnike v tem trenutku, to je ena glavnih, ki bodo vzdržali več kot 10 let, tako kot so nam rekli, ker so to novi materiali, ki, je dokazano, delajo že več kot 10 let zdaj, ki se uporabljajo in garantirajo, ne pa zdaj mešati in meglo sejati tukaj. To je problem. Resno se zmenimo, kolikšna je nevarnost tega, kolikšna je možnost zapiranja. Saj potem ste se nazadnje res umili, ko ste rekli, da moramo v doglednem času lepo zapirati. Ampak najprej moramo dobiti argumente. Jaz mislim, da danes še vseh argumentov nimamo in ko jih bomo imeli, bi se odločali. Spet pa gre za tisto vašo, da je treba referendum in da pač se odločijo Slovenci, da nočejo tega imeti. Mislim, tu je treba malo drugače, kot pa je bilo rečeno. Hvala lepa.</p>
            </sp>
            <sp xml:id="SDZ1-Redna-36-1996-01-11.sp75">
               <speaker>PODPREDSEDNIK MIROSLAV MOZETIČ:</speaker>
               <p>Gospod Topler hoče gospodu Geržini replicirati.</p>
            </sp>
            <sp xml:id="SDZ1-Redna-36-1996-01-11.sp76">
               <speaker>VLADIMIR TOPLER:</speaker>
               <p>Gospod Geržina, hvala lepa za poduk. Ko ste govorili o vaganju in o onesnaževanju, bi pa vas rad vprašal: na kateri strani pa ste bili, ko je naša poslanska skupina predlagala, da vsi tovornjaki, ki hodijo iz vzhodne Evrope in onesnažujejo Slovenijo, kako ste pa takrat glasovali vi in vaša stranka? Prosim, povejte. Druga stvar, ko govorite o varnosti v cestnem prometu, smo aktivno sodelovali. Vi ste začeli, zato moram to seveda nadaljevati. In še druga stvar. Ne hodim se sem, kot ste vi rekli, umivati. Vedno sem zagovarjal stališče, da je potrebno z jedrsko elektrarno ravnati tako, da bo v doglednem času varno zaprta, zato sem tudi prvi umaknil podpis, ker sem se zavedal, da to, kar smo predlagali, ni izvedljivo.</p>
            </sp>
            <sp xml:id="SDZ1-Redna-36-1996-01-11.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko gospodu Avberšku ima gospod Jelinčič.</p>
            </sp>
            <sp xml:id="SDZ1-Redna-36-1996-01-11.sp78">
               <speaker>ZMAGO JELINČIČ:</speaker>
               <p>Hvala lepa. Najprej gospodu Avberšku. Govoril je o tem, da bodo iz elektrarne najboljši bežali ven. Jaz bi vprašal gospoda Avberška, kaj bo rekel na to. Približno 50% kadra je iz Hrvaške, Hrvatov je, lahko spisek dam; in ti ljudje se šolajo v slovenski jedrski elektrarni zato, da bodo ob odprtju svoje lastne oziroma že, ko bo gradnja stekla, da bodo enostavno preskočili tja na tisto elektrarno. Kaj bomo pa mi takrat rekli? Takrat bomo v hipu čez noč izgubili približno 50% kadra, ampak to, zgleda, vas ne zanima.</p>
               <p>Naprej ste tudi govorili o teh novogradnjah, da jih ne bo. Seveda, v Sloveniji ne bo novogradenj, verjetno, jaz vsaj upam da ne, čeprav pri taki gospodarski in razvojni politiki tudi v to nisem čisto prepričan. Bo pa na Hrvaškem. In zaenkrat bo Slovenija še vedno morala participirati v gradnji tiste atomske centrale. Skratka, nič še ni urejenega s hrvaško državo, da to ne bi bilo tako.</p>
               <p>Glede tega, da ste vi nizko radioaktiven odpadek, gospod Avberšek, zato ste imeli na sebi zaščitno oblačilo, da vi ne bi postali nizko radioaktiven odpadek! In zato ste tisto oblačilo zavrgli, vi ste šli pa ven takšni, kot ste prišli notri. Poleg tega govorijo, da ni bilo - gospod Geržina je rekel, da ni  nobenega sevanja in da je notri v bistvu bolj varno kot zunaj. Ja, zakaj so vam pa potem nadeli vse te obleke in zakaj ste jih morali zavreči in zakaj se te obleke tretirajo kot nizko radioaktiven odpadek? Poleg tega vemo, da gre tam čez potresna prelomnica, ki zaenkrat - smo imeli veliko srečo, da ni bilo nobenih potresov, ni pa rečeno, da jih ne bo. In točno čez centralo gre tista potresna prelomnica!</p>
               <p>O žarčenju nasploh, ko je pa tudi gospod Geržina govoril o tem, da je nižje drugje - ravno tako, to je povedal gospod Šešerko, kako se je direktor te komisije z Dunaja s helikopterjem vozil čez odprt černobilski kotel in je govoril, da tam ni nič. Mislim, da to so take zadeve, ki same po sebi popolnoma vse povedo.</p>
               <p>Glede cene elektrike v Kidričevem pa to: res je, da se zaračunava električna energija po višji ceni kot drugim. In res je tudi, da je specifična poraba električne energije na tono pridobljenega aluminija nižja kot drugje. Vendar je pa zanimivo to, da te električne energije Kidričevo ne plačuje. In to je tisto. Mi vsi govorimo, kakšni dobri rezultati so, vendar račun je treba plačati. Računa pa ne plača nihče drug kot slovenski davkoplačevalec!</p>
            </sp>
            <sp xml:id="SDZ1-Redna-36-1996-01-11.sp79">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše ima repliko gospodu Avberšku.</p>
            </sp>
            <sp xml:id="SDZ1-Redna-36-1996-01-11.sp80">
               <speaker>JOŽEF KOPŠE:</speaker>
               <p>Tokrat pa že imam repliko vsem govorcem za nazaj, ne samo gospodu Avberšku, ki je zelo spretno speljal na posamezne segmente obravnave in zelo spretno sprovociral mojega kolega Šešerka, da se je spustil na same ozke segmente in z njim razpravljal tukaj.</p>
               <p>Še enkrat opozarjam ta zbor. Ministrstvo za gospodarstvo, ki je v okviru tega, je dalo predlog o strategiji. Isto ministrstvo je bilo nosilec predloga strategije gospodarskega razvoja. In temu lobiju - industrijsko-energetskemu - enostavno ustreza, da mi sedaj prejudiciramo s sprejemom te strategije to, ker bomo potem morali sprejemati v skladu s to strategijo gospodarskega razvoja Slovenije. In to je bistvo, kar hočem povedati. Zelo lahko nas je sprovocirati na posameznih segmentih in v tem, da se začnejo ljudje strokovno kregati na enem segmentu, ali je višina radiacije toliko, ali bomo eno leto prej ali eno leto pozneje zaprli. Vprašanje je, za mene obstaja enostavno vprašanje: ali bomo strategijo gospodarskega razvoja sprejeli in kdaj jo bomo sprejeli in kako bo ta izgledala. Na osnovi tega bomo lahko planirali porabo električne energije, seveda z razvitimi državami na čelu, in vse ostalo, tudi eventualno potrebo po predčasnem zaprtju ali malo daljšem zaprtju jedrske elektrarne. Zato je meni kompletna ta razprava, ki jo imamo, izredno nelogična. Dokler ni strategija gospodarskega razvoja Slovenije sprejeta, tako dolgo jaz ne vidim razloga za izgubljanje časa v razpravi o energetski strategiji. Ampak ti govorci, ki so seveda spretni in jaz jih občudujem in jih tudi spoštujem na svoj način, peljejo to razpravo vedno v to smer, da nas animirajo za to, da bomo mi proti drug drugemu glasovali pri enem manj pomembnem amandmaju. Nam je kompletno pomembno, kaj bo s Slovenijo, kam se bo razvijala in kaj bo sledilo temu razvoju, od kdaj je neka planirana poraba. Mi nimamo več teh tako imenovanih planskih institutov, kar bi mogoče minister Tajnikar rekel in mi očital, da govorim v nekem realsocialističnem duhu. Vendar neko vizijo vendar ta Slovenija mora imeti in na osnovi te vizije bomo lahko vse drugo planirali, pri ničemer drugem pa ne moremo. In to je bistvo tega. Jaz bi poslance, tiste, ki še poslušajo, rad opozoril, da se pri odločanju o kompletni strategiji energetskega razvoja zamislijo, kaj to pomeni. To pomeni zabetoniranje nekega načina dela v bodoče. Se pravi tudi strategije gospodarskega razvoja Slovenije. Hvala lepa.</p>
            </sp>
            <sp xml:id="SDZ1-Redna-36-1996-01-11.sp81">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Verzolak ima besedo.</p>
            </sp>
            <sp xml:id="SDZ1-Redna-36-1996-01-11.sp82">
               <speaker>IVAN VERZOLAK:</speaker>
               <p>Hvala lepa za besedo. Točno je to, da morda mi zdajle narobe obravnavamo te zadeve. Prvo in absolutno moramo mi sprejeti strategijo razvoja električne energije, potem pa lahko iz tega ven izhajamo, kdaj bomo zaprli tisto elektrarno, recimo jedrsko elektrarno, ali bo to čez 10 let ali čez 20 let. To je popolnoma jasno. Sedaj pa se spuščamo v neke detajle...</p>
            </sp>
            <sp xml:id="SDZ1-Redna-36-1996-01-11.sp83">
               <speaker>PODPREDSEDNIK MIROSLAV MOZETIČ:</speaker>
               <p>Gospod Verzolak, saj ravno to strategijo obravnavamo, ne samo električno, ampak nasploh energijo.</p>
            </sp>
            <sp xml:id="SDZ1-Redna-36-1996-01-11.sp84">
               <speaker>IVAN VERZOLAK:</speaker>
               <p>Niste me dobro razumel, predsedujoči. Saj ravno to hočem povedati, da smo se razpravljavci morda preveč usmerili iz obratne smeri, da smo se usmerili v en problem, ki ni na mestu, da ga sedaj rešujemo.</p>
            </sp>
            <sp xml:id="SDZ1-Redna-36-1996-01-11.sp85">
               <speaker>PODPREDSEDNIK MIROSLAV MOZETIČ:</speaker>
               <p>Se strinjam z vami, samo jaz ne smem tega komentirati.</p>
            </sp>
            <sp xml:id="SDZ1-Redna-36-1996-01-11.sp86">
               <speaker>IVAN VERZOLAK:</speaker>
               <p>Tako je in to, kar sem povedal, to drži. Zdaj bi pa povedal, kaj konkretno v našem primeru, recimo v naši Šaleški dolini, kjer imamo - hočem to malo osvetliti. Kot veste, so pri nas v Šoštanju te termoelektrarne največji proizvajalec električne energije v Sloveniji, skoraj 40, svoj čas so celo 60% proizvajale električne energije. Seveda, da ne boste mislili, da je tukaj vse v redu. Mi imamo doli strahotne probleme na račun proizvodnje te električne energije; seveda mislim na izkop, predvsem na izkop lignita. Če povem, da se je samo 8 ali 9 vasi  pogreznilo zaradi tega, nastala so tri nova jezera, ogromna, da je popolnoma spremenjena geografska oblika doline. Da ne omenjam potem ekološko, potem kot produkt izgorevanja tega premoga, kar je vam poznano, umiranje gozdov - 80, 90% gozdov okoli je uničenih. Potem, da vsak tretji človek, ki umre v Šaleški dolini, umre za rakom! Tega praktično pred tridesetimi leti skoraj nismo poznali - tega umiranja za rakom. Tako, kar se mene osebno tiče, razmišljam, da bi verjetno raje imel eno atomsko centralo, ki bi dolino ohranila takšno, v prvotnem stanju. Čeprav se zavedam, da tudi jedrska elektrarna ni prava rešitev, sigurno da ne.</p>
               <p>Hočem še enkrat poudariti, da pri določanju strategije razvoja električne energije v naši državi moramo resnično tehtno premisliti, v katere vire se bomo spuščali. Hvala.</p>
            </sp>
            <sp xml:id="SDZ1-Redna-36-1996-01-11.sp87">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina ima repliko.</p>
            </sp>
            <sp xml:id="SDZ1-Redna-36-1996-01-11.sp88">
               <speaker>MIROSLAV GERŽINA:</speaker>
               <p>Hvala lepa za besedo. Gospodu Kopšetu bi repliciral. Sicer ga zdaj ni, pa vseeno. Mislim da, saj če posluša, to po moje ni zavajanje, če se pogovarjamo o tem, ali je ta objekt, o katerem zdaj govorimo in o teh amandmajih, da ga v letošnjem letu, v enem letu se v bistvu odločamo, da ga zapremo z referendumom, ampak je pogovarjanje o tem, ali je toliko varen in ali toliko malo onesnažuje, da ga lahko še uporabimo za pridobivanje energije. Mislim, da tisti, ki pripravljajo načrt naše ekonomije, našega gospodarstva, da vsi vedo, vključno z nami tukaj, da Slovenija preživi lahko edino s proizvodi in z industrijo visoke tehnologije. Normalno, da tu naj bi bilo nekaj manj porabe energije. Vendarle mislim, da so tudi jeklarne, železarne, za katere je ta državni zbor rekel "da" in ohranil proizvodnjo, da proizvodnja visoko legiranih in visoko kvalitetnih jekel kljub temu zahteva določeno energijo in da je trenutno pač nimamo dovolj, če ugasnemo elektrarno v Krškem.  To so dejstva. Ko jo ugasnejo zaradi remonta ali različnih drugih vzrokov, ko se samodejno ustavlja zaradi potresnih sunkov in še kakšnih napak v sistemu, varnostno se ustavlja, potem vidimo, da moramo uvažati energijo. To je dejstvo. Mogoče, če bi Kidričevo ustavili, z vsemi njegovimi posledicami, dobrimi in slabimi, o katerih je tudi gospod Avberšek govoril, predelava aluminija in tako naprej, konkurenčnost, seveda visoka tehnologija - spet sem pri tem, pri strategiji, tehnološki in gospodarski, ki je povezana s tem - potem moramo malo drugače govoriti. Vendarle mislim, da ni nobenega strahu. Dokler nimajo na Hrvaškem svoje elektrarne, pač bomo prodajali energijo in mislim, da bi jo lahko prodajali po ceni, ki je primerna za to, da čimprej izplačamo in jo čimprej, kolikor se bo dalo, tudi zapremo. In na tak način, mislim, da lahko govorimo. Razčistiti moramo predvsem problem in pri tem smo se zdaj ustavili, pravim še enkrat, ali je varno tako, da ima smisel govoriti, da se podaljša delo, ali je nevarnost tako velika in onesnaženje tako veliko, da nima smisla in da moramo mi, kot predstavniki tega ljudstva, državljanov te države, reči: je prenevarno, ustavimo. In potem posledice so pa take in take, o katerim bomo pač morali na osnovi tega govoriti. In zato se splača kakšno minuto več, čeprav slišim negodovanje, o tem govoriti in različne vidike, ker vsak ima svoj vidik, svoje mišljenje, vsak ima svoje informacije, izvabiti čimveč informacij od, recimo, gospoda državnega sekretarja o tem in od ostalih, ki te zadeve poznajo. Eden je tudi gospod Avberšek, sicer je malo optimistično govoril - da še njemu repliciram - o Kidričevem, je pa pravilno razmišljal, da bi tisto, če že imamo produkt doma, da ga konkurenčno predstavimo v Evropi in svetu, vendarle skozi predelavo, se pravi z višjo stopnjo predelave, ne pa z "ingoti", ki jih prodajamo okoli. In to ima smisel seveda.</p>
               <p>Samo, še enkrat pravim, danes govorimo o tem in v tem trenutku, ali zapreti, ker je tako nevarno in povzroča toliko negativnih posledic za to državo in državljane, ali v doglednem času postopoma, eno stopnjo smo že naredili, ko smo sprejeli tolar za to, da bomo za dekomisijo, ostalo pa, mislim, da je potrebno tudi del danes doreči, pa še kakšen drug dan. Hvala lepa.</p>
            </sp>
            <sp xml:id="SDZ1-Redna-36-1996-01-11.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Avberšek.</p>
            </sp>
            <sp xml:id="SDZ1-Redna-36-1996-01-11.sp90">
               <speaker>MAG. FRANC AVBERŠEK:</speaker>
               <p>Hvala lepa. Se opravičujem, mislim, da ste nekatere zadeve napačno razumeli; tako bi razumel iz razprave oziroma replike gospoda Jelinčiča. Ko sem govoril o nizkih in srednje radioaktivnih odpadkih, sem predvsem želel poudariti, da to ni tako velik problem takrat, ko sem sebe vpletel, ne pa delati seveda nekih novih problemov. Ko gre za beg kadra, moram reči tole. Nisem želel postavljati problema spet na drugo točko, ampak želel sem povedati, pa če nisem bil dovolj jasen, povem še enkrat. V primeru, da bi sprejeli tako odločitev, bi prišlo do bega kadra. Potem sem jaz za to, če že zapiramo, da takoj zapremo, ne pa, da se odločimo za neki rok, po katerem bomo seveda zapirali.</p>
               <p>Glede gradnje nove jedrske elektrarne, ki bi jo na Hrvaškem gradili. Zadnjič sem imeli enkrat gripo, ko smo tu zasedali, pa sem spremljal direkten prenos iz hrvaškega sabora. Moram reči, da ne vem, torej ni nič drugače razprava bila kot pri nas organizirana, bi rekel, da je bila še malo slabša kot pri nas, ampak tam tudi ne bodo kmalu jedrske elektrarne gradili; če je demokracija, potem se bodo seveda odločali tudi tam na tistem mestu.</p>
               <p>Rad bi rekel še tole. Gospod Jelinčič, pardon, gospod Šešerko, okrog tega lobija. Seveda sem energetski lobij, ne morem reči, da sem jedrski, ampak, če že katero rečem na račun te energetike, potem rečem zato, ker pač to malo bolj poznam in pač zaradi tega lahko tudi dosti odgovorno trdim kakšno zadevo. V nobenem slučaju mi pa ne gre za glasove, ampak v tem primeru mi gre bolj za to, da me bodo nazaj v službo vzeli. Hvala.</p>
            </sp>
            <sp xml:id="SDZ1-Redna-36-1996-01-11.sp91">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-36-1996-01-11.sp92">
               <speaker>ŽARKO PREGELJ:</speaker>
               <p>Spoštovani! Na videz smo nekoliko zašli z osnovne razprave, toda v resnici je to vsebina, ki jo ti amandmaji prinašajo s seboj. Dejstvo je, če nekoliko povzamemo, da je kakršnokoli manipuliranje z jedrsko elektrarno nujno povezano z odločitvami na gospodarskih kakor tudi na drugih nivojih. Osebno vidim celotno razpravo tako o usodi elektrolize v Kidričevem kot o usodi železarn, kakor tudi o usodi Tovarne dušika Ruše in podobno, povezujem to usodo z usodo gospodarske strategije. Zavedati se moramo, da teh pet porabnikov, ki sem jih naštel, porabi vsaj polovico energije, ki jo porabi gospodarstvo, dohodka pa ne da niti približno toliko. In tukaj je tista ključna odločitev, ki jo bo morala država v nacionalnem interesu sprejeti. Zavedati se je treba, da bodo te tovarne prej ali slej zasebne, da bodo lahko njihovi lastniki tudi tujci in zato bo morala imeti država zelo natančno strategijo, kako bo svoj nacionalni substrat, kar energija tudi je, dajala tudi tujim lastnikom v koriščenje in za kakšno ceno. To vprašanje bo prej ali slej spet prišlo na te klopi v Državni zbor, verjetno ne več v tem mandatu, gotovo pa v naslednjem in ga bo potrebno korektno rešiti. Zato je zgolj mehanično vztrajanje na sedanji porabi energije brez perspektive realnega zmanjševanja v smislu ohranjanja stanja, poraba pa za bolj kvalitetne proizvode, ki prinesejo večji dohodek, torej brez neke take strateške opredelitve gospodarstvo v tej državi nima perspektive. Je nima.</p>
               <p>Japonci so zato tako uspešni, ker uspevajo konstantno zmanjševati porabo energije; njihov problem je sicer bila rast cene delovne sile, ki so jo pa uspešno prenesli na sosednje azijske države. In huda travma tako za evropsko kot za ameriško gospodarstvo je Japonska sposobnost, da zmanjšuje porabo energije in s tem znižuje ceno izdelkov. Pred istim dejstvom smo mi, prav tako, ker očitno svoje energije nimamo, ker jo moramo najmanj dve tretjini uvažati in tako naprej.</p>
               <p>Zato menim, da je prav, da je prišlo do te razprave pri najbolj boleči točki, ki se ji reče jedrska elektrarna. Verjetno je vsem jasno, da je tu deset let premalo. Moja ocena je, da je v teh desetih letih potrebno zagotoviti milijardo do dve milijardi ameriških dolarjev, če hočemo pospraviti jedrsko elektrarno in jo vsaj v delu, ki je za nas pomemben, nadomestiti. To pa hkrati z drugimi projekti ne bo šlo. Tako da je verjetno objektivno potrebno najmanj 15 do 20 let, da se taka operacija izvede, ne, da bi zelo boleče občutile druge gospodarske veje ali drugi javni porabniki državnih sredstev. Mislim, da bo na koncu v življenju tudi do takega rezultata pripeljalo. Toda odločitve je potrebno sprejeti zdaj v roku leta ali dveh. Kajti če bomo odlašali z odločitvijo, bo pa prepozno, ker ne bomo pripravljeni. To je osnovna poanta teh amandmajev, da se začne z odločanjem, za nadaljnjih ne samo deset, tudi dvajset, trideset let. Take odločitve so namreč odločitve, ki imajo daljnosežne posledice. Zato menim, da se nima več smisla iti praznega repliciranja.</p>
               <p>Predlagam nekaj dodatnih amandmajev, ki so v bistvu amandmaji na predlagane amandmaje. Najpomembnejše se mi zdi to, da se amandma skupine poslancev s prvo podpisanim gospodom Šešerkom tako spremeni, da se spremeni napovedni stavek, ki naj bi se glasil nekako takole: "V podpoglavju Jedrska elektrarna se doda naslednje besedilo", in potem se pač doda to besedilo, ki ga predlaga ta amandma skupine poslancev z gospodom Šešerkom na čelu, kajti menim, da je to vsebina, ki je izključno stvar nekega političnega dogovora. S tem se samo reče, potrebno je sprejeti odločitev v roku leta, lahko drugo leto, to je zdaj pač stvar diskusije, ampak bistvo je, da je treba priti sedaj v tem času do neke dolgoročne odločitve, potem se pa v tej smeri, na podlagi verjetno še neke dodatne strategije, odločati. Osebno menim, kar sem že prej poudaril, da moramo najprej imeti gospodarsko strategijo, potem je lahko ta energetska del te gospodarske strategije.</p>
               <p>Predlagam še en amandma, in sicer na amandma poslanske skupine LDS, kjer naj se v četrtem odstavku črtajo besede "ki kot sprejemljive upoštevajo le tista priporočila mednarodnih misij, ki so gospodarsko upravičena". Predlagam, da se "ki so gospodarsko upravičeni" črta. S tem bi enostavno imeli napisano sledeče: "Za zagotovitev čim višje stopnje varnosti in razpoložljivosti elektrarne, dokler bo obratovala, je potrebno realizirati projekte iz priporočil mednarodnih misij." Kajti osnovni namen tega teksta je, v drugem odstavku je to jasno zapisano, zagotavljanje visoke varnostne ravni JEK med obratovanjem, po ustavitvi in razgradnji strateškega pomena. Država bo zagotovila najstrožji nadzor in država mora tudi povedati, kako bo to zagotovila, se pravi ne samo nadzorovati, ampak tudi ukrepati. In ukrepe in priporočila pa imamo od mednarodnih misij, ki so za to tudi poklicane in usposobljene. Zdaj presojati, kaj je gospodarsko upravičeno in kaj ni, mislim, da ni najbolj primerno, kajti če se kakšen ukrep opusti, pomeni, da bodo nekje nastale neke škode, te škode pa nikoli niso gospodarsko upravičene. Zato se osebno s tako dikcijo pač ne morem strinjati in tudi sem potem svojo skupino prepričal, da je vložila tak amandma.</p>
               <p>Toda najpomembnejše, še enkrat poudarjam, je to, da se ta vsebina, ki jo predlaga skupina poslancev z gospodom Šešerkom na čelu, doda ostalemu tekstu. Ne gre za izključevanje, kajti resolucija je deklarativen dokument. To je v bistvu dokument, kjer zapišemo dogovor med političnimi in gospodarskimi subjekti, kakor tudi državljani v bistvu, kot porabniki energije, kot plačniki dajatev in podobnega. Zato dajmo to tako razumeti in naredimo rajši bogatejši tekst, kajti akti, ki bodo pa operativni, bodo morali biti pa veliko bolj eksaktni, natančni in bodo morali temeljiti na izredno preciznih študijah. Hvala lepa.</p>
            </sp>
            <sp xml:id="SDZ1-Redna-36-1996-01-11.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Takoj, samo, da razčistimo nekaj. Torej, gospod Pregelj, prvi amandma, ki ga predlagate, da se črta tam "ki so gospodarsko upravičeni", to je že upoštevano v amandmaju na amandma, ki ga je predlagal odbor in je pod točko 1. Gospod Avberšek.</p>
            </sp>
            <sp xml:id="SDZ1-Redna-36-1996-01-11.sp94">
               <speaker>MAG. FRANC AVBERŠEK:</speaker>
               <p>Hvala lepa. Seveda me je vedno strah, da mi bo kdo kaj očital, ampak jaz moram opozoriti na nekaj. V svetu zapirajo jedrske elektrarne takrat <stage>(tako sem pač prebral in verjamem, da je tako, če rečejo strokovnjaki)</stage>, ko je kvaliteta reaktorske posode preslaba, in drugič, če so preveliki stroški vzdrževanja v primerjavi z novogradnjo. No, in v tem primeru jaz razumem tole "ki so gospodarsko upravičeni" - če stroški vzdrževanja presežejo stroške novogradnje, potem je seveda gospodarsko upravičeno graditi nov objekt. To seveda v primeru jedrske elektrarne ni, zato mislim, da bi kazalo razmisliti o tem, ali takega amandmaja le ne bi umaknili. Hvala lepa.</p>
            </sp>
            <sp xml:id="SDZ1-Redna-36-1996-01-11.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem.</p>
               <p>Prehajamo na glasovanje o amandmaju k poglavju Oskrba z energijo, podpoglavje Jedrska elektrarna. Glasovali bomo najprej o amandmaju pod številko 1, to je amandma na amandma poslanske skupine LDS. Če ta ne bo sprejet, potem o amandmaju, ki ga je vložila Ljudska stranka in je enake vsebine. Potem o amandmaju, ki je v pregledu pod točko 2, to je amandma, ki ga predlaga poslanska skupina LDS in ga odbor podpira. Če ta ne bo sprejet, potem bomo glasovali o amandmaju na amandma skupine poslancev, ki ga predlaga Slovenska ljudska stranka, ki je tudi sicer v pregledu pod točko 2, in na koncu še o amandmaju, ki je pod točko 3 v pregledu in ga predlaga Odbor za gospodarstvo.</p>
               <p>Na glasovanje dajem torej amandma k podpoglavju Jedrska elektrarna, ki je v pregledu pod številko 1 in ga predlaga Odbor za gospodarstvo. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet. S tem je amandma Ljudske stranke na isti tekst brezpredmeten.</p>
               <p>Na glasovanje dajem amandma, ki je v pregledu pod točko 2, ki ga je predlagala poslanska skupina LDS. Odbor za gospodarstvo ta amandma podpira. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet. S tem je amandma Ljudske stranke, amandma, ki je v pregledu pod točko 2 skupine poslancev in amandma pod točko 3 Odbora za gospodarstvo - ti amandmaji so brezpredmetni.</p>
               <p>Proceduralno - gospod Pregelj.</p>
            </sp>
            <sp xml:id="SDZ1-Redna-36-1996-01-11.sp96">
               <speaker>ŽARKO PREGELJ:</speaker>
               <p>Spoštovani! Amandma Ljudske stranke ni brezpredmeten. Tu gre za amandma na amandma skupine poslancev, s prvopodpisanim gospodom Leom Šešerkom, kjer spreminjamo napovedni stavek. V napovednem stavku, kjer zdaj piše: "Prvi trije odstavki se nadomestijo", mi predlagamo: V podpoglavju Jedrska elektrarna se doda naslednje besedilo. Če bi bil ta amandma sprejet, potem se lahko glasuje o amandmaju skupine. Mislim, da ta amandma na amandma še ni brezpredmeten, je treba o njem odločati, zato, predsedujoči, prosim, da daste ta amandma na amandma poslanske skupine SLS na glasovanje.</p>
            </sp>
            <sp xml:id="SDZ1-Redna-36-1996-01-11.sp97">
               <speaker>PODPREDSEDNIK MIROSLAV MOZETIČ:</speaker>
               <p>Torej s sprejemom amandmaja poslanske skupine LDS smo v celoti spremenili podpoglavje in brezpredmeten je amandma, katerega vi amandmirate. Torej nekaj brezpredmetnega pa najbrž ni možno amandmirati.</p>
               <p>S tem za dopoldanski del prekinjamo delo. Nadaljujemo ob 14.00 uri.</p>
            </sp>
            <stage type="time">(Seja je bila prekinjena ob 12.43 uri in se je nadaljevala ob 14.02 uri!)</stage>
            <sp xml:id="SDZ1-Redna-36-1996-01-11.sp98">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi! Nadaljujemo popoldanski del zasedanja. Ugotavljam navzočnost! Ugotavljamo prisotnost! <stage>(47 prisotnih.)</stage> Ugotavljam, da smo sklepčni in lahko nadaljujemo z delom. Proceduralno? Gospod Pregelj ima proceduralno.</p>
            </sp>
            <sp xml:id="SDZ1-Redna-36-1996-01-11.sp99">
               <speaker>ŽARKO PREGELJ:</speaker>
               <p>Spoštovani! Ne strinjam se z obrazložitvijo predsedujočega, da je amandma na amandma skupine SLS brezpredmeten in zato zahtevam, da o tem odloči Državni zbor. Menim, da bi dejansko, če glasujemo o tem amandmaju, potem lahko glasovali tudi o naslednjem, ki ga je vložil gospod Šešerko, kajti gre za to, da naš amandma predlaga dodatek k poglavju in zato ne more biti brezpredmeten, ker ne spreminja tega, kar je sedaj spremenil amandma poslanske skupine LDS. Zato menim, da je prav, da se o tem odloči Državni zbor. Hvala lepa.</p>
            </sp>
            <sp xml:id="SDZ1-Redna-36-1996-01-11.sp100">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj. Že prej sem obrazložil, da je amandma LDS spremenil celoten tekst. S tem je postal amandma, ki ga je vložila skupina poslancev, s prvopodpisanim Leom Šešerkom, brezpredmeten. Zato je vaš amandma vložen na brezpredmeten amandma. O tem ne moremo glasovati.</p>
               <p>V obravnavo dajem podpoglavje Osnovni program graditve objektov, h kateremu je vloženih več amandmajev. Po vrstnem redu glasovanja bodo ti amandmaji sledili po naslednjem redu. In sicer najprej sta dva amandmaja poslanske skupine Slovenske ljudske stranke, ki nista v pregledu, pač pa ste jih prejeli med dopoldanskim delom zasedanja na klop. Prvi amandma k temu poglavju, če bo ta amandma, ki je kot prvi na tem predlogu poslanske skupine Slovenske ljudske stranke, sprejet, je drugi amandma, ki je tudi njihov, brezpredmeten, sicer bomo glasovali o drugem amandmaju poslanske skupine. Če bo ta sprejet, bodo vsi naslednji, ki so pa v pregledu, brezpredmetni, sicer bomo začeli glasovati z amandmaji, ki so v pregledu pod točko 1. Predlagatelj je Odbor za gospodarstvo. Če bo ta amandma sprejet, potem ne bomo glasovali o amandmaju poslanske skupine SND, ki je pod točko 4. Pod točko 2 je amandma, ki ga predlaga skupina poslancev, prvopodpisani Leo Šešerko; Odbor ga ne podpira. Če bo ta amandma sprejet, ne bo potrebno glasovanje o amandmaju pod zaporedno številko 3, predlagatelj amandmaja je Odbor za gospodarstvo, in pa pod zaporedno številko 4 - predlagatelj amandmaja je poslanska skupina SND. Matično delovno telo ga ne podpira.</p>
               <p>Dajem to podpoglavje in te amandmaje v razpravo. Želi kdo besedo? Gospod Pregelj.</p>
            </sp>
            <sp xml:id="SDZ1-Redna-36-1996-01-11.sp101">
               <speaker>ŽARKO PREGELJ:</speaker>
               <p>Spoštovani! Smo pri poglavju, ki je po svoje spet eno najpomembnejših poglavij te resolucije. Zavedati se moramo, da je bila razprava v zvezi s prejšnjim podpoglavjem o jedrski elektrarni v bistvu uvertura v tole tukaj. Če pogledamo strukturo celotne resolucije, potem ugotovimo, da se v tem podpoglavju pojavljajo rešitve; rešitve seveda v dokaj nenačelni obliki. Namreč, končni rezultat take ali drugačne resolucije, takih ali drugačnih zakonov mora biti gradnja ali prenova določenih energetskih objektov. Zato tukaj predlagatelj, jasno, lepo predlaga določene ukrepe, kakor tudi že našteva čisto konkretne gradnje. Tak pristop pa ni ravno značilen za resolucije. Resolucija je načelen dokument. V njem se opredeli politika. V njem se ne daje dokončnih rešitev v obliki konkretnih objektov. Tukaj pa imamo ravno tak primer, in sicer gre v resnici za neke vrste mešanico ukrepov in že čisto konkretnih objektov. Menimo, da je tak pristop napačen. Zavedati se je potrebno, da bi s tem, ko bi sprejeli tako poglavje, kot je tukaj predlagano, svojevrstno že determinirali tudi ostale zakonske rešitve, ki bodo tej resoluciji sledile. In sicer, ne v nekem načelnem, strateškem pogledu, ampak že v čisto konkretno izvajalskem. S tem, ko predlagamo amandma, da se črta oziroma druga možnost je amandma, ki v bistvu načelno obravnava to problematiko, želimo predvsem povedati, da je potrebno te naloge opredeliti nekoliko drugače. Brez dvoma so bistveni instrumenti, ki jih bomo uporabili za dosego določenega cilja, ta cilj je pa oskrba Slovenije z energijo.</p>
               <p>V prejšnjih podpoglavjih je bilo nekajkrat rečeno, sicer ne zelo določno, ampak bilo je navedeno, da velik del bodočega gospodarjenja z energijo pomeni varčevanje, pomeni racionalizacijo porabe, pomeni uporabo naprav, ki porabijo manj energije, in da zato bomo potrebovali določene ukrepe. Eni so taki mehki, ki se naredijo s ceno in z ustrezno davčno politiko, drugi pa so trdi, ki se naredijo z ustrezno obnovo ali spremembo obstoječih objektov. Tako ni sporna večina te vsebine, zato smo jo tudi povzeli, ne strinjamo pa se, da se na primer v tem poglavju jasno navede objekt, kot je na primer objekt Termoelektrarne Trbovlje, da se navede točno kateri daljnovod, da se na primer navede točno katera hidroelektrarna itn., kajti to je problematika ali nacionalnega programa ali pa točno določenega finančnega zakona, ki bo določil namenska državna sredstva za tak namen.</p>
               <p>Tako da je naš osnovni predlog v resnici ta, da se v tem poglavju v njegovem 4. odstavku zapiše nekaj takega: "Osnovni program graditve domačih energetskih objektov in drugih ukrepov za zagotavljanje oskrbe z energijo obsega predvsem: obnovo in doinštaliranje obstoječih hidroelektrarn, okoljevarstveno sanacijo obstoječih termoelektrarn, ker to pomeni njihovo večjo učinkovitost, gradnjo novih hidroelektrarn <stage>(recimo na reki Savi)</stage>, gradnjo objektov za vso proizvodnjo električne energije in toplote <stage>(to so kogeneracije)</stage>, postopno gradnjo malih hidroelektrarn, večnamensko izrabo vodotokov za pretočne in akumulacijske objekte, gradnjo novih in preureditev obstoječih plinskih turbin in zagotavljanje dodatne rezervne regulacijske moči na najbolj gospodaren način." Torej gre predvsem za načelne opredelitve, izpuščamo pa tiste, ki se nanašajo na konkretne rešitve, kajti za konkretne rešitve, oprostite, poslanci v tem trenutku nismo bili ustrezno opremljeni. Vlada lahko ima študije, lahko nam trdi, da je termoelektrarna v Trbovljah možna, nihče pa še ni dokazal, da je tudi upravičena oziroma da je v skladu z novimi opredelitvami o količinah emisije CO2 v svetu. Treba se je zavedati, da bo enkrat potrebno tudi takim objektom dati mesto, ki jim gre in da se jih ne sme kar tako vključevati.</p>
               <p>Po drugi strani bi pa želel poudariti, da je osnovni tekst tega poglavja v resnici že svojevrsten odgovor na tisti problem, ki smo ga imeli v prejšnjem poglavju, ko smo rekli, kaj bo nadomestilo jedrsko elektrarno? Tukaj je že odgovor. Tukaj notri je že odgovor. Vemo, da na primer pri novi Termoelektrarni Trbovlje se še vedno razmišlja o ohranitvi starih kot nekakšnih rezervnih objektov; vemo, da je na primer pospešena uporaba plina v energetske objekte kot take lahko sporna, če ne gre še za kogeneracije; vemo, da so sicer hidroelektrarne tukaj nekje mogoče še najbolj smiselne, do ene mere seveda, tudi savska veriga v celoti verjetno ne bo uporabna. Tukaj notri je skrita tudi Mura, tudi ta je omenjena, še vedno zelo sporna. Veste, tak načelen dokument se ne sme obremeniti s tako konkretnimi rešitvami, kajti potem lahko nekdo to zlahka izrabi. In tega si kot Državni zbor ne smemo dovoliti! Dokument, ki ga pripravljamo, naj bo politično jasen, naj pove postopek, naj da instrument, končni rezultat pa naj bo rezultat v določenem zakonu, še boljše pa v nacionalnem programu, kajti nacionalni program je tisti, ki naj konkretizira tako načelno resolucijo. Hvala lepa.</p>
            </sp>
            <sp xml:id="SDZ1-Redna-36-1996-01-11.sp102">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem.</p>
               <p>Prehajamo na glasovanje. Najprej dajem na glasovanje amandma, ki je pod točko 1 v predlogu, poslanske skupine Slovenske ljudske stranke in imate ta amandma na posebnem papirju. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da je ta amandma sprejet. S tem je amandma istih predlagateljev pod točko 2 brezpredmeten in vsi amandmaji, vloženi k temu podpoglavju Osnovni program graditve objektov.</p>
               <p>V obravnavo dajem podpoglavje Tekoča goriva, kjer ni amandmajev, Plin, kjer ni amandmajev, in podpoglavje Zemeljski plin, kjer imamo dva amandmaja. Se ne strinjate, da je brezpredmetno? Je sporno, kaj? Prosim? <stage>(Pripomba iz klopi se ne razume.)</stage> O čem? O prejšnjem? Prosim.</p>
            </sp>
            <sp xml:id="SDZ1-Redna-36-1996-01-11.sp103">
               <speaker>BORIS SOVIČ:</speaker>
               <p>Cenjene dame, spoštovani! Če prav in če vsi skupaj enako štejemo, potem je četrti tisti odstavek, ki našteva vse objekte po alineah, peti odstavek pa tisti, ki govori o tej zvezdici. Sem enako štel kot gospod Pregelj, predpostavljam. Če je torej ta amandma sprejet, pomeni, da so se iz strategije eliminirali vsi objekti, ki so v strategiji bili našteti.</p>
               <p>Pomeni hidroelektrarna na Dravi, Šoštanj, Soča, kogeneracija Maribor, Ljutomer, Ljubljana, Krško, Brestanica, Trbovlje in tako naprej. Drugi amandma - to je seveda suverena pravica Državnega zbora, da se tako odloči, o tem se zdaj nima smisla več pogovarjati - drugi amandma poslanske skupine Slovenske ljudske stranke pa je predlagal, da bi namesto obstoječega teksta pač vključili drug tekst. Mislim, da se pač Državni zbor mora zdaj zavedati, ali v celoti črta vse objekte iz te strategije, ki so bili vključeni kot osnovni objekti ali pa razpravlja vendarle in glasuje o tem amandmaju, ki ga je predlagala Slovenska ljudska stranka, ki te objekte, na nek drug način sicer, povzema. Zato bi bil jaz zelo previden pri oceni, ali je ta amandma brezpredmeten ali ne.</p>
            </sp>
            <sp xml:id="SDZ1-Redna-36-1996-01-11.sp104">
               <speaker>PODPREDSEDNIK MIROSLAV MOZETIČ:</speaker>
               <p>Meni je prav žal, gospod državni sekretar, ampak malo prepozno ste se javili verjetno k razpravi. Četrti in peti odstavek v tem podpoglavju so se črtali. Tako da vse, kar se nanaša na ta dva odstavka in če prav gledamo tukaj, se nanaša na ta dva odstavka, kar pomeni, da je brezpredmeten amandma SLS-a pod številko ena v njihovem predlogu, ki ste ga prejeli na klop. Glasovanje je bilo - saj je še, na srečo nisem ugasnil, imamo gor. Gospod Potrč.</p>
            </sp>
            <sp xml:id="SDZ1-Redna-36-1996-01-11.sp105">
               <speaker>MIRAN POTRČ:</speaker>
               <p>Jaz se kolegicam poslankam in poslancem opravičujem, bil sem, po svoji krivdi, da se razumemo, nepozoren in prepričan, da glasujemo o amandmaju iz točke 1 pregleda. In glede na to, in ker še nismo prešli h glasovanju, razen tega, sem se takoj prijavil in povedal, da so nesporazumi, da mi ni jasno zakaj so druge stvari brezpredmetne, bi prosil, da se ponovi in dovoli ponovitev glasovanja o pravkar izglasovanem amandmaju. Hvala.</p>
            </sp>
            <sp xml:id="SDZ1-Redna-36-1996-01-11.sp106">
               <speaker>PODPREDSEDNIK MIROSLAV MOZETIČ:</speaker>
               <p>Torej na glasovanje dajem predlog, da ponovimo glasovanje o amandmaju, ki je pod točko 1, to je amandma, ki ga je predlagala poslanska skupina Slovenske ljudske stranke. Pod točko 1 je pa na tem posebnem listu, ker sta tam dva amandmaja, zato - in na to sem ves čas opozarjal. Ampak ne glede na to, dajem predlog, da se ponovi glasovanje, na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da glasovanje ponavljamo.</p>
               <p>Prosim za pozornost. Na glasovanje dajem amandma poslanske skupine Slovenske ljudske stranke, ki je na tem posebnem njihovem listu pod točko 1 in ga tudi preberem: Četrti in peti odstavek podpoglavja Osnovni program graditve objektov se črtata.</p>
               <p>Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2 poslanske skupine Slovenske ljudske stranke, ki je na tem posebnem papirju, ki ni v pregledu, ponavljam, ni v pregledu, pač pa na posebnem papirju, ki ga je vložila poslanska skupina Slovenske ljudske stranke in se glasi: Poglavje Oskrba z energijo, podpoglavje Osnovni program graditve objektov se glasi: Četrti odstavek se spremeni tako, da se glasi, pa so naštete zadeve. Peti odstavek se črta. Ta amandma dajem na glasovanje. Obrazložitev glasu. Gospod Pregelj bo obrazložil svoj glas.</p>
            </sp>
            <sp xml:id="SDZ1-Redna-36-1996-01-11.sp107">
               <speaker>ŽARKO PREGELJ:</speaker>
               <p>Spoštovani! Glasoval bom za ta amandma, ker menim, da je prav, da se ukrepi in obsegi gradnje na področju energetskih objektov v resoluciji obravnavajo predvsem načelno. Da se pa konkretno naštevanje objektov, čas gradnje, vrednost gradnje uredi v nacionalnem programu, tako kot delamo pri vseh ostalih objektih. Hvala lepa.</p>
            </sp>
            <sp xml:id="SDZ1-Redna-36-1996-01-11.sp108">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Bo še kdo obrazložil svoj glas? <stage>(Nihče.)</stage> Amandma dajem na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma k temu podpoglavju Osnovni program graditve objektov, ki je v pregledu na strani 7 pod številko 1; predlagatelj je Odbor za gospodarstvo. Če bo ta amandma sprejet, potem je brezpredmetno glasovanje o amandmaju poslanske skupine SND, to je amandmaju, ki je pod številko 4 v pregledu. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod točko 1 sprejet.</p>
               <p>In amandma pod točko 4 je brezpredmeten.</p>
               <p>Na glasovanje dajem amandma k istemu podpoglavju pod točko 2 v pregledu. Predlagatelj je skupina poslancev, prvopodpisani Leo Šešerko. Odbor za gospodarstvo amandmaja ne podpira. Če bo ta amandma sprejet, potem ne bomo glasovali o amandmaju pod točko 3. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da amandma ni sprejet. Na glasovanje dajem amandma k istemu podpoglavju pod točko 3; predlagatelj je Odbor za gospodarstvo. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavja Tekoča goriva, ki ni amandmirano, Plin - tudi brez amandmajev. Gospod Pregelj ima proceduralno.</p>
            </sp>
            <sp xml:id="SDZ1-Redna-36-1996-01-11.sp109">
               <speaker> ŽARKO PREGELJ:</speaker>
               <p>Spoštovani predsedujoči je sicer, pri ravnokar opravljenem glasovanju upošteval opombo, ki je v pregledu, da bo s sprejetjem prvega amandmaja k temu poglavju postal četrti amandma brezpredmeten, toda kakorkoli pogledam to zadevo, sploh ne gre za isto stvar in ne vem, zakaj bi moral biti četrti amandma brezpredmeten, ker predlaga čisto nekaj drugega kot to, kar rešuje amandma odbora. Menim, da ta postopek že pri pripravi tega pregleda ni bil čisto korekten, kajti zavedati se je potrebno, da kljub vsemu so amandmaji korektno vloženi in če ni nekega tehtnega razloga, da se jih ne pušča na glasovanje.</p>
               <p>Se pravi, osebno menim, da bi morali o tem tudi glasovati, saj tukaj dodaja novo alineo, ničesar ne spreminja, ničesar ne zapira in tudi ne gre za celotno spremembo tega odstavka. Predlagam, da se zbor o tem odloči in odloča še o tem četrtem amandmaju. Hvala lepa.</p>
            </sp>
            <sp xml:id="SDZ1-Redna-36-1996-01-11.sp110">
               <speaker>PODPREDSEDNIK MIROSLAV MOZETIČ:</speaker>
               <p>Torej, nekajkrat sem na to opozarjal, tako da bi bilo korektno, če bi se na take stvari prej ugovarjalo. To je pod ena.</p>
               <p>Pod dva pa mislim, da je v tem zadeva zajeta, ker govori o obnovi objektov s soproizvodnjo električne energije in toplote. To so pa ravno in tudi iz sporočila odbora to izhaja tako, kot je bilo preneseno. Tako da o tem amandmaju ne bomo glasovali.</p>
               <p>Podpoglavje Zemeljski plin je amandmirano z dvema amandmajema, ki sta v pregledu. Prvi amandma...</p>
               <p>Ja, prosim, samo proceduralni predlog.</p>
            </sp>
            <sp xml:id="SDZ1-Redna-36-1996-01-11.sp111">
               <speaker>ŽARKO PREGELJ:</speaker>
               <p>Spoštovani! Sedaj pa se je že trikrat zgodila, čisto ista zadeva, gospod predsedujoči. Ugovarjal sem vaši odločitvi kot predsedujočega zbora, ker menim, da kršite poslovnik. In obakrat sem zahteval, da o tem odloča zbor. Enako sem sedaj nazadnje spet zahteval, da naj o tem sporu odloči zbor. Zbor naj odloči. To je po poslovniku korektno. Če nisem z vašo razlago postopka, kakor tudi vodenja seje zadovoljen in ugovarjam, ste dolžni brez razprave dati to na glasovanje. In že nekajkrat ste uporabili neko pravico, ki je po poslovniku nimate in ne dovolite odločanja na zboru. S kakšno pravico nas kot opozicijo tako nesramno teptate. S kakšno pravico, predsedujoči? Zato še enkrat zahtevam, da ta spor razreši zbor, tako kot poslovnik zahteva.</p>
            </sp>
            <sp xml:id="SDZ1-Redna-36-1996-01-11.sp112">
               <speaker>PODPREDSEDNIK MIROSLAV MOZETIČ:</speaker>
               <p>Prvič, sploh ne gre za postopek, pač pa za vsebino in iz sporočila matičnega delovnega telesa izhaja, da se to izključuje. To je vsebinsko vprašanje, ne pa postopkovno. Saj nisem jaz odločil, gospod Pregelj, če ste pa na matičnem delovnem telesu tako ugotovili, ko ste obravnavali te amandmaje. Saj nisem jaz bog, da bom tukaj odločil nekaj.</p>
               <p>Gospod Pregelj. Izvolite.                        </p>
            </sp>
            <sp xml:id="SDZ1-Redna-36-1996-01-11.sp113">
               <speaker>ŽARKO PREGELJ:</speaker>
               <p>Saj ravno v tem je tragedija, da ne gre za isto vsebino. Namreč, objekti za vso proizvodnjo električne energije in toplote so lahko tudi, je lahko tudi Termoelektrarna Toplarna Ljubljana. To drži. Toda tukaj govorimo o postopni gradnji in obnovi, kar je ena stvar, tukaj govorimo pa o zamenjavi goriva, kar je nekaj drugega. In to ni ista vsebina. Gre pa za podoben objekt, ampak ne za isto vsebino. Prosim vas, toliko pa se na to zadevo res poznam. In dajte prosim to na glasovanje, naj zbor odloči in stvar bo rešena in ne bo nobenih problemov. Ni moj namen tukaj sedaj komplicirati postopka. Komlicirate ga vi, ker enostavno...</p>
            </sp>
            <sp xml:id="SDZ1-Redna-36-1996-01-11.sp114">
               <speaker>PODPREDSEDNIK MIROSLAV MOZETIČ:</speaker>
               <p>Kaj naj dam na glasovanje, prosim?</p>
            </sp>
            <sp xml:id="SDZ1-Redna-36-1996-01-11.sp115">
               <speaker>ŽARKO PREGELJ:</speaker>
               <p>Sedaj je očitno, lahko daste samo na glasovanje zahtevo, ki sem jo vam dal, da odločamo, da ste v bistvu se zmotil...</p>
            </sp>
            <sp xml:id="SDZ1-Redna-36-1996-01-11.sp116">
               <speaker>PODPREDSEDNIK MIROSLAV MOZETIČ:</speaker>
               <p>Da sem kršil postopek.</p>
            </sp>
            <sp xml:id="SDZ1-Redna-36-1996-01-11.sp117">
               <speaker>ŽARKO PREGELJ:</speaker>
               <p>Da ste kršili poslovnik in da o tem zbor odloči in potem, če se bo zbor odločil, daste na glasovanje ta zadnji amandma.</p>
            </sp>
            <sp xml:id="SDZ1-Redna-36-1996-01-11.sp118">
               <speaker>PODPREDSEDNIK MIROSLAV MOZETIČ:</speaker>
               <p>Torej gospod Pregelj ugovarja, da sem s tem, ko nisem dal na glasovanje amandmaja k podpoglavju Osnovni program graditve objektov, ki je pod točko 4 in ga predlaga poslanska skupina SND, kršil proceduro. Dajem to na glasovanje zboru, da ugotovi, ali sem kršil s tem proceduro ali ne. Ugotovimo sklepčnost! Torej vprašanje je postavljeno, ali je predsedujoči s tem, ko je tako ravnal, ravnal narobe. Tako je vprašanje. Ali je predsedujoči s svojim ravnanjem kršil postopek? To je vprašanje in o tem vas ta trenutek sprašujem. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da zbor pravi, da nisem kršil poslovnika. Hvala lepa.</p>
               <p>Tri podpoglavja sedaj obravnavamo Tekoča goriva, Plin, pri teh dveh ni amandmajev, in Zemeljski plin, tukaj sta dva amandmaja. Prvi amandma <stage>(oba sta v pregledu)</stage> pod številko 1 predlaga Odbor za gospodarstvo in prav tako amandma pod številko dva predlaga Odbor za gospodarstvo. Želi kdo razpravljati o teh treh podpoglavjih in o amandmajih? <stage>(Nihče.)</stage> Prehajamo na glasovanje. Na glasovanje dajem amandma pod točko 1, podpoglavje Zemeljski plin. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2 k istemu podpoglavju. Ugotovimo sklepčnost! <stage>(45 prisotnih.)</stage> Ugotovimo sklepčnost! Obrazložitev glasu, gospod Pregelj.</p>
            </sp>
            <sp xml:id="SDZ1-Redna-36-1996-01-11.sp119">
               <speaker>ŽARKO PREGELJ:</speaker>
               <p>Spoštovani! Tega amandmaja ne bom podprl. Namreč ta amandma izključuje tisti del teksta, ki se nanaša na gradnjo skladišča zemeljskega plina v Sloveniji in kot vemo, so taka skladišča edina racionalna in varna edino podzemna skladišča. Če to črtamo in če si nekdo predstavlja, da bomo gradili nadzemna skladišča zemeljskega plina, potem utegne biti to tragično, zato prosim, da tega amandmaja ne podprete.</p>
            </sp>
            <sp xml:id="SDZ1-Redna-36-1996-01-11.sp120">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo obrazložiti svoj glas? <stage>(Nihče.)</stage> Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavje z naslovom Tekoči naftni plin in pa podpoglavje Premog, razdelek Domači premog. Na razdelek Domači premog so vloženi amandmaji, ki so v pregledu. Pod točko 1 je amandma skupine poslancev, prvo podpisani Leo Šešerko. Odbor za gospodarstvo amandmaja ne podpira. Če bo ta amandma sprejet, je glasovanje o amandmaju Odbora za gospodarstvo in poslanske skupine SND nepotrebno. Amandma pod točko 2 - predlagatelj je Odbor za gospodarstvo. Amandmaja pod točko 3, predlagatelj poslanska skupina SND, matično delovno telo ne podpira. Amandmaja pod točko 4, predlagatelj skupina poslancev, prvo podpisani Leo Šešerko, odbor ne podpira. Amandma pod točko 5 - predlagatelj je skupina poslancev, prvo podpisani Leo Šešerko; odbor amandmaja ne podpira. Želi kdo besedo? <stage>(Nihče.)</stage> Prehajamo na glasovanje.</p>
               <p>Na glasovanje dajem amandma pod točko 1 k podpoglavju Premog, razdelek Domači premog. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma k istemu podpoglavju in razdelku pod točko 2. Ugotovimo sklepčnost! <stage>(43 prisotnih.)</stage> Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 3. Ugotovimo sklepčnost! <stage>(44 prisotnih.)</stage> Bo potrebno nekoliko energije! Ugotovimo sklepčnost! Ugotavljamo sklepčnost, glasovali bomo pa o amandmaju pod točko 3. <stage>(51 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 4. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da amandma ni sprejet.</p>
               <p>Proceduralno, gospod Pregelj.</p>
            </sp>
            <sp xml:id="SDZ1-Redna-36-1996-01-11.sp121">
               <speaker>ŽARKO PREGELJ:</speaker>
               <p>Spoštovani! Prosim, če ponovimo glasovanje, ker se moj glas očitno ni registriral.</p>
            </sp>
            <sp xml:id="SDZ1-Redna-36-1996-01-11.sp122">
               <speaker>PODPREDSEDNIK MIROSLAV MOZETIČ:</speaker>
               <p>Prosim?</p>
            </sp>
            <sp xml:id="SDZ1-Redna-36-1996-01-11.sp123">
               <speaker>ŽARKO PREGELJ:</speaker>
               <p>Prosim za ponovitev glasovanja, ker nisem zaznal svojega glasu na zaslonu.</p>
            </sp>
            <sp xml:id="SDZ1-Redna-36-1996-01-11.sp124">
               <speaker>PODPREDSEDNIK MIROSLAV MOZETIČ:</speaker>
               <p>Ali ni vse gor? Ni. Dobro.</p>
               <p>Na glasovanje dajem predlog, da ponovimo to glasovanje o amandmaju pod točko 4. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da glasovanje ponavljamo.</p>
               <p>Na glasovanje dajem ponovno amandma pod točko 4. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da amandma tudi v drugo ni sprejet.</p>
               <p>Na glasovanje dajem amandma pod točko 5. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem podpoglavje Premog, razdelek, uvoženi premog in amandma k temu razdelku. Predlagatelj je poslanska skupina SND; matično delovno telo amandmaja ne podpira. Želi kdo razpravljati? <stage>(Nihče.)</stage></p>
               <p>Na glasovanje dajem amandma k podpoglavju Premog, razdelek, uvoženi premog. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem podpoglavje Obnovljivi in drugi viri in amandmaje k temu naslovu. Prvi amandma, predlagatelj je skupina poslancev, prvopodpisani je Leo Šešerko, Odbor za gospodarstvo podpira.</p>
               <p>Drugega amandmaja, predlagatelj je skupina poslancev, prvopodpisani Leo Šešerko, Odbor za gospodarstvo ne podpira in daje svoj amandma, ki je pod točko 3. Želi kdo besedo? <stage>(Nihče.)</stage></p>
               <p>Prehajamo na glasovanje. Na glasovanje dajem podpoglavje Obnovljivi in drugi viri, amandma pod točko 1. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2 k istemu podpoglavju. Ugotovimo sklepčnost! <stage>(42 prisotnih.)</stage> Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma pod točko dva ni sprejet.</p>
               <p>Na glasovanje dajem amandma pod točko 3.</p>
               <p>Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavje Komunalna energetika, na katerega ni amandmajev in poglavje Varovanje okolja, podpoglavje Sanacija čezmernih obremenitev okolja, ni amandmajev, Emisija žveplovega dioksida, ni amandmajev, podpoglavje Dušikov oksid - ni amandmajev, podpoglavje Trdni delci, kjer imamo dva amandmaja. Prvi amandma predlaga Odbor za gospodarstvo. Drugi amandma predlaga skupina poslancev s prvo podpisanim Leom Šešerkom. Odbor za gospodarstvo ta amandma podpira. Želi kdo besedo? <stage>(Nihče.)</stage> Prehajamo na glasovanje.</p>
               <p>Na glasovanje dajem prvi amandma k podpoglavju Trdni delci.</p>
               <p>Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem še drugi amandma k temu podpoglavju. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavja Pepel in produkti razžvepljevanja in podpoglavje Naložbe. K temu zadnjemu podpoglavju je vložen amandma, ki ga predlaga Odbor za gospodarstvo. Želi kdo besedo? <stage>(Nihče.)</stage> Amandma k podpoglavju Naložbe dajem na glasovanje. Ugotovimo sklepčnost! <stage>(43 prisotnih.)</stage> Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavje Sanacija površin in amandma k temu podpoglavju, ki ga predlaga Odbor za gospodarstvo. Želi kdo besedo? <stage>(Nihče.)</stage> Dajem amandma k podpoglavju Sanacija površin na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>V obravnavo dajem podpoglavje Nadomestitev goriv, kjer ni amandmaja.</p>
               <p>Prehajamo na novo poglavje Cena energije. Na prvo podpoglavje Izhodišča in usmeritve ni amandmaja. Pri podpoglavju Električna energija imamo amandmaje, in sicer najprej amandma skupine poslancev, prvo podpisani Leo Šešerko, ki ga ni v pregledu, in se glasi: V prvem odstavku se pred zadnjim stavkom doda naslednji stavek: "V ceno posameznih podjetij elektrogospodarstva je treba najpozneje v dveh letih vključiti celotne stroške proizvodnje, vključno s polno amortizacijo po slovenskih računovodskih standardih". Drugega amandmaja, ki je v pregledu pod točko 1 k temu podpoglavju, predlagatelj je skupina poslancev, prvo podpisani Leo Šešerko, Odbor za gospodarstvo ne podpira in je dal svoj amandma k podpoglavju Kvalificirana proizvodnja - in je bil že celo ta amandma sprejet. Želi kdo besedo? <stage>(Ne.)</stage> Prehajamo na glasovanje.</p>
               <p>Na glasovanje dajem amandma skupine poslancev, prvopodpisani Leo Šešerko, ki ga ni v pregledu in sem ga prej prebral. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma, ki je v pregledu k temu podpoglavju Električna energija pod točko 1. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da ta amandma ni sprejet.</p>
               <p>V obravnavo dajem podpoglavja Plin in naftni derivati. K podpoglavju Naftni derivati je vložen amandma skupine poslancev s prvopodpisanim Leom Šešerkom. Odbor za gospodarstvo tega amandmaja ne podpira. Želi kdo besedo? <stage>(Ne.)</stage></p>
               <p>Amandma k podpoglavju Naftni derivati dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem podpoglavja z naslovom Premog, cenovna razmerja, tukaj ni amandmajev, in podpoglavje Subvencioniranje, kjer sta dva amandmaja. Prvega amandmaja, predlagatelj skupina poslancev, prvopodpisani Leo Šešerko, Odbor ne podpira. Drugega amandmaja, predlagatelji so isti, Odbor za gospodarstvo ne podpira. Želi kdo besedo? <stage>(Ne.)</stage></p>
               <p>Dajem na glasovanje amandma pod točko 1, k podpoglavju Subvencioniranje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2 k istemu podpoglavju. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem podpoglavje Davčna politika, kjer ni amandmaja, in podpoglavje Zaščitna politika, kjer imamo amandma, ki ga predlaga skupina poslancev, prvopodpisani Leo Šešerko; Odbor za gospodarstvo amandmaja ne podpira. Želi kdo besedo? <stage>(Ne.)</stage></p>
               <p>Amandma dajem na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da amandma ni sprejet. S tem smo vsa poglavja zaključili.</p>
               <p>V obravnavo dajem naslov. K naslovu je Odbor za gospodarstvo vložil amandma, ki ga imate v pregledu. Želi kdo besedo? <stage>(Ne.)</stage></p>
               <p>Na glasovanje dajem amandma k naslovu. Obrazložitev glasu? Gospod Kopše bo obrazložil svoj glas.</p>
            </sp>
            <sp xml:id="SDZ1-Redna-36-1996-01-11.sp125">
               <speaker>JOŽEF KOPŠE:</speaker>
               <p>Gospe in gospodje! Glasoval bom proti. Zdi se mi, da z današnjo razpravo, formalno naslov nima zveze, vendar smatram, da sta ta strategija in kmetijska strategija, ki smo ju sprejeli, parcialni strategiji in brez tiste osnovne gospodarske strategije nima smisla sploh še kakšne strategije sprejemati, ker delamo samo zmedo v tem prostoru in gradimo piramido z vrha namesto s tal navzgor. Zato bom proti temu zakonu. Hvala.</p>
            </sp>
            <sp xml:id="SDZ1-Redna-36-1996-01-11.sp126">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Na glasovanje dajem amandma k naslovu zakona. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je amandma k naslovu sprejet.</p>
               <p>Na glasovanje dajem tudi tako popravljen naslov zakona. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je naslov zakona sprejet.</p>
               <p>Glasovati moramo še o resoluciji v celoti. Obrazložitev glasu gospod Pregelj. Razprava? Splošna razprava. Izvolite.</p>
            </sp>
            <sp xml:id="SDZ1-Redna-36-1996-01-11.sp127">
               <speaker>ŽARKO PREGELJ:</speaker>
               <p>Spoštovani! Pred seboj imamo dokončno oblikovan dokument, ki naj bi pomenil določeno prelomnico v energetski oskrbi naše države. Žal moram ugotoviti, da gre zgolj za dokument kontinuitete in to kontinuitete brez realnih podlag, brez realnih pogojev, ki bi pokazali predvsem naslednje. Da bo nova, mlada slovenska država imela tako energetsko oskrbo, ki bo predvsem čim čistejša, se pravi, ki ne bo dodatno uničevala okolja, ki bo poceni, ki bo vsem dostopna v dovolj veliki meri in tako naprej. Zavedamo se, da imamo centraliziran energetski sistem. To je eden redkih sistemov v tej državi, ki je na tak način narejen, pa ni potrebno, da bi bil tako. To centralizacijo ohranjamo. Ohranjamo velike proizvajalce energije, več kot bi bilo potrebno in s tem delamo ta sistem v bistvu ranljiv. Poglejte, že banalna poledenitev, kot je bila pred nekaj dnevi, ko je celo vrsto daljnovodov, sicer manjše moči, transformatorskih postaj okvarila in so bila cela področja Slovenije brez električne energije, kaže na napačno usmeritev te strategije. Za tako razpršeno, urbano razpršeno državo kot je naša, pride v poštev drugačen pristop. Ti veliki energetski proizvajalci so potrebni za velike energetske porabnike in tam naj bodo in naj bodo del njih. Ni potrebno zamegljevati slovenskih davkoplačevalcev s takimi strategijami, ki jim dopovedujejo, da moramo imeti velike proizvajalce električne energije oziroma tudi druge energije zato, da bo sistem deloval kompaktno in enotno. Zavedati se moramo, da potrebujemo predvsem dostopno energijo, čim bližje, kajti vsakršen transport energije pomeni izgubo. Mi pa z veseljem prenašamo tako energente kot samo energijo iz kraja v kraj. Če bi podoben sistem imeli pri oskrbi z vodo, vam zagotavljam, da bi bila v tej državi katastrofa. Ali si lahko zamišljate, da bi prenašali dravsko vodo v Ljubljano, iz Ljubljane pa na obalo. Edini tak vodovod, ki dela nekaj podobnega, pa je to energetsko potratno, ampak ker ni drugih virov, je pač to izhod v sili, ko soško vodo, ki jo črpamo na Krasu, prenašamo na obalo. Tudi to se dogaja. Da so tukaj velikanske energetske izgube vemo vsi, pa se to sploh ne omenja v tem aktu. Takih in podobnih primerov je ogromno. Najbolj pa me žalosti, da ta zbor ni premogel toliko modrosti, kot jo je premogel takrat, ko je ratificiral tisto vsebino, ki je bila dogovorjena na konferenci v Riu De Janeiro, ko ratificira tiste mednarodne sporazume, ki določajo omejevanje emisij tako žveplovega dioksida kot tudi ogljikovega dioksida, in da kljub vsemu pristaja na tiste vire, ki so mu trenutno na razpolago in jih namenja tudi bodočnosti. Mi vsi vemo, da je naš premog, če čaka v zemlji in ga imamo v rezervi, da je kvečjemu vsak dan boljši, nikoli ni slabši. Vemo pa, da je slabo, če v prevelikih količinah izgoreva v naših elektrarnah, ker še vedno le del žvepla, kajti za enkrat imamo manjši del saniran, seveda manjši del termoelektraren ima čistilne naprave, še vedno to žveplo uničuje našo krajino. CO2 dviguje temperaturo in s tem tudi učinkuje na podnebje, tako da v resnici bi se morala ta država na tem prelomnem obdobju drugače obnašati.</p>
               <p>Z veliko žalostjo ugotavljam, da smo - oziroma, da ste, ker jaz jih nisem, zavrnili celo vrsto amandmajev, ki so želeli zgolj izenačiti pogoje za investicije v obnovljive vire s tistimi, ki so v neobnovljive oziroma v fosilna goriva. Matični odbor je to zavrnil brez tehtnih argumentov, tako da lahko rečem, da so zadaj bili skriti tisti interesi, ki v resnici ne vidijo dovolj daleč. Žal mi je, ko bomo čez deset let verjetno morali v tej državi korenito spremeniti tako energetsko strategijo, ker bomo v to primorani, sploh, če bomo takrat že del Evrope, ker bomo enostavno obvezani drugače ravnati, sicer ne bomo uspeli več ne prodajati svojih izdelkov, ne se voziti s svojimi vozili in tako naprej. Zato menim, da je taka strategija učinkovita mogoče za naslednjih nekaj let, preko leta 2000 pa prav gotovo več ne bo učinkovita in jo bo potrebno zelo hitro spremeniti. Žal bomo takrat ugotovili, da bodo pomembna investicijska sredstva zastavljena na programih, ki v bistvu nimajo perspektive.</p>
               <p>Tako je poanta amandmajev, ki jih je vložila skupina poslancev, kateri sem se tudi sam takrat pridružil in je bil prvi na listi gospod Šešerko, kljub vsemu v svoji osnovi imela vrsto dobrih predlogov, ki pa jasno niso ravno po godu obstoječemu razpoloženju v elektrogospodarstvu, v njihovih navadah, v njihovi naslombi na energetske velikane in podobno. Vemo, da je to monopolno podjetje, da ima monopol očitno tudi nad politiko pridobivanja energije v tej državi. In še nekaj takih monopolnih podjetij imamo. In dokler bomo to na tak monopolni način obravnavali, v tej državi ne bo poceni energije, ne bo čiste energije oziroma bo v manjši meri.</p>
               <p>Zato sem razočaran nad takšno strategijo. Kar je bilo v moji moči, sem ji sledil, poizkušal sem celo nekaj, po mojem mnenju, pomembnih problemov rešiti oziroma nanje opozoriti. Žal se je pač večina odločila tako, kot se je. Ta dokument bo na koncu uporaben samo toliko, da bodo rekli, da je Državni zbor  za to, da naredimo takoj Termoelektrarno v Trbovljah, ne bodo pa povedali, da bosta ostali dve ostali in kadar bo kaj "zaškripalo", bosta naprej bruhali žveplo in uničevali najbolj sosednje hribe, sosednje kmetije, pa še koga malo bolj naprej; vse tja do severa Finske sežejo naši vplivi.</p>
               <p>Nekaj dobrega sicer bo v tej strategiji, da bomo obnovili dokončno dravske elektrarne, dokončno se bodo obnovile in instalirale elektrarne na Soči. Te naložbe mislim, da so pametne, gre za obnovljiv vir. Zaenkrat kaže, da vode bomo še imeli, vsaj nekaj časa, toda ostalo bo pa nedorečeno. Zakaj se povsod navaja postopno gradnja za soproizvodnjo? Kaj pomeni to postopno? Matični odbor je izključno uporabljal take izraze, kadar je pristajal na neke nujne rešitve, ki so nekoliko bolj ekološke itn. Seveda gre vedno za postopnost, saj drugače se ne da vse naenkrat narediti, toda postopno lahko pomeni ob obnovitvi določenih kotlov, da se kaj takega naredi. Vsekakor pa ni tako pomembna postopnost, kot je pomembna načrtnost takih posegov in ta načrtnost bi lahko velik del problemov reševala. Zavedamo se, koliko industrijske toplote gre v nič zaradi slabih izolacij itn. Brez ustreznega nacionalnega programa, ki bo to, ta del energetskega varčevanja reševal, ne vidim neke ugodne perspektive. Zato še enkrat, če dovolite, bi rad poudaril, da sem nad tako rešitvijo, ki je pač posledica določenih političnih odnosov v tem zboru, mislim, da nad tako rešitvijo ne morem biti navdušen. Razumem jo v luči celotnega delovanja vladne koalicije. Po dogajanjih v tem tednu mi je marsikaj še bolj jasno in prezentno in pridružujem se mislim tistih, ki ugotavljajo, da država, ki svojo uspešnost gradi na tem, da z državnimi sredstvi barantajo tisti, ki so pri koritu, ne glede na širše in daljnosežne nacionalne interese, da taka država nima najbolj svetle bodočnosti. In še enkrat, mislim, da bo potrebno že v naslednjih dokumentih, ki bodo nekje operativno poskušali to strategijo vpeljati v življenje, biti veliko bolj previden in jih drugače zastaviti, tudi če ne bodo vedno v skladu s to resolucijo, ki po mojem mnenju je ena od resolucij, ki so v bistvu že v nastanku preživele. To pa ni naš namen, da bi sprejemali že preživele dokumente. Hvala lepa.</p>
            </sp>
            <sp xml:id="SDZ1-Redna-36-1996-01-11.sp128">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšičeva.</p>
            </sp>
            <sp xml:id="SDZ1-Redna-36-1996-01-11.sp129">
               <speaker>DANICA SIMŠIČ:</speaker>
               <p>Hvala za besedo. Spoštovane poslanke in poslanci! Dovolite, da v tem trenutku, tik preden sprejemamo resolucijo, naslovim vsaj na Sekretariat za zakonodajo našega Državnega zbora vljudno prošnjo; kajti kaj drugega mi glede na proceduro ne preostane. Je pa vljudna prošnja v tem smislu, da sekretariat v okviru svojih pristojnosti vendarle besedilo te resolucije vsaj v nekaterih točkah posloveni. Kajti, kakšen je jezik v tej resoluciji, vidite. Ne glede na to, da je v drugem stavku drugega odstavka obrazložitve zapisano, da so bile sprejete nekatere redakcijske spremembe, moram reči, da so izjemno skromne, da še vedno kar mrgoli raznih inštaliranj, pa postrojev in podobnih nečednosti slovenskega jezika v tej resoluciji. In dejansko prosim, če že Vlada ne spoštuje sklepov tega zbora in tudi svojih lastnih sklepov, da bo pisala svoje dokumente v knjižni slovenščini, naj to postori, kolikor je mogoče, vsaj sekretariat. Hvala.</p>
            </sp>
            <sp xml:id="SDZ1-Redna-36-1996-01-11.sp130">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod državni sekretar. Ni razprave, gospod Pregelj, več.</p>
            </sp>
            <sp xml:id="SDZ1-Redna-36-1996-01-11.sp131">
               <speaker> BORIS SOVIČ:</speaker>
               <p>Samo kratek odgovor. Cenjene dame, spoštovani! Omenjena je bila konferenca v Rio de Janeiru. Rad bi zelo jasno povedal, da ta resolucija upošteva tako določila dogovorov, ki so bili v Rio de Janeiru sprejeti, kot določila Madridske deklaracije, deklaracije o preprečevanju čezmernega onesnaževanja, zadnje smernice Evropske zveze na tem področju, predvsem pa, dame in gospodje, ta resolucija upošteva predvsem danosti v Republiki Sloveniji, njene možnosti in perspektive.</p>
               <p>In drugo, kar se tega žleda in snega tiče. Marsikaj se nam da obesiti, seveda krivde za nastanek tega ne. Treba pa je upoštevati, da je v Republiki Sloveniji distribucijsko omrežje več kot 50.000 kilometrov obsega in mislim, da ne bi bilo korektno danes ne povedati, da je tako hitro odpravo teh okvar bilo možno doseči samo zato, ker so delavci, ki so na tem delali, delali trdo cele dneve, z veliko motivacijo in z veliko usposobljenostjo.</p>
               <p>In še kar se jezika tiče. Tekst je bil dvakrat lektoriran in z veseljem bomo to naredili še enkrat. Hvala lepa.</p>
            </sp>
            <sp xml:id="SDZ1-Redna-36-1996-01-11.sp132">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj. No, jaz mislim, da replik v tem delu ni, ampak da se ne bova prepirala, izvolite.</p>
            </sp>
            <sp xml:id="SDZ1-Redna-36-1996-01-11.sp133">
               <speaker>ŽARKO PREGELJ:</speaker>
               <p>Spoštovani! Ne razumem, zakaj je državni sekretar, gospod Sovič, tako poudaril, da ni njegova krivda za led. Saj vas ni nihče obtoževal za to, saj vas ne more. Tudi vsa pohvala delavcem, ki so se na tem trudili in dokaj hitro uspeli nazaj vzpostaviti energetske povezave. Moje opozorilo je bilo drugje in ga prosim ne zanemarite. Opozorilo, da je ravno zaradi takih naših podnebnih razmer, ki se bodo, glede na trende, ki se najavljajo - segrevanje ozračja pomeni pogostejše padavinske fronte, to pomeni v naših zemljepisnih širinah - in taki dogodki bodo pogostejši in zaradi tega bo verjetno smiselno imeti nekoliko bolj decentralizirano proizvodnjo električne energije in jo v manjših okoljih tam tudi porabiti. To manjka v tej strategiji, na to sem želel opozoriti. In tudi na podlagi neke strateške varnosti države, ne glede na kakšen čas, je to verjetno dobro. Nisem pa trdil, da je treba vse decentralizirati. Ne! Ampak ta strategija naj pove koliko - in sploh tega ne omenja. In mislim, da je tukaj eden od pomembnih minusov te naše resolucije. Hvala lepa.</p>
            </sp>
            <sp xml:id="SDZ1-Redna-36-1996-01-11.sp134">
               <speaker>PREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Ima sekretariat kakšno pripombo glede na vprašanje neusklajenosti? Nima. Na glasovanje dajem Resolucijo o strategiji rabe in oskrbe Slovenije z energijo. Ugotovimo sklepčnost! Je obrazložitev glasu, gospod Tancig? Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je resolucija sprejeta.</p>
               <p>Imamo še dodatna sklepa. Prvi se glasi: "Vlada naj v šestih mesecih pripravi predlog zakona o oskrbi z energijo in ga skupaj z nacionalnim programom predloži Državnemu zboru." Predlagatelj je Odbor za gospodarstvo. Če bo ta sklep sprejet, potem je naslednji, ki ga bom prebral, brezpredmeten. Ta se glasi: "Nacionalni energetski program bo predložen Državnemu zboru v roku šestih mesecev po sprejemu resolucije o strategiji učinkovite rabe in oskrbe Slovenije z energijo." Ta sklep je predlagala poslanska skupina LDS. Želi kdo besedo o sklepih? <stage>(Nihče.)</stage> Dajem na glasovanje predlog sklepa, ki ga je predlagal Odbor za gospodarstvo. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je sklep sprejet.</p>
               <p>S tem je naslednji sklep brezpredmeten. In s tem zaključujem tudi to točko dnevnega reda.</p>
               <p>Prehajamo na <title>25. TOČKO DNEVNEGA REDA - NA NADALJEVANJE PRVE OBRAVNAVE PREDLOGA ZAKONA O ORGANIZACIJI IN FINANCIRANJU NA PODROČJU ZNANOSTI IN TEHNOLOGIJE</title>.</p>
               <p>Zaključili smo splošno razpravo in sedaj smo pred razpravo o predlogih stališč in sklepov matičnega delovnega telesa. Predsednik delovnega telesa ima besedo.</p>
            </sp>
            <sp xml:id="SDZ1-Redna-36-1996-01-11.sp135">
               <speaker>DR. PETER TANCIG:</speaker>
               <p>Gospod predsedujoči, kolegice in kolegi. Po sklepu Državnega zbora, ki je prekinil to točko, se je sestalo matično delovno telo in se opredeljevalo oziroma se je lotilo številnih pripomb, mnenj, prispevkov zelo raznolikih reprezentantov strokovne sfere. Pred vami je rezultat tega dela, za katerega bi se zahvalil predvsem članom odbora in predstavnikom strokovne javnosti, saj nam je uspelo v relativno kratkem času, ampak po zelo intenzivnem delu nekako upoštevati praktično vsa mnenja in priporočila tako strokovne javnosti kot tudi posameznih poslanskih skupin in tako smo se dogovorili s predlagatelji, da svoje predloge formalno umaknejo in da se je v bistvu treba danes odločiti o teh štirih sklepih in petintridesetih stališčih, ki jih je odbor oblikoval kot svoje. Rekel sem, da so ti sklepi bili dejansko soglasno sprejeti, vključno s predstavnikom Ministrstva za znanost in tehnologijo. Edino dva sklepa v začetku ne spadata v to enoumno idilo. Dejansko o sklepu, da je zakon primeren za drugo obravnavo, se odbor ni ponovno izrekel. To je sklep poslanske skupine Združene liste in poslanske skupine Demokratske stranke. In ravno tako se je odbor izrekel proti predlogu sklepa, ki je predvsem redakcijske oziroma terminološke narave, ki ga je predlagala poslanska skupina SND. Hvala lepa.</p>
            </sp>
            <sp xml:id="SDZ1-Redna-36-1996-01-11.sp136">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo minister? Prosim, gospod minister ima besedo.</p>
            </sp>
            <sp xml:id="SDZ1-Redna-36-1996-01-11.sp137">
               <speaker>DR. RADO BOHINC:</speaker>
               <p>Spoštovani! Pridružujem se oceni, ki jo izrekel predsednik odbora, da predložena stališča na ustrezen način povzemajo bogato razpravo v znanstveni skupnosti, na univerzitetnih institucijskih organizacijah, Svetu za znanost in tehnologijo in drugje ter jih v imenu Vlade podpiram. Predlagam, da jih podpre tudi ta državni zbor in da je to podlaga za dograditev zakona za drugo obravnavo. Hkrati bi pa predlagal, glede na to, da z delom na tem zakonu močno kasnimo, da Državni zbor s posebnim sklepom obveže Vlado, da besedilo za drugo obravnavo pripravi kar v najkrajšem roku. Sam predlagam rok 30 dni. Hvala lepa.</p>
            </sp>
            <sp xml:id="SDZ1-Redna-36-1996-01-11.sp138">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Peršak.</p>
            </sp>
            <sp xml:id="SDZ1-Redna-36-1996-01-11.sp139">
               <speaker>ANTON PERŠAK:</speaker>
               <p>V skladu s tem, kar je povedal predsednik matičnega delovnega telesa, sedaj mi umikamo svoje predloge sklepov in podpiramo to, kar je odbor predložil. Hvala.</p>
            </sp>
            <sp xml:id="SDZ1-Redna-36-1996-01-11.sp140">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Potrč.</p>
            </sp>
            <sp xml:id="SDZ1-Redna-36-1996-01-11.sp141">
               <speaker>MIRAN POTRČ:</speaker>
               <p>Jaz soglašam z vsemi predlogi, bi pa predlagal eno dopolnitev predloga sklepa gospoda ministra. Namreč jaz sem za to, da se ob njegovi utemeljitvi zadolži Vlado, da v tridesetih dneh to predloži, bi pa predlagal, da se potem ta sklep dopolni, tako da se reče: Državni zbor pa uvrsti na prvo naslednjo sejo Državnega zbora v skladu s poslovnikom, kar pomeni 30, 35 dni. Hvala lepa.</p>
            </sp>
            <sp xml:id="SDZ1-Redna-36-1996-01-11.sp142">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> S tem smo razpravo o teh predlogih stališč in sklepov zaključili. Prehajamo na glasovanje.</p>
               <p>Na glasovanje dajem najprej predlog, ki se glasi: "Predlog zakona o organizaciji in financiranju na področju znanosti in tehnologije je ustrezna podlaga za pripravo zakona za drugo obravnavo". Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Prehajamo na glasovanje o stališčih, ki jih imamo v 35 točkah z napovednim stavkom, ki je kot sklep pod številko 4, vendar to je napovedni stavek. Imamo pa vložen dodatni predlog stališča, o katerem bomo najprej glasovali. Ta dodatni predlog, ki sta ga predlagala dva poslanca LDS Marjan Šetinc in Janez Zupanec, se glasi: "V poglavju Financiranje naj zakon opredeli način sodelovanja ostalih ministrstev pri financiranju raziskovalnih projektov".</p>
               <p>Dajem na glasovanje ta dodatni predlog stališča. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je ta dodatni predlog stališča sprejet.</p>
               <p>Sedaj dajem na glasovanje vsa ostala stališča. Napovedni stavek se glasi: "Predlagatelj naj pri pripravi predloga zakona za drugo obravnavo upošteva mnenje sekretariata Državnega zbora za zakonodajo in pravne zadeve". Ter naslednje predloge in stališča, ki so napisani kot predlog sklepa pod točko 1: "Predlagatelj naj pri pripravi zakona za drugo obravnavo preuči in smiselno upošteva vse predloge, mnenja in stališča, ki so ob obravnavi predloga zakona nastali v strokovni in politični javnosti oziroma so jih prispevali posamezniki, organi, organizacije ter institucije".</p>
               <p>Vseh 35 stališč, ki so v poročilu matičnega delovnega telesa, in vse te predloge stališč dajem v celoti na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog stališč sprejet. In še dodatni sklep: "Predlagatelj naj do druge obravnave predloži organizacijsko shemo ustvarjanja oziroma pretvorbe in delovanja novega sistema državne uprave, agencij in organov na področju znanosti in tehnologije." To je predlog sklepa, ki ga je dalo matično delovno telo.</p>
               <p>Dajem ga na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>O predlogu gospoda Potrča ne bomo glasovali, ker uvrščanje na dnevni red prihaja takrat, ko dobimo predlog od Vlade in skladno s poslovnikom. S tem je ta točka dnevnega reda zaključena.</p>
            </sp>
            <sp xml:id="SDZ1-Redna-36-1996-01-11.sp143">
               <speaker>MIRAN POTRČ:</speaker>
               <p>Gospod predsedujoči! Jaz sem pripravljen svoj predlog umakniti in ne komplicirati, ampak ne s tako obrazložitvijo. Ker izrecno piše v predlogu sklepa "v skladu s poslovnikom". In mi smo doslej sprejemali, opustili sklepanje, ko smo rekli, marčna seja, aprilska seja in tako naprej, ker smo vedeli, kaj ta seja pomeni. Če pa je nekdo zadolžen, da v nekem roku pripravi in še reče, da bo pa Državni zbor po predložitvi v skladu s poslovnikom na prvo sejo predložil, to ni v nasprotju s poslovnikom. In taka tolmačenja so povsem samovoljna. Jaz pa predlog umikam, da ne bom kompliciral, samo ne s tako razlago. Nekorektna je!</p>
            </sp>
            <sp xml:id="SDZ1-Redna-36-1996-01-11.sp144">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. S tem je ta točka dnevnega reda zaključena.</p>
               <p>Prehajamo na <title>27. TOČKO DNEVNEGA REDA - OBRAVNAVA PREDLOGA ZA SPREJEM OBVEZNE RAZLAGE PRVEGA ODSTAVKA 23. ČLENA ZAKONA O POLITIČNIH STRANKAH</title> <stage>(Uradni list Republike Slovenije, št. 62/94)</stage>.</p>
               <p>Predlog za sprejem obvezne razlage sta zboru predložila poslanca Sašo Lap in Ivan Verzolak. Želi predstavnik predlagateljev besedo? Gospod Lap ima besedo.</p>
            </sp>
            <sp xml:id="SDZ1-Redna-36-1996-01-11.sp145">
               <speaker>SAŠO LAP:</speaker>
               <p>Spoštovani! V treh letih tretjič obravnavamo isto tematiko. Predlagamo obvezno razlago tega 23. člena zakona o političnih strankah. Bom zelo kratek in bi prosil, če samo malo prisluhnete, čeprav vsi veste, za kaj gre.</p>
               <p>Z gospodom kolegom Verzolakom predlagava obvezno razlago 23. člena zakona o političnih strankah, ki se glasi: "Kandidati oziroma kandidatke, stranke, ki so bile oziroma so bili izvoljeni na zadnjih volitvah v Državni zbor, imajo pravico do sredstev iz proračuna ne glede na število dobljenih glasov tudi v primeru, če se stranka razdeli in so oblikovali novo stranko." Samo dve tri besede okrog geometrije torej fizični razporeditvi sil tukaj notri v tem parlamentu. Ko smo prišli 1992. leta decembra v ta parlament, smo se približno pravilno posedli; govorim o geometriji. Danes je situacija po treh letih bistveno drugačna od takrat. In naj samo to povem, za tri stranke se, če se ta obvezna razlaga sprejme, ne spremeni prav nič, za ostalih pet pa v vsakem primeru nekaj. Če sem čisto konkreten, za Združeno listo in Krščanske demokrate prav nič, za vse ostale pa. Torej nekje se zgubi, drugje se dobi. In s tem, ko predlagam to obvezno razlago, trdim, da se demokratizira ta politični prostor in da gremo vsaj približno enakopravno v predvolilno bitko; ker stranka brez finančnih sredstev in to finančnih sredstev vseh davkoplačevalcev, vemo, da nima nobenih priložnosti v  teh predvolilni kampanji, ki bo kruta in predvsem draga. Hvala lepa.</p>
            </sp>
            <sp xml:id="SDZ1-Redna-36-1996-01-11.sp146">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog je obravnaval Odbor za notranjo politiko in pravosodje kot matično delovno telo. Želi poročevalec odbora besedo? Predsednika ni, poročevalec odbora je gospod Lavrinc.</p>
            </sp>
            <sp xml:id="SDZ1-Redna-36-1996-01-11.sp147">
               <speaker>MAKSIMILJAN LAVRINC:</speaker>
               <p>Zdaj, če mi verjamejo na besedo, da me je predsednik pooblastil. Odbor je obravnaval to zadevo, in sicer že 12.10. Pritegnil je mnenju našega sekretariata in mnenju Vlade, zato tudi predlagam, da se poslanci in poslanke odločite tako, kot je predlagal odbor, to pa je, da se taka razlaga ne sprejme.</p>
            </sp>
            <sp xml:id="SDZ1-Redna-36-1996-01-11.sp148">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želi besedo predstavnik Vlade? <stage>(Ne.)</stage> Besedo dajem predstavnikom poslanskih skupin. Predstavniki poslanskih skupin imate besedo. Kdo želi besedo? <stage>(Nihče.)</stage> Besedo dajem poslankam in poslancem. Želi kdo besedo? <stage>(Nihče.)</stage> S tem razpravo zaključujem. Prehajamo na odločanje o predlogu sklepa, ki ga je predlagalo matično delovno telo in se glasi: "Predlog za sprejem obvezne razlage prvega odstavka 23. člena zakona o političnih strankah se zavrne." Dajem ta predlog na glasovanje. Ugotavljamo sklepčnost. Obrazložitev glasu ima gospod Lap.</p>
            </sp>
            <sp xml:id="SDZ1-Redna-36-1996-01-11.sp149">
               <speaker>SAŠO LAP:</speaker>
               <p>Zaradi čisto politične higiene bom povedal, kako bom glasoval, da ne bo slučajno potem kakšnih ugovorov, da pač nismo vedeli, kako smo glasovali. Jaz sem predlagal obvezno razlago in kdor bi glasoval za, bi v tem primeru glasoval za obvezno razlago, kakršno predlagam. Ker je glasovanje ta trenutek obrnjeno obratno, na glavo, naj bo jasno: kdor bo glasoval proti, bo glasoval tako, kot mi predlagamo.</p>
            </sp>
            <sp xml:id="SDZ1-Redna-36-1996-01-11.sp150">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo obrazložiti svoj glas? Gospod Jančar. Bom še enkrat prebral sklep. Predlog sklepa se glasi: "Predlog za sprejem obvezne razlage prvega odstavka 23. člena zakona o političnih strankah se zavrne".</p>
            </sp>
            <sp xml:id="SDZ1-Redna-36-1996-01-11.sp151">
               <speaker>JANEZ JANČAR:</speaker>
               <p>Hvala lepa. Podprl bom ta predlog, ki ga je dal matični odbor, to je Odbor za notranjo politiko. Treba je vendarle v tem zboru povedati, da vsi tisti, ki bodo glasovali proti takemu sklepu, bodo glasovali tudi za to, da se Zelenim Slovenije, ki so bili legitimno izvoljeni v ta parlament, vzamejo sredstva. Hvala lepa.</p>
            </sp>
            <sp xml:id="SDZ1-Redna-36-1996-01-11.sp152">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Verzolak.</p>
            </sp>
            <sp xml:id="SDZ1-Redna-36-1996-01-11.sp153">
               <speaker>IVAN VERZOLAK:</speaker>
               <p>Dobro, glasoval bom proti temu sklepu. Želim samo eno pojasnilo povedati. Glede na to, da zdaj ob poplavi velikega števila teh zelenih strank, naj povem, da moj predgovornik ni bil točen...</p>
            </sp>
            <sp xml:id="SDZ1-Redna-36-1996-01-11.sp154">
               <speaker>PODPREDSEDNIK MIROSLAV MOZETIČ:</speaker>
               <p>Obrazložitev glasu imate.</p>
            </sp>
            <sp xml:id="SDZ1-Redna-36-1996-01-11.sp155">
               <speaker>IVAN VERZOLAK:</speaker>
               <p>Ja, jaz sem že povedal zakaj bom glasoval proti. In sicer s tem ne dobijo pomoči Zeleni Gošnikovi, dobijo pa vaši Zeleni, eko zeleni ali kaj so že.</p>
            </sp>
            <sp xml:id="SDZ1-Redna-36-1996-01-11.sp156">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage> Prehajamo torej na glasovanje. In da ne bo pomot še enkrat preberem predlog sklepa: "Predlog za sprejem obvezne razlage prvega odstavka 23. člena zakona o političnih strankah se zavrne". Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da je predlog sklepa sprejet.</p>
               <p>S tem je ta točka dnevnega reda zaključena.</p>
               <p>Prehajamo na <title>27.a TOČKO DNEVNEGA REDA - OBRAVNAVA PROBLEMATIKE IZKLOPITVE ODDAJNIKOV NA BELEM KRIŽU IN NEMČAVCIH</title>.</p>
               <p>Državni zbor je na svoji 34. seji, dne 28.7.1995, ob obravnavi poslanskih vprašanj in pobud poslank in poslancev sprejel sklep, s katerim je pozval Vlado in člane Sveta RTV Slovenija, ki jih je imenoval zbor, da pripravijo poročilo o problematiki izklopa srednjevalovnih oddajnikov na Belem križu in Nemčavcih ter ga čimprej predložijo zboru. Vlada Republike Slovenije je zboru posredovala poročilo o problematiki izklopa srednjevalovnih oddajnikov na Belem križu in Nemčavcih. Predstavnik članov Sveta RTV Slovenija pa je zboru posredoval pojasnilo o ravnanju Sveta RTV Slovenija v zvezi z odklopom oddajnikov. Želi predstavnik Vlade besedo? Ne more, ker ga ni.</p>
               <p>Ali želi predstavnik članov Sveta RTV Slovenija besedo? <stage>(Ne.)</stage> Poročilo je obravnaval Odbor za notranjo politiko in pravosodje, ki je zboru pisno poročal. Ali želi poročevalec odbora besedo? Gospa Dobrajc, kot poročevalka odbora, ima besedo.</p>
            </sp>
            <sp xml:id="SDZ1-Redna-36-1996-01-11.sp157">
               <speaker>POLONCA DOBRAJC:</speaker>
               <p>Hvala za besedo. Spoštovane kolegice poslanke, spoštovani kolegi poslanci! Odbor za notranjo politiko in pravosodje je obravnaval poročilo na seji dne 11.10.1995 in sprejel sklep, da se poročilo o problematiki izklopa srednje valovnih oddajnikov na Belem Križu in Nemčevcih sprejme. Hvala.</p>
            </sp>
            <sp xml:id="SDZ1-Redna-36-1996-01-11.sp158">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Poročilo o tej problematiki bo dala tudi gospa Pozsončeva kot predstavnica Komisije za narodne skupnosti.</p>
            </sp>
            <sp xml:id="SDZ1-Redna-36-1996-01-11.sp159">
               <speaker>MARIA POZSONEC:</speaker>
               <p>Hvala za besedo. Spoštovani! Komisija za narodne skupnosti ne podpira sklepov Vlade in Odbora za notranjo politiko, in sicer zato, ker so se v obširni razpravi na naši seji pokazala določena protislovja v poročilu Vlade, ki ga zajema Odbor za notranjo politiko in pravosodje in ki ga je v svojem poročilu predlagal v sprejem. Vlada namreč ugotavlja, da je ukrep izklopitve srednje valovnih oddajnikov posegel v že doseženo raven pravic narodne skupnosti in s tem povzročil tudi politično škodo. Istočasno pa meni, da je potrebno ukiniti srednje valovne oddajnike in se zavzema za postopno uvajanje FM signala.</p>
               <p>Komisija ocenjuje, da je ukrep grobo posegel v pravice narodnih skupnosti in sama ukinitev oddajanja na srednje valovnih oddajnikih pa bi imela resne posledice za položaj obeh narodnih skupnosti. Menimo, da je treba to jasno in glasno povedati, da se ne bi ponovno zgodilo, da neki tehnični delavec preprosto s pritiskom na gumb izklopi narodnostni oddajnik oziroma narodnostno politiko. Obenem smo zadovoljni, da je končno le rešen problem z oddajniki.</p>
               <p>In izkoriščam še priložnost, da omenim, da je v letošnjem proračunu Vlada predvidela znatna sredstva za narodnostne oddaje. Upam, da je tudi vodstvo RTV Slovenije pripravljeno izpolniti svojo zakonsko obvezo po zakonu o RTV, po kateri mora po 1.1.1996 zagotoviti dnevno polurno oddajo za madžarsko narodnost. Če sem pravilno informirana, še niso stekle tehnične in organizacijske ter kadrovske priprave za izpopolnitev tega določila. To je pa pogoj za izpopolnitev tega določila zakona o RTV. Hvala.</p>
            </sp>
            <sp xml:id="SDZ1-Redna-36-1996-01-11.sp160">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi besedo predstavnik Sekretariata za zakonodajo in pravne zadeve? <stage>(Ne želi.)</stage></p>
               <p>Besedo dajem predstavnikom poslanskih skupin. Za poslanske skupine želi kdo besedo? <stage>(Ne želi.)</stage> Besedo dajem poslankam in poslancem. Najprej se je k besedi javil gospod Jagodnik. Razprava je omejena na pet minut, ker ni bilo predhodnih prijav.</p>
            </sp>
            <sp xml:id="SDZ1-Redna-36-1996-01-11.sp161">
               <speaker>JOŽE JAGODNIK:</speaker>
               <p>Gospod podpredsednik in predsedujoči, kolegice in kolegi! Jaz vam res ne bom jemal časa. Ta točka ima seveda svojo zgodovino in je smešno, da jo obravnavamo po osmih oziroma devetih mesecih. To se je dogajalo, kot vsi veste, v sedmem mesecu lanskega leta. Do prvih reakcij v Vladi je prišlo šele septembra, čeprav je tako v okviru Odbora za zunanjo politiko, kot tudi v posameznih strankarskih skupinah, poslanskih skupinah bila reakcija že izrečena in je bila takojšnja. Takrat je v bistvu javnost obsodila početje RTV-ja in ga je označila kot neke vrste samovoljno. Sklepi Vlade, ki so nastali septembra, me za to čudijo in predlagam seveda, da mi tega poročila oziroma sklepa, ki ga je predlagalo matično delovno telo, ne sprejmemo. Popolnoma se pridružujem sklepom, ki jih je v zvezi s to problematiko sprejela skupina za narodnosti oziroma Odbor za narodnosti in bi plediral predvsem za tem...</p>
            </sp>
            <sp xml:id="SDZ1-Redna-36-1996-01-11.sp162">
               <speaker>PODPREDSEDNIK MIROSLAV MOZETIČ:</speaker>
               <p>Samo trenutek gospod Jagodnik. Se oproščam. Kolegice in kolegi, prosim to je zadnja točka, ki jo danes obravnavamo in prosim če boste pozorni, bomo verjetno tudi hitreje končali.</p>
            </sp>
            <sp xml:id="SDZ1-Redna-36-1996-01-11.sp163">
               <speaker>JOŽE JAGODNIK:</speaker>
               <p>Torej, jaz bom sklenil. Komisija za narodnosti je sprejela sklep in nekaj priporočil, ki veljajo za našo skupno obveznost v okviru sprejemanja proračuna. Mislim pa, da je Svet RTV-ja nekako zamudil priložnost, da bi se pojavil s to problematiko pred nami. To je bila ena redkih priložnosti in mislim, da bi bilo pametno, da bi to priložnost uporabil, ampak je ni. To nam je lahko žal. Tečejo pa nekatere aktivnosti med tem, ki nekako prepričujejo, da so se zadeve vendarle normalizirale.</p>
               <p>Skratka, predlagam da ne sprejmemo sklepa matičnega delovnega odbora in da sprejmemo priporočila in sklepe Komisije za narodnosti.</p>
            </sp>
            <sp xml:id="SDZ1-Redna-36-1996-01-11.sp164">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji ima besedo gospod Hvalica.</p>
            </sp>
            <sp xml:id="SDZ1-Redna-36-1996-01-11.sp165">
               <speaker>IVO HVALICA:</speaker>
               <p>Hvala lepa za besedo. Spoštovani! Danes, četrtek 11. januarja obravnavamo točko dnevnega reda, ki je bila dana na 36. seji Državnega zbora dne 15. novembra 1995. Jaz bi vas prosil samo to, da se ob tem zamislimo, kako ta državni zbor reagira časovno na aktualne politične in družbene probleme. Tukaj ni opravičila. Krivdo za to nosi Državni zbor. Ob drugačnih prilikah je v stanju v enem tednu ali pa v slabih šestih dnevih pred božičnimi počitnicami priti pred ta državni zbor in sklicati izredno sejo. Tudi to je bila silno važna problematika. Že zdavnaj smo jo absolvirali. To je bilo poleti lansko leto, potem čakali dolge mesece, da je prišlo to na dnevni red in danes končno tudi fizično na dnevni red. To je absurd! To je absurd, ki naj bi bil eden izmed zadnjih. To je nezaupnica vodstvu Državnega zbora, da danes, ponavljam, 11. januarja 1996, razpravljamo o tem. Zamislimo se nad tem in dajmo te ljudi, ki so povzročili to in povzročajo podobne stvari, ustrezno spametovati, da nas ne bodo v tem volilnem letu še naprej pehali v take absurdne časovne stiske in situacije. Hvala.  </p>
            </sp>
            <sp xml:id="SDZ1-Redna-36-1996-01-11.sp166">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Šturmova.</p>
            </sp>
            <sp xml:id="SDZ1-Redna-36-1996-01-11.sp167">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Lep pozdrav vsem! Torej čisto kratka replika na gospoda Hvalico. Tudi sama se pridružujem temu, da je nedopustno, da to točko obravnavamo po tolikih mesecih, ko se je ta neljubi dogodek zgodil. Vendar ga moram hkrati spomniti, da smo to točko preložili predvsem na predlog kolega Roberta Battellija, poslanca italijanske narodne skupnosti, zato da jo pač temeljiteje pripravimo. To je bil tudi eden od razlogov, zakaj šele danes. Kljub temu, da sem sama dokaj hitro odreagirala na to, meni nepojmljivo odločitev Radio Televizije Slovenija glede odklopa oddajnikov, moram ob tem biti tudi do Vlade kritična, ker ni poravnala obveznosti, ki jih je imela in jih ima do tega zavoda. Tako da je tukaj krivda večstranska, čeprav seveda hkrati obsojam takšen nedemokratičen, avtoritativen poseg v bistvu najšibkejši člen družbe, to je v manjšino in jo hkrati s tem ogrožamo v tistih že pridobljenih pravicah, ki jih ima.</p>
               <p>Tudi sama se pridružujem predlogu gospe Pozsonceve, da zavrnemo predlog matičnega delovnega telesa in podpremo v bistvu predloge, ki jih predlaga Komisija za narodne skupnosti. Tudi sama bom podprla te predloge. Hvala.</p>
            </sp>
            <sp xml:id="SDZ1-Redna-36-1996-01-11.sp168">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> S tem razpravo zaključujem.</p>
               <p>Dajem v obravnavo predlog sklepa, ki ga je predlagalo matično delovno telo in se glasi: "Poročilo o problematiki izklopa srednjevalovnih oddajnikov na Belem križu in Nemčevcih se sprejme." Najprej bomo obravnavali in odločali o predlogu tega sklepa. Če ta ne bo sprejet, bomo šli na obravnavo in odločanje o predlogih sklepov in stališč Komisije za narodnosti. Želi kdo o predlogu sklepa matičnega delovnega telesa besedo? Gospod Ribičič.</p>
            </sp>
            <sp xml:id="SDZ1-Redna-36-1996-01-11.sp169">
               <speaker>DR. CIRIL RIBIČIČ:</speaker>
               <p>Spoštovani! Glasoval bom proti temu sklepu, zato da bi omogočil potem sprejem sklepa, ki ga je predlagala komisija za narodne skupnosti, katere član sem. Obrazložitev je pa naslednja: dva urada Vlade sta pravočasno in mislim da tudi ustrezno, reagirala na odklop oddajnikov. Če se spomnimo, to je bilo v času, ko je tudi gospod Hvalica zelo nasprotoval in ostro napadal ta odklop, kar sem mu štel zelo v čast. Sedaj pa Vlada daje poročilo, ki ni na isti ravni reagiranja na ta odklop in zaradi tega bom jaz nasprotoval temu sklepu matičnega delovnega telesa. Hvala lepa.</p>
            </sp>
            <sp xml:id="SDZ1-Redna-36-1996-01-11.sp170">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo o predlogu sklepa zaključujem in dajem predlog sklepa, ki ga ponovno preberem, da ne bo sporno - in prosim, kolegi, ki imate burno debato tam v zadnjih klopeh, da se mirno posedete. Predlog sklepa se glasi: "Poročilo o problematiki izklopa srednjevalovnih oddajnikov na Belem križu in Nemčevcih se sprejme". Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da predlog sklepa matičnega delovnega telesa ni sprejet.          </p>
               <p>Dajem v obravnavo predloge oziroma dva predloga sklepov Komisije za narodnosti. Sklepa imate v poročilu Komisije za narodnosti z dne 29.11.1995. Želi kdo o teh dveh predlogih razpravljati? <stage>(Ne želi.)</stage></p>
               <p>Na glasovanje dajem prvi sklep Komisije za narodnosti, ki se glasi: "Komisija Državnega zbora Republike Slovenije za narodne skupnosti predlaga Državnemu zboru Republike Slovenije, da ne sprejme poročila Odbora za notranjo politiko in pravosodje". To smo že upoštevali, tako da je glasovanje samo o sklepu, ki se glasi: "Komisija Državnega zbora Republike Slovenije za narodne skupnosti predlaga Državnemu zboru Republike Slovenije, da sprejme naslednje ugotovitve in sklepe. Državni zbor ponovno poudarja, da je osnovno izhodišče za obravnavo položaja in pravice narodnih skupnosti že dejansko uveljavljena raven pravic in položaja narodnih skupnosti. Ukrep izklopitve srednjevalovnih oddajnikov je po metodi in vsebini posegel v že doseženo raven pravic narodnih skupnosti ter s tem povzročil politično škodo in tako obšel vse ustavne in zakonske mehanizme, ki narodnima skupnostma zagotavljajo soodločanje o vseh vprašanjih, ki zadevajo le-te. Državni zbor nalaga Vladi Republike Slovenije, da ta v proračunu Republike Slovenije v skladu z zakonom o RTV Slovenije zagotovi potrebna sredstva za sofinanciranje narodnih programov ter za posodobitev, vzdrževanje in obratovanje RTV infrastrukture, ki je potrebna za oddajanje teh programov. Nujno je namreč treba zagotoviti čim prejšnjo vzpostavitev prejšnjega stanja za oddajanje programov madžarske skupnosti Murskega vala, italijanskega programa Radio Koper Capodistria ter programov za Slovence v zamejstvu na srednjem valu. Državni zbor podpira prizadevanje Vlade, da ta v sodelovanju z RTV Slovenija sklene ustrezne meddržavne sporazume z Italijo, Madžarsko in Hrvaško za pokrivanje ozemlja z radijskimi in TV signali RTV Slovenija, še posebej s programi, namenjenimi Slovencem v zamejstvu."</p>
               <p>Te predloge, ugotovitve in sklepe Komisije za narodne skupnosti dajem na glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da so predlogi, ugotovitve in sklepi sprejeti.  </p>
               <p>Dodatna sklepa predlagateljev gospoda Džubana in Verzolaka sta umaknjena. S tem smo zaključili to točko dnevnega reda in tudi zaključili 36. sejo Državnega zbora.</p>
            </sp>
            <stage type="time">(Seja je bila končana 11. januarja 1996 ob 15.55. uri.)</stage>
         </div>
      </body>
   </text>
</TEI>
