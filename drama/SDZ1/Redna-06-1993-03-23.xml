<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-06-1993-03-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">90ABAC62443E362BC1257832004838D7</idno>
               <idno type="URI">90ABAC62443E362BC1257832004838D7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-06-1993-03-23.DZ" n="06">
               <name>Redna</name>
               <date when="1993-03-23"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-06-1993-03-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR</head>
            <stage type="session">6. seja</stage>
            <stage type="date">(23., 24, 25. in 26. marec 1993)</stage>
            <stage type="chairman">Predsedovala: mag. Herman Rigelnik, predsednik Državnega zbora in
               Miroslav Mozetič, podpredsednik Državnega zbora</stage>
            <stage type="time">Seja se je začela ob 10.00 uri.</stage>
            <sp xml:id="SDZ1-Redna-06-1993-03-23.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam 6.
                  sejo Državnega zbora Republike Slovenije. Na to sejo sem vabil tudi predstavnike
                  Vlade Republike Slovenije in jih lepo pozdravljam.</p>
               <p>Za današnjo sejo zbora so se vodjem poslanskim skupin opravičili poslanke in
                  poslanci: dr. Dušan Bavdek, Irena Oman, Mihaela Logar, dr. Franc Zagožen in Borut
                  Pahor.</p>
               <p>Prosim, da ugotovimo prisotnost v dvorani! <stage>(50 prisotnih.)</stage></p>
               <p>Ugotavljam, da je zbor sklepčen in da lahko odloča. Predlog dnevnega reda je
                  pripravljen v skladu s 24. členom začasnega poslovnika Državnega zbora na podlagi
                  posvetovanja z vodji poslanskih skupin. Izvleček iz zapisa tega posvetovanja, z
                  dne 16.3.1993, ste prejeli s sklicem te seje. Pri pripravi dnevnega reda so bila
                  upoštevana mnenja delovnih teles o tem, kateri zakoni, ki so že bili v postopku v
                  Skupščini Republike Slovenije, se uvrstijo na dnevni red te seje in v kateri
                  zakonodajni fazi. Vlada Republike Slovenije je predložila še predlog za izdajo
                  zakona o spremembah in dopolnitvah zakona o urejanju naselij in drugih posegov v
                  prostor s predlogom zakona in predlaga, da se obravnava in sprejme po skrajšanem
                  postopku.</p>
               <p>Na klop ste prejeli predlog dnevnega reda 6. seje Državnega zbora, v katerega so
                  vključene že s sklicem predvidene razširitve. Pred odločanjem o predlogu dnevnega
                  reda, moramo opraviti še obravnavo in sklepanje o predlogih za razširitev dnevnega
                  reda in o predlogih v zvezi s postopki obravnave nekaterih aktov.</p>
               <p>Prehajamo na obravnavo in odločanje o posameznih predlogih za razširitev dnevnega
                  reda. S sklicem seje ste bili obveščeni, da bom zboru predlagal razširitev
                  dnevnega reda s predlogom predsednika Vlade  Republike Slovenije za imenovanje
                  ministra brez resorja, ki jo bo zbor obravnaval kot 2. točko dnevnega reda.
                  Predlog predsednika Vlade, ki predlaga za ministra gospoda Lojzeta Janka, in
                  mnenje Odbora za notranje zadeve in pravosodje ste prejeli na klop. Želi
                  predstavnik Vlade besedo? Želi besedo poročevalec odbora, pred katerim se je
                  kandidat za ministra predstavil? <stage>(Ne.)</stage></p>
               <p>Ugotavljam, da so zastopane vse poslanske skupine. Želi o predlogu kdo
                  razpravljati? Ker ne želi nihče razpravljati, zaključujem razpravo in prehajamo na
                  glasovanje.</p>
               <p>Prosim, gospod Kociper.</p>
            </sp>
            <sp xml:id="SDZ1-Redna-06-1993-03-23.sp2">
               <speaker>ŠTEFAN KOCIPER:</speaker>
               <p>Dober dan in lep pozdrav vsem poslankam in poslancem. Spoštovano predsedstvo, v
                  imenu Odbora za zdravstvo, delo, družino in socialno politiko, imam v zvezi z
                  dnevnim redom dva predloga.</p>
            </sp>
            <sp xml:id="SDZ1-Redna-06-1993-03-23.sp3">
               <speaker>PREDSEDNIK MAG. HERMAN RIGELNIK:</speaker>
               <p>Gospod Kociper, nismo pri tej točki; v tem trenutku razpravljamo o tem, oz. dajem
                  na glasovanje imenovanje ministra brez resorja.</p>
            </sp>
            <sp xml:id="SDZ1-Redna-06-1993-03-23.sp4">
               <speaker>ŠTEFAN KOCIPER:</speaker>
               <p>Se oproščam.</p>
            </sp>
            <sp xml:id="SDZ1-Redna-06-1993-03-23.sp5">
               <speaker>PREDSEDNIK MAG. HERMAN RIGELNIK:</speaker>
               <p>Samo trenutek, bomo prišli do tega.</p>
               <p>Torej, ker ni razprave, zaključujem razpravo in prehajamo na glasovanje.</p>
               <p>Na glasovanje dajem predlog za razširitev dnevnega reda z novo točko: imenovanje
                  ministra brez resorja. Ugotovimo sklepčnost, prosim. <stage>(74
                     prisotnih.)</stage></p>
               <p>Kdo je za predlagano razširitev dnevnega reda? <stage>(67 poslancev.)</stage> Je
                  kdo proti? <stage>(Eden.)</stage></p>
               <p>Ugotavljam, da je glasovanje končano in da je predlog za razširitev dnevnega reda
                  sprejet.</p>
               <p>Poslanci poslanske skupine Demokratske stranke, <stage>(Danica Simšič, Tone
                     Peršak, mag. Igor Omerza, Igor Bavčar, dr. Dimitrij Rupel)</stage> so Državnemu
                  zboru predložili predlog zakona  o spremembah in dopolnitvah zakona o usklajevanju
                  pokojnin in denarnih nadomestil za primer brezposelnosti v letu 1993 in predlagajo
                  zboru, da ga uvrsti na dnevni red te seje ter ga obravnava in sprejme po hitrem
                  postopku.</p>
               <p>Predlog zakona ste prejeli s sklicem seje, zbor pa ga bo obravnaval kot 6. točko
                  dnevnega reda.</p>
               <p>Želi besedo predstavnik predlagateljev? Gospa Danica Simšič.</p>
            </sp>
            <sp xml:id="SDZ1-Redna-06-1993-03-23.sp6">
               <speaker>DANICA SIMŠIČ:</speaker>
               <p>Gospod predsedujoči, kolegice in kolegi! Mi smo to spremembo zakona predlagali
                  zavoljo številnih pripomb, ki smo jih imeli tudi pred samim sprejemom. Glede
                  dvojne eskalacije,  ki jo interventni zakon upošteva za pokojnine in pa delno tudi
                  za denarna nadomestila, in zaradi tega, da bi bil zakon nekoliko bolj čist in bolj
                  razumljiv in da bi vendarle pokojninsko problematiko usklajeval na ravni razmerja
                  med plačami, predlagamo, da se vendarle ta točka uvrsti na dnevni red. Materiali
                  so pripravljeni, s tem se strinja tudi odbor kot delovno matično telo in mislimo,
                  da je tovrstna sprememba potrebna. Hvala lepa.</p>
            </sp>
            <sp xml:id="SDZ1-Redna-06-1993-03-23.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Simšičeva. Želi besedo poročevalec odbora? Prosim, gospod Kociper.</p>
            </sp>
            <sp xml:id="SDZ1-Redna-06-1993-03-23.sp8">
               <speaker>ŠTEFAN KOCIPER:</speaker>
               <p>Odbor za zdravstvo, delo, družino in socialno politiko je obravnaval predlog
                  zakona o spremembah in dopolnitvah zakona o usklajevanju pokojnin in denarnih
                  nadomestil za primer brezposelnosti v letu 1993, ki ga je predložila Demokratska
                  stranka. Glede na to, da se odbor še ni dokončno izrekel o amandmajih - in prav
                  tako v zvezi s 3. uvrščeno točko današnjega dnevnega reda, se tudi ni izrekel o
                  amandmajih, ki so bili vloženi - je bilo stališče odbora, da se ti dve točki
                  uvrstita na današnji dnevni red, vendar je predlog, da se uvrstita na sejo v
                  četrtek. Hvala lepa.</p>
            </sp>
            <sp xml:id="SDZ1-Redna-06-1993-03-23.sp9">
               <speaker>PREDSEDNIK MAG. HERMAN RIGELNIK:</speaker>
               <p>Ugotavljam, da so zastopane vse poslanske skupine. Želi o predlogu za razširitev
                  dnevnega reda kdo razpravljati? Ne želi nihče. Zaključujem razpravo in prehajamo
                  na glasovanje.</p>
               <p>Na glasovanje dajem predlog za razširitev dnevnega reda z omenjenim predlogom
                  zakona in to, da se obravnava v četrtek. Ugotovimo sklepčnost, prosim. <stage>(77
                     prisotnih.)</stage></p>
               <p>Kdo je za predlagano razširitev dnevnega reda? <stage>(70 poslancev.)</stage> Je
                  kdo proti? <stage>(1 poslanec.)</stage></p>
               <p>Ugotavljam, da je glasovanje končano in da je predlog za razširitev dnevnega reda
                  sprejet.</p>
               <p>Na glasovanje dajem predlog, da zbor navedeni akt obravnava in sprejme po hitrem
                  postopku. Ugotovimo sklepčnost, prosim. <stage>(Se opravičujem, ni
                     prijelo.)</stage> Ugotovimo sklepčnost, prosim. <stage>(80
                  prisotnih.)</stage></p>
               <p>Kdo je za ta predlog? <stage>(68 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je glasovanje končano in da je predlog za obravnavo navedenega akta
                  po hitrem postopku, sprejet.</p>
               <p>Vlada Republike Slovenije je Državnemu zboru predložila predlog za izdajo zakona o
                  spremembah in dopolnitvah zakona o urejanju naselij in drugih posegov v prostor s
                  predlogom zakona, za katerega predlaga, da ga zbor uvrsti na dnevni red današnje
                  seje in ga obravnava in sprejme po skrajšanem postopku, tako da se hkrati
                  obravnavata in sprejmeta predlog za izdajo zakona in predlog zakona. Predlog za
                  izdajo zakona s predlogom zakona ter mnenje Odbora za infrastrukturo in okolje ste
                  prejeli. Zbor bi predlog tega zakona obravnaval v okviru 24. točke dnevnega reda,
                  to je problematika odstranjevanja nedovoljenih posegov v prostor. Želi predstavnik
                  Vlade besedo? <stage>(Ne želi.)</stage> Želi besedo poročevalec odbora? <stage>(Ne
                     želi.)</stage></p>
               <p>Ugotavljam, da so zastopane vse poslanske skupine. Želi o predlogu Vlade za
                  razširitev dnevnega reda, kdo razpravljati?</p>
               <p>Prosim? <stage>(Ne.)</stage> Ker ne želi nihče razpravljati, zaključujem razpravo
                  in prehajamo na glasovanje.</p>
               <p>Na glasovanje dajem predlog Vlade za razširitev dnevnega reda z omenjenim
                  predlogom za izdajo zakona s predlogom zakona.</p>
               <p>Ugotovimo sklepčnost, prosim! <stage>(79 poslancev.)</stage></p>
               <p>Kdo je za predlagano razširitev dnevnega reda? <stage>(66 poslancev.)</stage> Je
                  kdo proti? <stage>(1 poslanec.)</stage></p>
               <p>Ugotavljam, da je glasovanje končano in da je predlog Vlade za razširitev dnevnega
                  reda sprejet.</p>
               <p>Na glasovanje dajem predlog Vlade, da zbor navedeni akt obravnava in ga sprejme po
                  skrajšanem postopku.</p>
               <p>Ugotovimo sklepčnost, prosim! <stage>(76 poslancev.)</stage></p>
               <p>Kdo je  za predlog Vlade? <stage>(61 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je glasovanje končano in da je predlog Vlade za obravnavo
                  navedenega akta po skrajšanem postopku sprejet.</p>
               <p>Komisija za volitve, imenovanja in administrativne zadeve je Državnemu zboru
                  predložila predlog za izvolitev podpredsednika Državnega zbora in zboru predlaga,
                  da razširi dnevni red s to točko dnevnega reda. V predlogu dnevnega reda je
                  uvrščena kot 3. točka. Predlog za izvolitev ste prejeli z dopisom z dne 18.3.1993.
                  Danes je zasedala Komisija za poslovnik, ki je obravnavala predlog oziroma predlog
                  nekaj poslancev, da se spremeni začasni poslovnik tako, da bi Državni zbor imel le
                  dva podpredsednika. Prosim poročevalca Komisije za poslovnik, da poda stališče
                  komisije. Prosim, gospod Potrč.</p>
            </sp>
            <sp xml:id="SDZ1-Redna-06-1993-03-23.sp10">
               <speaker>MIRAN POTRČ:</speaker>
               <p>Gospod predsednik, spoštovane kolegice in kolegi!</p>
               <p>Skupina poslancev, ki je pri Državnem zboru vložila predlog, naj bi spremenili
                   začasni poslovnik, in sicer njegov 10. člen, da ima Državni zbor dva, ne pa tri
                  podpredsednike, je od poslovniške komisije zahtevala mnenje o tem vprašanju.  </p>
               <p>Danes se je sestala poslovniška komisija in soglasno sprejela na sklepčni seji
                  sklep, da ni potrebno spremeniti dosedanjega prvega odstavka 10. člena začasnega
                  poslovnika Državnega zbora, tako da bi se besedi "tri podpredsednike", spremenile
                  v "dva podpredsednika" in predlaga, da besedilo 10. člena začasnega poslovnika
                  Državnega zbora ostaja nespremenjeno.</p>
               <p>Poslovniška komisija, ki je pristojna za predlaganje sprememb in dopolnitev
                  začasnega poslovnika, torej ne predlaga, da bi se začasni poslovnik spremenil.
                  Hvala lepa.</p>
            </sp>
            <sp xml:id="SDZ1-Redna-06-1993-03-23.sp11">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospodu Potrču. Želi poročevalec Komisije za volitve, imenovanja in
                  administrativne zadeve besedo? Ne želi.</p>
               <p>Ugotavljam, da so zastopane vse poslanske skupine. Želi o predlogu za razširitev
                  dnevnega reda kdo razpravljati? Gospod Podobnik.</p>
            </sp>
            <sp xml:id="SDZ1-Redna-06-1993-03-23.sp12">
               <speaker>MARJAN PODOBNIK:</speaker>
               <p>Spoštovani! Na današnji seji odbora oz. Komisije za poslovnik, kakor sem obveščen,
                  je bil naš predstavnik zadržan. Poslanska skupina Slovenske ljudske stranke je
                  vložila predlog za spremembo poslovnika v smislu zmanjšanja števila
                  podpredsednikov na dva - torej, da ima Državni zbor samo dva podpredsednika - in
                  predlagamo, da se ne glede na sklep Komisije za poslovnik uvrsti na dnevni red
                  vprašanje spremembe poslovnika zato, da sta samo dva podpredsednika in da se o tem
                  Državni zbor opredeli. Hvala.</p>
            </sp>
            <sp xml:id="SDZ1-Redna-06-1993-03-23.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Podobnik.</p>
               <p>Komisija za poslovnik je o tem razpravljala in ne podpira vašega predloga, ki je
                  bil vložen na Komisijo za pripravo poslovnika Državnega zbora, ne pa na Državni
                  zbor. Želite še besedo, gospod Podobnik?</p>
            </sp>
            <sp xml:id="SDZ1-Redna-06-1993-03-23.sp14">
               <speaker>MARJAN PODOBNIK:</speaker>
               <p>Kot sem obveščen, je bila naša vloga poslana najprej vam, kot predsedniku
                  Državnega zbora, in Komisiji za poslovnik; in to že takrat, ko je bila o tem prvič
                  razprava, veste pa, da se ta stvar že precej dolgo vleče. Torej, če gre za
                  proceduralen problem se pač odločite v skladu z poslovnikom, ki je zdaj veljaven.
                  Jaz bi želel, da se o predlogu, ki mislim, da je bil pravočasno v tem smislu
                  vložen v Državni zbor, izjasni. Hvala.</p>
            </sp>
            <sp xml:id="SDZ1-Redna-06-1993-03-23.sp15">
               <speaker>PREDSEDNIK MAG. HERMAN RIGELNIK:</speaker>
               <p>Potem bi jaz, gospod Podobnik predlagal, če oblikujete sklep.</p>
            </sp>
            <sp xml:id="SDZ1-Redna-06-1993-03-23.sp16">
               <speaker>MARJAN PODOBNIK:</speaker>
               <p>Predlagam, da se kot dodatna točka dnevnega reda uvrsti predlog za spremembo
                  poslovnika, po katerem bi Državni zbor imel samo dva in ne tri podpredsednike in
                  da bi o tem danes razpravljali in glasovali. Hvala.</p>
            </sp>
            <sp xml:id="SDZ1-Redna-06-1993-03-23.sp17">
               <speaker>PREDSEDNIK MAG. HERMAN RIGELNIK:</speaker>
               <p>Predlagam, da o tem, kar je gospod Podobnik zdaj predlagal, glasujemo. In sicer
                  predlagam, da ugotovimo sklepčnost. <stage>(77 poslancev.)</stage></p>
               <p>Kdo je za predlog, da se uvrsti na dnevni red glasovanje o tej točki? <stage>(30
                     poslancev.)</stage> Kdo je proti? <stage>(41 poslancev.)</stage></p>
               <p>Torej ta točka se ne uvrsti na dnevni red in predlagam, da nadaljujemo z
                  delom.</p>
               <p>Ugotavljam, da so zastopane vse poslanske skupine. Želi o predlogu za razširitev
                  dnevnega reda, še kdo razpravljati? Prosim.  </p>
            </sp>
            <sp xml:id="SDZ1-Redna-06-1993-03-23.sp18">
               <speaker>ALOJZ METELKO:</speaker>
               <p>Spoštovani predsednik, spoštovani zbor. Predlagam, da razširimo dnevni red našega
                  zbora s temo; problematika kmetijstva.</p>
            </sp>
            <sp xml:id="SDZ1-Redna-06-1993-03-23.sp19">
               <speaker>PREDSEDNIK MAG. HERMAN RIGELNIK:</speaker>
               <p>Prosim. Se opravičujem. Mi smo v tem trenutku pri tem, da govorimo o glasovanju za
                  tretjega podpredsednika, še na razširitvi dnevnega reda. Se opravičujem. Odločali
                  smo o tem, da se odloča o tem, da preidemo iz treh podpredsednikov na dva
                  podpredsednika v Državnem zboru. In to ni bilo uvrščeno na dnevni red.</p>
               <p>Razpravljamo o tem, da se uvrsti točka o volitvi tretjega podpredsednika na dnevni
                  red. In o tem predlogu, če želi kdo še razpravljati? Ne želi. Ker ne želi nihče
                  razpravljati zaključujem razpravo in dajem na glasovanje predlog Komisije za
                  volitve, imenovanja in administrativne zadeve za razširitev dnevnega reda s točko:
                  izvolitev podpredsednika Državnega zbora.</p>
               <p>Ugotovimo sklepčnost, prosim! <stage>(81 poslancev.)</stage></p>
               <p>Kdo je za predlagano razširitev dnevnega reda? <stage>(61 poslancev.)</stage> Je
                  kdo proti? <stage>(9 poslancev.)</stage></p>
               <p>Ugotavljam, da je glasovanje končano in da je predlog za razširitev dnevnega reda
                  sprejet.</p>
               <p>Komisija za volitve, imenovanja in administrativne zadeve je Državnemu zboru
                  predložila še predlog odloka o spremembah in dopolnitvah odloka o ustanovitvi in
                  nalogah komisij in odborov Državnega zbora Republike Slovenije in predlog odloka o
                  spremembi odloka o sestavi Odbora Državnega zbora Republike Slovenije za notranje
                  zadeve in pravosodje in o izvolitvi predsednika, podpredsednika in članov odbora,
                  za katere predlaga, da jih zbor obravnaval in sprejme na 6. seji. Zbor bo ta dva
                  predloga obravnava v okviru 25. točke dnevnega reda. Predlog komisije boste
                  prejeli na mizo jutri. Želi poročevalec komisije besedo? Ne želi.</p>
               <p>Ugotavljam, da so zastopane vse poslanske skupine. Želi o predlogu za razširitev
                  dnevnega reda kdo razpravljati? Ker ne želi nihče razpravljati, zaključujem
                  razpravo in dajem na glasovanje predlog Komisije za volitve, imenovanja in
                  administrativne zadeve za razširitev dnevnega reda z omenjenima predlogoma
                  odlokov.</p>
               <p>Ugotovimo sklepčnost, prosim! <stage>(81 poslancev.)</stage></p>
               <p>Kdo je za predlagano razširitev dnevnega reda? <stage>(72 poslancev.)</stage> Je
                  kdo proti? <stage>(Nihče.)</stage></p>
               <p>Ugotavljam, da je glasovanje končano in da je predlog za razširitev dnevnega reda
                  sprejet.</p>
               <p>Komisija za volitve, imenovanja in administrativne zadeve je za 25. točko dnevnega
                  reda predložila mnenje k predlogu Sodnega sveta Republike Slovenije za izvolitev
                  predsednika Vrhovnega sodišča Republike Slovenije in razrešitev sodnic Temeljnega
                  sodišča v Morski Soboti in Novi Gorici in mnenje k predlogu družbenega
                  pravobranilca samoupravljanja Republike Slovenije za imenovanje namestnika
                  družbenega pravobranilca samoupravljanja Republike Slovenije. Gradivo ste prejeli
                  z dopisom z dne 18.3.1993. Danes pa ste na klop prejeli še dodatni predlog
                  komisije, to je predlog za razrešitev generalnega direktorja Službe družbenega
                  knjigovodstva Republike Slovenije. Ker je bila obravnava teh predlogov predvidena
                  s sklicem seje, ne gre za razširitev, zato o njih ni potrebno posebej
                  odločati.</p>
               <p>Poslanec poslanske skupine Združene liste, Miran Potrč in poslanec poslanske
                  skupine Social-demokratske stranke dr. Jože Pučnik, kot predlagatelja predloga
                  zakona o spremembah in dopolnitvah zakona o načinu obračunavanja in izplačevanja
                  plač predlagata Državnemu zboru, da ga obravnava in sprejme po hitrem postopku.
                  Želi predstavnik predlagateljev besedo? Ne želi. Želi besedo poročevalec
                  pristojnega delovnega telesa? Prosim gospod Kociper.</p>
            </sp>
            <sp xml:id="SDZ1-Redna-06-1993-03-23.sp20">
               <speaker>ŠTEFAN KOCIPER:</speaker>
               <p>Spoštovani! Odbor za zdravstvo, delo, družino in socialno politiko je obravnaval
                  predlog zakona o spremembah in dopolnitvah zakona o načinu obračunavanja in
                  izplačevanja plač, ki sta ga vložila gospod Miran Potrč in gospod dr. Jože Pučnik.
                  Odbor je v temeljiti in obširni razpravi ugotovil, da je predlog zakona utemeljen,
                  da se ga danes uvrsti na dnevni red in da ga uvrstimo na dnevni red po hitrem
                  postopku. Žal pa do zasedanja odbora odbor ni dobil vseh amandmajev, predvsem pa
                  amandmajev Vlade, ki jih je v času zasedanja še Vlada obravnavala oz.
                  pripravljala. Odbor zato predlaga zboru, da to točko uvrsti na dnevni red v
                  četrtek. Hvala lepa.</p>
            </sp>
            <sp xml:id="SDZ1-Redna-06-1993-03-23.sp21">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Na glasovanje dajem ta predlog gospoda Kocipra, da točko ne
                  obravnavamo tako kot je predvideno v okviru dnevnega reda, ampak da jo obravnavamo
                  na seji v četrtek in to po hitrem postopku.</p>
               <p>Prosim, ugotovimo sklepčnost. <stage>(78 prisotnih.)</stage></p>
               <p>Kdor je za, naj glasuje! <stage>(62 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je zbor sklenil, da bo obravnaval omenjeno točko v četrtek in to po
                  hitrem postopku.</p>
               <p>Vlada Republike Slovenije, ki je predložila predlog za izdajo zakona o pogojih
                  koncesije za modernizacijo ceste na trasi državna meja pri Šentilju - Maribor -
                  Celje - Ljubljana - Postojna _ državna meja pri Novi Gorici, z odsekom za Koper in
                  državno mejo pri Sežani, mejni prehod Fernetiči, ter državno mejo pri Lendavi z
                  osnutkom zakona, predlaga Državnemu zboru, da se pri obravnavi navedenega akta
                  združita prva in druga faza postopka tako, da se hkrati obravnava predlog za
                  izdajo zakona z osnutkom zakona. Želi predstavnik Vlade besedo? Ne želi. Želi
                  besedo poročevalec delovnega teles? Ne želi.</p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ne želi nihče. Zaključujem razpravo in dajem na glasovanje predlog Vlade
                  za združitev prve in druge faze zakonodajnega postopka pri obravnavi navedenega
                  akta. Ugotovimo sklepčnost, prosim. <stage>(77 prisotnih.)</stage></p>
               <p>Kdor je za, naj glasuje! <stage>(63 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je glasovanje končano in da je zbor sklenil, da se združita prva in
                  druga faza zakonodajnega postopka pri obravnavi omenjenega akta.</p>
               <p>Vlada Republike Slovenije, ki je predložila predlog za izdajo zakona o stvarnih
                  pravicah tujcev na nepremičninah z osnutkom zakona, predlaga Državnemu zboru, da
                  se pri obravnavi navedenega akta združita prva in druga faza zakonodajnega
                  postopka tako, da se hkrati obravnava predlog za izdajo zakona  z osnutkom zakona.
                  Želi predstavnik Vlade besedo? Ne želi. Želi besedo poročevalec delovnega telesa?
                  Ne želi.</p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ne želi nihče razpravljati. Zaključujem razpravo in dajem na glasovanje
                  predlog Vlade za združitev prave in druge faze zakonodajnega postopka pri
                  obravnavi omenjenega akta. Ugotovimo sklepčnost, prosim <stage>(74
                     prisotnih.)</stage></p>
               <p>Kdor je za, naj glasuje! <stage>(49 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je glasovanje končano in da je Zbor sklenil, da se združita prva in
                  druga faza zakonodajnega postopka pri obravnavi navedenega akta.</p>
               <p>Predlagam, da se zaradi vsebinskega zaporedja  najprej obravnava 15. točka
                  dnevnega reda, to je letno poročilo o delu Sveta za varstvo človekovih pravic za
                  obdobje november 1991 - november 1992 in memorandum Sveta za varstvo človekovih
                  pravic in temeljnih svoboščin in šele nato 14. točka dnevnega reda, to je predlog
                  za izdajo zakona o varuhu človekovih pravic. Prosim gospa Skuk.</p>
            </sp>
            <sp xml:id="SDZ1-Redna-06-1993-03-23.sp22">
               <speaker>NADA SKUK:</speaker>
               <p>Spoštovani predsedujoči, spoštovane poslanke in poslanci! Predlagam, da se točka
                  dnevnega reda - druga po novem predlogu dnevnega reda - pod številko 4 prenese na
                  obravnavo v četrtek, ker se mora Mandatno-imunitetna komisija še enkrat sestati.
                  Prosim člane, da se zberemo med prvim odmorom v sobi 209.</p>
            </sp>
            <sp xml:id="SDZ1-Redna-06-1993-03-23.sp23">
               <speaker>PREDSEDNIK MAG. HERMAN RIGELNIK:</speaker>
               <p>Besedo ima gospod Peršak. Ne želi. Dobro.</p>
               <p>Potem dajem predlog, ki ga je dala gospa Skukova, na glasovanje, in sicer, da
                  obravnava zaprosil za uvedbo in nadaljevanje kazenskih postopkov zoper Zmaga
                  Jelinčiča, poslanca Državnega zbora, obravnavamo v četrtek.</p>
               <p>Najprej ugotovimo sklepčnost! - <stage>(67 navzočih.)</stage></p>
               <p>Kdo je za predlagani predlog? <stage>(61 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Besedo ima sedaj gospod Peršak. Prosim.</p>
            </sp>
            <sp xml:id="SDZ1-Redna-06-1993-03-23.sp24">
               <speaker>ANTON PERŠAK:</speaker>
               <p>Spoštovani gospod predsednik, spoštovane poslanke in poslanci! V imenu poslanske
                  skupine Demokratov predlagam še eno razširitev dnevnega reda. Opravičujem se, da
                  to delam šele danes na začetku seje, vendar so prav v zadnjih dneh nastopili
                  nekateri momenti, ki ta predlog opravičujejo.</p>
               <p>Predlagamo namreč razširitev dnevnega reda s točko "Pogajalska izhodišča za
                  pogajanja z Republiko Italijo, oziroma odnosi z Republiko Italijo". Zakaj menimo,
                   da Državni zbor mora razpravljati o zunanji politiki in še posebej o odnosih
                  Slovenije z Italijo? Čeprav je bil opozorjen na zunanjepolitične probleme, Zbor
                  doslej ni zahteval temeljite razprave o zunanjepolitični strategiji Republike
                  Slovenije na svojem zasedanju. Zunanja politika je v težavah, Državni zbor je
                  soodgovoren, vendar nima možnosti usmerjanja, za katero je sicer pooblaščen
                  oziroma zadolžen po zakonu. Še posebej nujna se zdi razprava v Državnem zboru
                  zaradi najnovejšega razvoja dogodkov v Republiki Italiji. Kot je znano, vodijo
                  predvsem v sosednji deželi, to je v Furlaniji-Julijski krajini, večmesečno
                  kampanjo za revizijo Osimskih sporazumov, za spreminjanje meja, za vračanje
                  premoženja optantom in predlagajo izsiljevanje Slovenije pri njenem vključevanju v
                  evropske integracijske procese.</p>
               <p>Doslej je bilo mogoče časopisne članke in posamezne izjave ločiti od državne
                  politike. V zadnjih dneh pa sta nastopila dva nova momenta, ki naš zbor neposredno
                  pozivata k razpravi in k temu, da trdno vzame v roke krmilo zunanjepolitične
                  strategije.</p>
               <p>Prvič. Zunanje ministrstvo Italije je v posebni tiskovni izjavi 17. marca 1993
                  tako-rekoč povzelo zahteve člankarjev in posameznih političnih aktivistov, s tem
                  pa je dosedanji tok pogovorov na državni ravni obremenilo z velikim političnim
                  pritiskom. Slovenija se mora odločiti, kako bo reagirala na ta uradni pritisk,
                  oziroma ali bo pred njim popustila ali ne.</p>
               <p>Drugič. Istočasno je poslanska skupina, ki jo vodi gospod Andreotti - to je
                  skupina krščanskih demokratov - pripravila posebno resolucijo za Svet Evrope, v
                  kateri je glavni predmet pritožbe sedanja meja med Slovenijo in Hrvaško. Andreotti
                  opozarja Svet Evrope, da Slovenija - in seveda tudi Hrvaška, toda ta ni takojšnji
                  kandidat za članstvo v Svetu Evrope - s tem ne spoštuje pogojev za zagotavljanje
                  pravic manjšin - mišljena je seveda italijanska manjšina - in da zaradi tega
                  Slovenija nima ustreznih kvalifikacij za pristop k Svetu Evrope. - Kolikor smo
                  obveščeni, bodo o tem razpravljali odbori skupščine Sveta Evrope že te dni na
                  Malti.</p>
               <p>Sodimo, da je po vsem tem nemogoče brez odgovora nadaljevati normalne pogovore z
                  italijansko vlado oz. njenim zunanjim ministrstvom. Naše stališče je, da je
                  Slovenija svoje politične, pravne in finančne obveznosti izvršila z izpolnjevanjem
                  Osimskih sporazumov oziroma Rimskega sporazuma iz leta 1983 <stage>(ki jih je
                     Italija 1. avgusta 1992 priznala kot veljavne sporazume med Slovenijo in
                     Italijo)</stage>, s svojo skrbjo za italijansko manjšino, ki živi v Sloveniji
                  in z dolgo tradicijo prijateljskih odnosov med državama oziroma narodoma.</p>
               <p>Menimo, da je zunanja politika tisto področje politike, kjer mora celotno
                  politično telo govoriti z enim glasom in kjer rešitve ne morejo ustrezati le enemu
                  delu politike. Odločanje o tako pomembnem problemu - kot so nezmerne zahteve
                  italijanske uradne politike do slovenske države, premoženja in ozemlja, vprašanje
                  meje - mora biti v rokah parlamenta. Diplomatska vljudnost ne sme in ne more
                  pomeniti popuščanja in je ni mogoče tolmačiti kot servilnost. Površnost in
                  dopuščanje internega odločanja o tako strateškem trenutku slovenske zunanje
                  politike bi se lahko maščevala.</p>
               <p>Predlagamo tudi - ne predlagamo še tega, ampak predlagamo, da Državni zbor
                  razmisli, ali bi v tej točki, npr. zaradi kočljivosti, v delu te točke, recimo,
                  sejo zaprl. In drugič predlagamo, da podlage za razpravo predloži Odbor Državnega
                  zbora za mednarodne odnose, ki je o tem del razprave že opravil.</p>
               <p>Mislim, da, kot rečeno, kočljivost in urgentnost teme opravičuje uvrstitev in
                  predlog za uvrstitev na dnevni red. Razpravljamo lahko jutri, ko bo odbor
                  predložil kakšno gradivo. Hkrati vam tudi dajem predlog za uvrstitev na dnevni
                  red. Hvala.</p>
            </sp>
            <sp xml:id="SDZ1-Redna-06-1993-03-23.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Peršaku. Predlagal bi, da se v odmoru sestanejo poslanske
                  skupine in predlagajo razširitev dnevnega reda in bi to točko, se pravi pogajalska
                  izhodišča s pogajanji z Italijo, obravnavali v četrtek. Istočasno bi prosil, da bi
                  se poslanske skupine opredelile do tega, ali je seja okrog te točke zaprta ali ni
                  zaprta. Prosim, gospod Jelinčič, v zvezi s tem. Gospod Thaler, prosim.</p>
            </sp>
            <sp xml:id="SDZ1-Redna-06-1993-03-23.sp26">
               <speaker>ZORAN THALER:</speaker>
               <p>Hvala lepa gospod predsednik! Rad bi obvestil spoštovani zbor, da včeraj in danes
                  zaseda Odbor za mednarodne odnose Državnega zbora kot pristojno delovno telo, da
                  obravnava točko: Izhodišča za pogovore in pogajanja z Republiko Italijo. Včeraj
                  smo opravili temeljito in resno razpravo o tem problemu. V popoldanskem delu smo
                  imeli posvet oziroma pogovor s predstavniki slovenski manjšine. Imenovana je bila
                  posebna strokovna skupina, da pripravi dokončno obliko stališč in sklepov Odbora
                  Državnega zbora za mednarodne odnose. Odbor zaenkrat še ni predlagal, da bi to
                  temo uvrstili na dnevni red Državnega zbora. Del razlogov za to je bil, da že ta
                  teden, v četrtek, potuje slovenska delegacija v Rim - po predhodnem dogovoru - na
                  nadaljevanje pogovorov in je v nekem smislu večinsko stališče bilo, da bi po tej
                  naslednji rundi poslušali ponovno poročilo in nato sklepali o tem, ali bi
                  predlagali, da Državni zbor to uvrsti na dnevni red naslednje seje Državnega
                  zbora. Moje osebno stališče v tem trenutku je - poudarjam, da se bo odbor danes ob
                  14. uri še enkrat sestal oziroma v nadaljevanju seje pogledal stališča in sklepe
                  odbora glede problematike - če uvrstimo to na dnevni red, je pravilno, da to
                  opravimo danes ali jutri, kajti v četrtek bi to potekalo paralelno s sestankom v
                  Rimu, kar mislim, da ne bi imelo pravega učinka oziroma ne bi bilo racionalno. Kot
                  sem prej povedal, sodim, da bi, glede na to, da je to proces, da ne bo tako hitro
                  kaj zamujeno, da bi zdaj lahko ostali na nivoju Odbora za mednarodne odnose kot
                  pristojnega delovnega telesa in to uvrstili - po temeljiti pripravi materialov -
                  na naslednjo sejo. Hvala lepa.</p>
            </sp>
            <sp xml:id="SDZ1-Redna-06-1993-03-23.sp27">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Prosim, gospod Jelinčič.</p>
            </sp>
            <sp xml:id="SDZ1-Redna-06-1993-03-23.sp28">
               <speaker>ZMAGO JELINČIČ:</speaker>
               <p>Predsedujoči, poslanke in poslanci dober dan! Smatram, da je potrebno, da gre ta
                  tematika, ki jo je nakazal gospod Peršak in zahteval, da gre na zasedanje
                  sedanjega zbora. Zunanja politična usmerjenost Republike Slovenije in delovanje
                  našega gospoda zunanjega ministra, ne ustreza željam mnogih ali, bi rekel, kar
                  večine slovenskega naroda. Namreč, tako nedorečena politika se napram Italiji še
                  ni vodila. Ko smo govorili z zamejci iz Slovenije so v zelo lepih besedah in z
                  mnogo takta povedali to isto, kar jaz zdaj povem direktno in naravnost. Mislim, da
                  o tem moramo razpravljati, da je tema urgentna. Dvomim pa, če bi seja morala biti
                  zaprta. Konec koncev se ta tema tiče kompletnega slovenskega naroda in mislim, da
                  pred njim nimamo kaj skrivati. Hvala.</p>
            </sp>
            <sp xml:id="SDZ1-Redna-06-1993-03-23.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Žarko Pregelj. Replika gospod Polajnar.</p>
            </sp>
            <sp xml:id="SDZ1-Redna-06-1993-03-23.sp30">
               <speaker>IGNAC POLAJNAR:</speaker>
               <p>Spoštovani! Se opravičujem, zdaj ne razumem o čem naj bi razpravljali: ali o
                  politiki Republike Slovenije do Italije ali o delu zunanjega ministra Republike
                  Slovenije. Najprej razčistimo to vprašanje.</p>
            </sp>
            <sp xml:id="SDZ1-Redna-06-1993-03-23.sp31">
               <speaker>PREDSEDNIK MAG. HERMAN RIGELNIK:</speaker>
               <p>Gospod Žarko Pregelj.</p>
            </sp>
            <sp xml:id="SDZ1-Redna-06-1993-03-23.sp32">
               <speaker>ŽARKO PREGELJ:</speaker>
               <p>Spoštovani! Podpiram pobudo gospoda Peršaka, da se ta problematika uvrsti na
                  dnevni red. Osebno sem to problematiko, že v prejšnjem sklicu večkrat zahteval, in
                  sicer ne zgolj odnos do Italije, ampak tudi do Hrvaške, predvsem do tistih naših
                  sosed, kjer prihaja do določenih problemov. V resnici Državni zbor na tem področju
                  ne deluje tako, kot je zadolžen po ustavi. Državni zbor daje osnovne usmeritve
                  tudi pri zunanji politiki. In če me vprašate, ne vem kakšna je osnovna usmeritev
                  Državnega zbora, kajti o tem problemu nismo nikoli razpravljali. Ni res, da lahko
                  Odbor za mednarodne odnose to prevzame nase. To je izkoriščanje pristojnosti tega
                  odbora. Po zakonu o zunanjih zadevah je jasno za kaj je pristojen Odbor za
                  mednarodne odnose. Pristojen je za nadzor postopkov, ki se opravljajo na
                  diplomatski ravni pri zunanji politiki, nikakor pa ni pristojen za določanje
                  ciljev; lahko jih predlaga v sprejem Državnemu zboru, toda Državni zbor jih mora
                  sprejeti. Ravno cilji so tukaj problematični. Enostavno jih ni. Zato to
                  problematiko moramo uvrstiti na dnevni red in ker je ta trenutek tak, da so
                  nastopili problemi, je mogoče pravi trenutek, da se o tem dokončno pogovorimo.</p>
               <p>Še enkrat ponavljam, izgovarjati se, da je Odbor za to pristojen, ni v skladu z
                  zakonom o zunanjih zadevah. Tudi ta pogajalska runda z Italijo je v bistvu
                  speljana po napačni proceduri. Enostavno se pogajanja, ki so zgolj strokovne
                  narave, na ravni strokovnih sodelavcev, v bistvu zgolj na neki vladni ravni, se
                  jih s tem, ko se jih obravnava na Odboru za mednarodne odnose, predlaga kot
                  državno raven. To ni sprejemljivo. Enostavno je treba upoštevati zakon o zunanjih
                  zadevah in tako tudi ravnati. Namreč, zakon o zunanjih zadevah jasno pove, kdaj
                  lahko odbor da soglasje, in sicer na pobudo za pogajanja za sklenitev določenih
                  mednarodnih pogodb. Tega ni bilo. Tak način izkoriščanja Odbora za mednarodne
                  odnose, mislim, da je v bistvu prekršek.</p>
               <p>Zato še enkrat podpiram to pobudo, da se o tej problematiki razpravlja in prosim,
                  da upoštevate predlog predsednika Rigelnika; mislim da je umesten. Hvala lepa.</p>
            </sp>
            <sp xml:id="SDZ1-Redna-06-1993-03-23.sp33">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo razpravljati na to temo? Gospod Hvalica.</p>
            </sp>
            <sp xml:id="SDZ1-Redna-06-1993-03-23.sp34">
               <speaker>IVO HVALICA:</speaker>
               <p>Gospod predsednik, spoštovani! Sem za to, da o tem razpravlja Državni zbor, ampak
                  ne nepripravljeno. Prepričan sem, da Državni zbor v tem trenutku ne bi mogel
                  zajeti obsega te materije, ki je izjemno kompleksa in zahtevna. Treba je
                  pravočasno dobiti materiale in to preštudirati. Predlagam, da o tem razpravlja
                  Državni zbor, vendar, glede na to, da je že v četrtek druga runda pogovorov ali
                  pogajanj <stage>(kakor že hočete)</stage> v Rimu, se mi zdi, da bi bilo
                  improviziranje kontraproduktivno.</p>
            </sp>
            <sp xml:id="SDZ1-Redna-06-1993-03-23.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-06-1993-03-23.sp36">
               <speaker>ZMAGO JELINČIČ:</speaker>
               <p>Mislim, da gospod Hvalica ni povedal tistega, kar bi mi radi slišali. Stvari je
                  treba reševati in če hočemo reševati, moramo o njih razpravljati, ne pa se
                  pripravljati, med tem bodo pa Italijani poželi vse tisto, kar so hoteli. Jaz
                  mislim, da je zadeva izredno goreča, mislim da bi bilo treba o njej razpravljati
                  že danes. Hvala.</p>
            </sp>
            <sp xml:id="SDZ1-Redna-06-1993-03-23.sp37">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo? Gospod Polajnar.</p>
            </sp>
            <sp xml:id="SDZ1-Redna-06-1993-03-23.sp38">
               <speaker>IGNAC POLAJNAR:</speaker>
               <p>Zagotovo bo potrebno razpravljasti o tem tudi v Državnem zboru, samo jaz bi rekel,
                  da je vendarle Odbor za mednarodne odnose ta hip poklican, da o tem razpravlja; če
                  je potrebno tudi še dva dni pred nadaljevanjem teh pogovorov v Rimu. Nisem
                  prepričan, da bi zdaj takojšnjo razpravljanje v Državnem zboru stvari kakorkoli
                  ustrezno rešilo. Bolj se bojim, da bi tukaj razpravljali o vsem, pa navsezadnje ne
                  bi vedeli pri čem smo. Zato jaz pozivam, da naj Odbor za mednarodne odnose se o
                  tej stvari resno pogovarja - kot sem že rekel, če je treba tudi ves čas, oba dneva
                  - in naj ta odbor, če je potrebno, do četrtka oblikuje ta pogajalska izhodišča in
                  jaz bi mu - bom rekel - čisto mirnega srca ta mandat zdaj podelil. Navsezadnje je
                  to Odbor Državnega zbora ne pa kdorkoli.</p>
            </sp>
            <sp xml:id="SDZ1-Redna-06-1993-03-23.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Polajnar. Gospod Anderlič.</p>
            </sp>
            <sp xml:id="SDZ1-Redna-06-1993-03-23.sp40">
               <speaker>TONE ANDERLIČ:</speaker>
               <p>Spoštovani! Vendarle mislim, da je nezaslišano, da Državni zbor pred tako
                  pomembnimi pogajanji ni o teh stvareh razpravljal in zavzel stališča, ali pa
                  sprejel celo platforme. O tem je bil govor že pred tem zborom. In čudi me, kako
                  iti sploh v Rim, če nimamo platforme in če nimamo materialov. Seveda impliciram na
                  to, kar je bilo tukaj rečeno, da ni materialov in da ne moremo razpravljati in
                  tako naprej. - Z mojega vidika bi bilo smiselno in nujno, da parlament oziroma
                  Državni zbor pred vsakim takim, ali pa seveda tudi drugačnimi pogajanji, sprejme
                  paltformo in politiko na tem področju; če seveda je to nek organ oblasti, ki ima
                  določene naloge. V tem trenutku seveda nisem za to, da kar tako damo na dnevni red
                  in razpravljamo brez teh materialov. Gospod Thaler naj pove, ali lahko te
                  materiale zbere in tekom današnjega dneva razpravlja komisija in jutri naj Državni
                  zbor o tem razpravlja. Seveda, jaz bom glasoval za to, da se uvrsti ta točka na
                  dnevni red Državnega zbora. Hvala.</p>
            </sp>
            <sp xml:id="SDZ1-Redna-06-1993-03-23.sp41">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Anderlič. Gospod Bavčar.</p>
            </sp>
            <sp xml:id="SDZ1-Redna-06-1993-03-23.sp42">
               <speaker>IGOR BAVČAR:</speaker>
               <p>Jaz mislim, da so stvari bolj dramatične, kot si jih želimo naslikati zdaj, ko
                  razpravljamo o tej točki dnevnega reda oziroma o tem, ali naj jo uvrstimo ali
                  ne.</p>
               <p>Namreč, točka zadeva celo vrsto dogodkov, ki bi si jih mi morali jasno predočiti.
                  Poglejte, pismo Andreottijeve poslanske skupino o tem, da naj se Sloveniji ne
                  omogoči vključevanje v Svet Evrope, je samo eden od dogodkov, ki nas potiska nazaj
                  na področje in v - bom rekel - okrilje države in političnega prostora, iz katerega
                  smo se pred dvema letoma in pol začeli komajda umikati.</p>
               <p>Drugi tak dogodek, ki je šel mimo tega zbora, je posvetovanje z vzhodno evropskimi
                  državami v Köbenhavnu, kamor Slovenija ni bila povabljena iz razloga, češ, če bi
                  povabili Slovenijo na to posvetovanje, bi morali povabiti tudi druge države bivše
                  Jugoslavije.</p>
               <p>Tretji tak dogodek, ki ga je  mogoče uvrstiti v sosledje teh, za nas vsekakor zelo
                  neljubih stvari, je prepoved uvoza mesa iz Slovenije; ker smo bili izenačeni s
                  področjem iz katerega smo se pred dvema letoma in pol začeli umikati.</p>
               <p>In moram reči, da sem zelo skeptičen in naravnost zaskrbljen nad slovensko zunanjo
                  politiko, ki o tako pomembnih dimenzijah umeščanja Slovenije v sodobne evropske
                  tokove noče razpravljati na seji Državnega zbora. In nenazadnje, kakšen je
                  argument, da zbor o tem ne more odločati zato, ker v četrtek že gre delegacija v
                  Rim? S kakšnimi pooblastili, vas sprašujem. Na podlagi kakšnih izhodišč in kakšno
                  politiko bo delegacija zastopala na teh sestankih v Rimu? Mislim, da obstaja
                  dovolj razlogov, ki jih je naša poslanska skupina navedla in ki jih je podprla
                  tudi poslanska skupina Slovenske nacionalne stranke, gospod Anderlič, da vendarle
                  uvrstimo to točko na dnevni red danes ali jutri in o tem razpravljamo. Kar zadeva
                  osnove za to razpravo, mislim, da je gospod Thaler rekel, da komisija zaseda že
                  dva dni in ni vrag, da ne bi znala povedati Državnemu zboru, o čem razpravlja.
                  Vlada ima zunanjega ministra in predsednika vlade, ki ga pričakujem ob tej točki
                  dnevnega reda.</p>
               <p>Mislim, da je dovolj razlogov za to, da se odločimo, da to točko danes uvrstimo na
                  dnevni red.</p>
            </sp>
            <sp xml:id="SDZ1-Redna-06-1993-03-23.sp43">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Bavčar. Želi še kdo? Prosim, gospod Thaler.</p>
            </sp>
            <sp xml:id="SDZ1-Redna-06-1993-03-23.sp44">
               <speaker>ZORAN THALER:</speaker>
               <p>Hvala lepa. Rad bi odgovoril na tista mnenja, ki trdijo, da nekaj ni v skladu z
                  zakonom. Zakon o zunanjih zadevah je zelo jasen in Odbor je zasedal in razpravljal
                  o tej temi po 59. členu zakona, ki govori o tem, kaj se dogaja s pobudo za začetek
                  določenih pogajanj. Po tem členu je Odbor za mednarodne odnose pristojen, da v
                  imenu parlamenta daje soglasje za začetek takih pogajanj.</p>
               <p>Druga stvar je, da obstajajo dokumenti, materiali, izhodišča za pogovore in
                  pogajanja z Italijo, ki jih je pripravila Vlada in tudi sprejela. Tako da je odbor
                  delal na osnovi teh dokumentov. Trenutno pripravlja posebna skupina stališča in
                  sklepe odbora. Tako da je predvsem vprašanje, ne to, koliko bo kdo glasen pri tej
                  temi, ampak, kaj je v tem trenutku racionalno. Dejstvo je, da bo slovenska
                  delegacija imela vsa legalna pooblastila da se pogovarja. Vprašanje pa je, ali s
                  tem hiteti na Državnem zboru, ali pa si vzeti čas in imeti to pripravljeno na
                  naslednji seji. Zdi se mi racionalno - če se odloči za to sejo  da je to danes ali
                  jutri. Hvala lepa.</p>
            </sp>
            <sp xml:id="SDZ1-Redna-06-1993-03-23.sp45">
               <speaker>PREDSEDNIK MAG. HERMAN RIGELNIK:</speaker>
               <p>Gospod Peršak, potem gospod Žarko Pregelj.</p>
            </sp>
            <sp xml:id="SDZ1-Redna-06-1993-03-23.sp46">
               <speaker>ANTON PERŠAK:</speaker>
               <p>Občutek imam, da se poskuša na nek način minimalizirati problem. Slovenija je bila
                  predstavljena v Evropi kot vzorčen primer, kako rešuje nekatere temeljne probleme
                  demokracije, človekovih pravic, pravic manjšin itd. Če nek politik takšnega
                  kalibra kot je gospod Andreotti, ki uživa tudi v Svetu Evrope velik prestiž,
                  naenkrat obtoži to državo, da ima neustrezno urejen problem manjšin, to seveda ni
                  kdorkoli. To ni nek x poslanec, ampak je to nekdanji predsednik italijanske vlade
                  in človek, ki uživa v instituciji kot je Svet Evrope zelo velik ugled. Mislim, da
                  Državni zbor mora biti zaskrbljen ob takih dogodkih. Po mojem mnenju bi bilo
                  logično, da se razmišlja o tem, kar je že bilo povedano, ali ta trenutek imamo
                  resne podlage. Resne podlage lahko sprejme samo ta zbor za to, da še naprej
                  nadaljujemo pogajanja, kot da se ni nič zgodilo. Hvala.</p>
            </sp>
            <sp xml:id="SDZ1-Redna-06-1993-03-23.sp47">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Žarko Pregelj.</p>
            </sp>
            <sp xml:id="SDZ1-Redna-06-1993-03-23.sp48">
               <speaker>ŽARKO PREGELJ:</speaker>
               <p>Gospod Thaler, nimate prav! Postopki so popolnoma v nasprotju z zakonom o zunanjih
                  zadevah. Garantiram vam, da so v nasprotju. 59. člen jasno opredeljuje, kdaj se
                  vloži pobuda, kdaj mora Odbor dati soglasje za pogajanja. Pobuda ni bila vložena.
                  Pobuda je vedno vložena namensko za sklenitev določene mednarodne pogodbe. Tega ni
                  bilo.</p>
               <p>Ni treba predložiti pobude za pogajanja, ki so posledica izvajanja že sprejetih
                  pogodb. Torej, če bi šlo samo za pogajanja o odplačevanju odškodnine, ki jo
                  predvideva Rimski sporazum, potem ni potrebno nobenega soglasja odbora in vlada po
                  nepotrebnem išče soglasje pri Odboru, kajti s tem prenaša odgovornost na Odbor. Če
                  je tu sprememba ali neka nova pobuda, pa mora biti pobuda vložena v skladu s tem
                  členom; pa ni bila. In prosim, ne megliti dejstev, ker niso bila tako
                  predstavljena, kot jih vi predstavljate.</p>
               <p>Očitno gre pri celotni zadevi za spremembo Osimskih sporazumov in zato mora svojo
                  opredelitev sprejeti Državni zbor. Kdor razume diplomatske note, jih lahko razume
                  zgolj tako. In zato prosim, ne zamegljevati stvari. Hvala lepa.</p>
            </sp>
            <sp xml:id="SDZ1-Redna-06-1993-03-23.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Pregelj. Želi še kdo razpravljati? Prosim, gospod Jaša Zlobec.</p>
            </sp>
            <sp xml:id="SDZ1-Redna-06-1993-03-23.sp50">
               <speaker>JAŠA L. ZLOBEC:</speaker>
               <p>Tako kot poslanska skupina LDS se tudi sam v celoti strinjam s tem, da damo danes
                  ali jutri to stvar na dnevni red. Strinjam se z argumenti tako kolege Anderliča
                  kot kolegov iz Demokratske stranke. Edino nečesa ne razumem. Zakaj se nekomu
                  imputira, da minimaliziramo problem? Mislim, da problem ni minimalen, da je
                  problem velik in ravno zato, ker je velik in pereč, ker se s tem kaže srhljiva
                  prihodnost Sloveniji, se mi zdi to še razlog več, da Državni zbor sprejme zelo
                  jasna in obvezujoča stališča, s čimer bo pomagal delegaciji pri pogajanjih, ker bo
                  obvezana s stališči Državnega zbora.</p>
               <p>Tako da tu, kolegi iz Demokratske stranke, ne vidim nikakršnega razhajanja v
                  oceni, da gre za izjemno težko in resno zadevo, o kateri mora zbor nemudoma
                  razpravljati.</p>
            </sp>
            <sp xml:id="SDZ1-Redna-06-1993-03-23.sp51">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Zlobec. Želi še kdo razpravljati? Gospod Školč.</p>
            </sp>
            <sp xml:id="SDZ1-Redna-06-1993-03-23.sp52">
               <speaker>JOŽEF ŠKOLČ:</speaker>
               <p>Hvala lepa. Mislim, da je to nepotrebno napenjanje loka v tem trenutku. Preden bi
                  odločali o uvrščanju katerekoli točke na dnevni red, bi morali imeti ustrezne
                  materiale in se mi zdi, da bi bil nevaren precedans, če bo vsakdo, ki bo ocenil,
                  da je to potrebno ali da je to točka njegove promocije, izposloval, da se o nečem
                  lahko razpravlja. Zato iz proceduralnih razlogov nasprotujem temu, da bi o tem
                  odločali, preden bi imeli vsi poslanci ustrezne materiale. In v tem smislu je
                  mogoče izpeljati dogovor na način, kot je bilo predlagano, da se te materiale
                  pogleda in da se določi način obravnave.</p>
               <p>Gospoda Peršaka ne razumem v tem njegovem prizadevanju, češ, da je treba pred vsem
                  zborom o teh stvareh govoriti in da se nekaj prikriva. Ali to pomeni, da on
                  gospodu Ruplu, ki je ves čas sodeloval v teh pogovorih, ne zaupa? V tem Odboru za
                  mednarodne odnose so predstavniki vseh poslanskih skupin in o teh stvareh se je
                  dosti govorilo in skupna ocena je bila, da del tega napihovanja, ki je v Italiji,
                  je zato, ker se pripravljajo na volitve in iz notranje političnih razlogov in da
                  nima smisla, da temu prilivamo olje na ogenj. S tem so se bolj ali manj strinjali
                  vsi.</p>
               <p>Tu sta dve ločeni zadevi. Eno so pogajanja z Italijo in drugo je sprejem v Svet
                  Evrope. Če razpravljamo o tem naprej, bi se osredotočil na to drugo. Sprejemanje v
                  Svet Evrope pomeni, da se jasno odgovori na očitke o zaščiti manjšin v Sloveniji.
                  To pa pomeni, da je potrebno opraviti razgovore ne samo s predstavniki naših
                  manjšin, ampak tudi s predstavniki madžarske in italijanske manjšine v Sloveniji.
                  Oni so tisti, ki lahko verodostojno povedo, kaj od tega drži in kaj ne. To, da
                  vračamo žogico na način "ujemite tatu" - Andreotti in njegova skupina bo rekla,
                  kršijo se te in te pravice, mi bomo rekli, kršijo se druge pravice - to ne pelje
                  nikamor.</p>
               <p>Jaz sem za to, da se ob vsaki priložnosti poskuša izboriti upoštevanje Osimskih in
                  drugih sporazumov, ki se nanašajo na manjšine ampak mislim, da v situaciji, ki
                  govorimo o sprejemu v Svet Evrope, to ni na mestu. Treba je odgovoriti na njihove
                  očitke. Potem ko bomo polnopravni člani, bomo lahko sprožali postopke, ki
                  polnopravnim članom gredo, tudi proti italijanski državi v zvezi s kršitvijo
                  določenih pravic.</p>
               <p>Na nek način me moti, če se hoče to, da se govori o Andreottijevi skupini.
                  Nenazadnje, v tej isti poslanski skupini je gospod Cossigga. On je v jeku največje
                  kampanje proti Sloveniji dobil najvišje priznanje. Mislim, da ga je prav za tiste
                  stvari in ne vidim razloga, da si zaradi tega, če nekdo v notranje politični
                  razpravi nekaj povleče, da se potem stigmatizira poslanske skupine oziroma tudi
                  različne skupine, ki so pri nas.</p>
               <p>Trdim, da je potrebno delati na način, da imamo s svojimi sosedi čim manj sporov
                  in da si tudi v teh stvareh med seboj pretirano ne mečemo žogic. Hvala lepa.</p>
            </sp>
            <sp xml:id="SDZ1-Redna-06-1993-03-23.sp53">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Peršak, nato gospod Rupel.</p>
            </sp>
            <sp xml:id="SDZ1-Redna-06-1993-03-23.sp54">
               <speaker>ANTON PERŠAK:</speaker>
               <p>Kar se tiče materiala in podlag za razpravo, je vlada predložila zajeten material
                  Odboru in ta material lahko predloži tudi poslancem Državnega zbora in mislim, da
                  je prav, da se z njim seznanijo vsi. Kar zadeva problem podlag ni zadreg in gospod
                  Školč ve, ker je prav tako kot jaz kot vodja skupine ta material dobil.</p>
               <p>Moram reči, da me je k repliki navedlo nekaj drugega. Logika, ki je izhajala iz
                  nastopa gospoda Školča, češ, tudi če je to, kar je storil gospod Andreotti, del
                  italijanskih predvolilnih iger, potem ne smemo jemati tega preveč resno in se ne
                  zaradi tega vznemirjati, pač pa počakati, da bodo volitve minile. Seveda bo med
                  tem minilo še marsikaj, tudi razprava v odborih Sveta Evrope, na katere je bilo
                  naslovljeno pismo gospoda Andreottija.</p>
               <p>Skupina, o kateri se govori, ni kompletna krščansko demokratska skupina v
                  italijanskem parlamentu, ampak skupina poslancev, ki so v Svetu Evrope. Poleg tega
                  ne vem, da bi kakorkoli govoril o tistem delu, ki mi je bil očitan, češ da govorim
                  o neki reciprociteti, da predlagam, da mi podzvamemo neke korake, ali postavimo
                  neke zahteve. Če sem to rekel, se da preveriti po magnetogramu. Mislim, da nisem.
                  Vsekakor pa - tudi če je predvolilna igra, je za nas zelo, bom rekel, slaba,
                  huda.</p>
            </sp>
            <sp xml:id="SDZ1-Redna-06-1993-03-23.sp55">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Rupel.</p>
            </sp>
            <sp xml:id="SDZ1-Redna-06-1993-03-23.sp56">
               <speaker>DR. DIMITRIJ RUPEL:</speaker>
               <p>Gospod predsednik, spoštovane poslanke, spoštovani poslanci! Najprej pojasnilo.
                  Seveda ne gre za nobeno nezaupanje med poslancem Peršakom in menoj. Gre za to, da
                  - gre za neko napako v povezovanju. Pa še nekaj bi rekel v zvezi s tem. Gospod
                  Cossiga ni član tiste skupine - toliko v vednost gospodu Školjču - kot gospod
                  Andreotti; gre za skupino v Svetu Evrope.</p>
               <p>Mislim, da je stvar primerna za razpravo na tem našem visokem zboru in dveh
                  razlogov.</p>
               <p>V predlogu s Stermola, v predlogu točk, ki jih je oblikovala italijanska
                  delegacija je zelo jasno zapisan interes Italije, kar zadeva vračanje premoženja
                  optantov. To je seveda točka, o kateri se je potrebno pogovarjati. Jaz slišim, da
                  se Italijani sploh ne želijo o ničemer drugem resno pogovarjati kot ravno o tem,
                  da bi Slovenija vračala premoženje optantom oz. kot oni rečejo "ezulom".</p>
               <p>Drugo vprašanje, ki se mi zdi pa še bolj pomembno in je strateškega pomena in bi
                  zaradi tega zaslužilo obravnavo na tem zboru, je vprašanje - ne meje med Slovenijo
                  in Italijo, ampak vprašanje meje med Slovenijo in Hrvaško. V Andreottijevem
                  tekstu, v predlogu resolucije za Svet Evrope je glavni zadržek oz. glavni očitek v
                  tem, da sta slovenski in hrvaški del italijanske manjšine ločena z mejo. Italijani
                  so tokrat in že večkrat očitali ravno to mejo. Gre za mejo med Slovenijo in
                  Hrvaško. To vprašanje ne zadeva samo odnosov med Italijo in Slovenijo, zadeva
                  vprašanje odnosov tudi med Hrvaško in Slovenijo. Vi se boste spomnili izjave
                  predsednika Tudjmana, da naj bi meje med Hrvaško in Slovenijo bile evropske. Nihče
                  temu seveda ne bo ugovarjal, ampak potrebno je povedati, kaj to pomeni v tem,
                  danem zgodovinskem trenutku. In zanimivo je to, da Italijani  ponavljajo isto
                  sintagmo. Evropske meje med Slovenijo in Hrvaško zanimajo tudi Italijo zaradi tega
                  ker želijo, naj bi italijanska manjšina stanovala v Sloveniji in Hrvaški na tak
                  način, da te meje ne bi čutila. Jaz ne rečem, da ni mogoče nekaterih zadev, ki
                  zadevajo italijansko manjšino in njeno življenje, urediti na moderen način. Vendar
                  je vprašanje meje med Slovenijo in Hrvaško in vzdrževanje te meje eno strateških
                  vprašanj naše države, naše državne politike in seveda zunanje politike. Tako, da
                  mislim,  ko se pogovarjamo o resoluciji Andreottijeve skupine, ko se pogovarjamo o
                  tiskovnem sporočilu 17. marca iz zunanjega ministrstva Italije se pogovarjamo o
                  najtemelnejših in najbolj usodnih zadevah te države. In mislim, da vsakršno
                  barantanje o tem, ali je to minimalno ali maksimalno ali ne vem kakšno vprašanje
                  mislim, da je odveč. Mislim, da je upravičena zahteva, da se to uvrsti na dnevni
                  red. Hvala lepa.</p>
            </sp>
            <sp xml:id="SDZ1-Redna-06-1993-03-23.sp57">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Rupel. Gospod Thaler.</p>
            </sp>
            <sp xml:id="SDZ1-Redna-06-1993-03-23.sp58">
               <speaker>ZORAN THALER:</speaker>
               <p>Hvala gospod predsednik. Razprava se je pač že začela. Jaz kot predsednik Odbora
                  za mednarodne odnose predlagam, da se o tem razpravlja jutri na dnevnem redu.
                  Mislim, da bo Odbor danes lahko na sestanku - pred seboj že imam stališča in
                  sklepe, ta končni predlog. Mi bi to po možnosti preformulirali v predlog za
                  Državni zbor, da sprejme in  bi bil to en del materialov; drugi del bi bil pa
                  izhodišča in priloge, ki jih je pripravila Vlada. In če bi se to danes razdelilo
                  bi verjetno poslanci do jutri lahko to preštudirali. Tako, da moj predlog kot
                  predsednika Odbora je, da bi uvrstili na dnevni red za jutrišnji termin seje.
                  Hvala.</p>
            </sp>
            <sp xml:id="SDZ1-Redna-06-1993-03-23.sp59">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Thaler. Gospod Poljšak.</p>
            </sp>
            <sp xml:id="SDZ1-Redna-06-1993-03-23.sp60">
               <speaker>MARIJAN POLJŠAK:</speaker>
               <p>Mi podpiramo to, da bi bila jutri razprava, ker če pogajalska skupina, ki bo šla v
                  Rim, ve kaj bo tam doli diskutirala, potem lahko tudi mi jutri to vemo. In jutri
                  do seje naj to gradivo dobimo na klop. Tako, da dobimo tudi jutri pred obravnavo
                  tisto gradivo, ki je potrebno in tisto je dovolj veliko. In mi podpiramo, da bomo
                  te stvari obravnavali, ker se tudi nam zdi pomembno reševati to problematiko. Mi
                  hočemo vedeti, kaj se gre z Italijani, mi nismo za nobeno popuščanje. Hvala.</p>
            </sp>
            <sp xml:id="SDZ1-Redna-06-1993-03-23.sp61">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo? Prosim, gospod Toplak.</p>
            </sp>
            <sp xml:id="SDZ1-Redna-06-1993-03-23.sp62">
               <speaker>DR. LUDVIK TOPLAK:</speaker>
               <p>Hvala. Spoštovani gospod predsednik, poslanke in poslanci! Glede na to, da je
                  vprašanje in bo vprašanje odškodnine za nacionalizirano premoženje eno ključnih
                  vprašanj, predlagam, da se pozove Vlado, da do jutri predloži kompletno
                  informacijo glede vprašanja povračila odškodnine za v bivši Jugoslaviji
                  nacionalizirano premoženje s strani italijanske in nemške države. Kolikor imam
                  informacije, je za ta znesek plačane odškodnine bivši Jugoslaviji bila zmanjšana,
                  kompenzirano zmanjšana odškodnina za vojno škodo v 2. sv. vojni. Jaz bi predlagal,
                  da pozovemo vlado, da do jutri predloži popolno poročilo glede tega vprašanja.
                  Hvala lepa.</p>
            </sp>
            <sp xml:id="SDZ1-Redna-06-1993-03-23.sp63">
               <speaker>PREDSEDNIK MAG. HERMAN RIGELNIK:</speaker>
               <p>Prosim, gospod Toplak, popolno poročilo, če ponoviš ker mislim, da ....</p>
            </sp>
            <sp xml:id="SDZ1-Redna-06-1993-03-23.sp64">
               <speaker>DR. LUDVIK TOPLAK:</speaker>
               <p>Vlada naj predloži poročilo <stage>(sedaj vprašanje koliko je možno popolno
                     poročilo)</stage> glede vplačila odškodnine za nacionalizirano premoženje
                  italijanskim državljanom in s tem povezano zmanjšanje vojne odškodnine bivši
                  Jugoslaviji; ker, koliko smo informirani, sta Italija in Nemčija vojno odškodnino
                  Jugoslaviji zmanjšali za znesek, ki sta ga ti dve državi odplačali svojim
                  državljanom za v Jugoslaviji nacionalizirano premoženje. Hvala lepa.</p>
            </sp>
            <sp xml:id="SDZ1-Redna-06-1993-03-23.sp65">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo? Če ne želi nihče več, potem predlagam, da se v odmoru sestanejo vodje
                  poslanskih skupin in predlagajo zboru, ali naj se uvrsti ta točka - to se pravi
                  pogajalska izhodišča z Italijo - na dnevni red 6. seje. Za obravnavo, ki naj bi
                  bila jutri, je potrebno pridobiti gradivo Vlade Republike Slovenije. Tudi kar
                  zadeva poročilo, ki ga zahteva gospod Toplak, bi prosil Vlado, da to poročilo
                  pridobi <stage>(bomo ustrezno formulirali potem, ko bomo imeli stenogram)</stage>
                  in prosim tudi Odbor za poročilo, to se pravi Odbor za mednarodne odnose.
                  Predlagam, da dnevni red 6. seje pogojno razširimo s to točko, če se bodo tako
                  odločili vodje poslanskih skupin. Prosim, gospod Jelinčič.</p>
            </sp>
            <sp xml:id="SDZ1-Redna-06-1993-03-23.sp66">
               <speaker>ZMAGO JELINČIČ:</speaker>
               <p>Jaz predlagam, da kar sedaj glasujemo o tem, da se točka uvrsti na dnevni red in
                  ne šele po razgovoru z vodji poslanskih skupin. Mislim, da smo tukaj dovolj
                  kompetentna skupina, ki lahko o tem odloča. Hvala.</p>
            </sp>
            <sp xml:id="SDZ1-Redna-06-1993-03-23.sp67">
               <speaker>PREDSEDNIK MAG. HERMAN RIGELNIK:</speaker>
               <p>Torej, v skladu s poslovnikom, g. Jelinčič, se morajo sestati vodje poslanskih
                  skupin, o tem razpravljati in predlagati za sejo Zbora. Jaz mislim, da ni problem,
                  da če boste o tem razpravljali, da boste tudi uvrstili točko na dnevni red. Jaz bi
                  prosil, da to spoštujemo.</p>
               <p>Prosim, da o tem predlogu sklepamo. Prosim, če ugotovimo sklepčnost. <stage>(69
                     prisotnih.)</stage></p>
               <p>Prosim.</p>
            </sp>
            <sp xml:id="SDZ1-Redna-06-1993-03-23.sp68">
               <speaker>MARJAN PODOBNIK:</speaker>
               <p>Jaz bi samo vprašal, kaj pomeni, bi rekel, soglasje poslanskih skupin. Ali to
                  pomeni večinsko mnenje, mnenje večine vodij poslanskih skupin, ali soglasje vseh?
                  Kolikor vem, ni to stvar poslovniško tako urejena in menim, da je res prav, da se
                  sedaj opredelimo, lahko pa se predstavniki poslanskih skupin dogovorijo potem za
                  način zbiranja gradiva in priprave materiala za to stvar.</p>
            </sp>
            <sp xml:id="SDZ1-Redna-06-1993-03-23.sp69">
               <speaker>PREDSEDNIK MAG. HERMAN RIGELNIK:</speaker>
               <p>V poslovniku v 24. členu piše takole: "Dnevni red seje predlaga predsednik
                  Državnega zbora na podlagi poročil pristojnih delovnih teles in po predhodnem
                  posvetovanju z vodji poslanskih skupin ter z enim od poslancev madžarske oziroma
                  italijanske narodne skupnosti". Tako razumem to.</p>
               <p>Prosim, ugotovimo sklepčnost še enkrat. <stage>(68 prisotnih.)</stage></p>
               <p>Kdor je za predlagani sklep, naj glasuje! <stage>(65 poslancev.)</stage> Je kdo
                  proti? <stage>(3 poslanci.)</stage></p>
               <p>Ugotavljam, da je predlog sprejet.</p>
               <p>Tako predlagam... Prosim, še en predlog za razširitev dnevnega reda. Gospod Marjan
                  Podobnik.</p>
            </sp>
            <sp xml:id="SDZ1-Redna-06-1993-03-23.sp70">
               <speaker>MARJAN PODOBNIK:</speaker>
               <p>Spoštovani! V imenu poslanske skupine Slovenske ljudske stranke predlagam
                  razširitev dnevnega reda s točko: Obravnava problematike papirne in celulozne
                  industrije. Na kratko bom obrazložil ta predlog, glede na to, da je bilo o tem,
                  kako naj bi se problematiko obravnavalo, že precej govora na različnih delovnih
                  telesih. Naša ocena je, da gre za panogo nacionalnega pomena, od obstoja katere ni
                  odvisno le precejšnje število delavcev in kmetov. V primeru propada te industrije,
                  bo od tujih dobaviteljev v celoti odvisna tudi slovenska grafična industrija,
                  postavlja se vprašanje oskrbe slovenskih časopisnih hiš itd. Ustvarja se vtis, da
                  niso iz trte zvite napovedi o zavestnem, molčečem spremljanju propadanja slovenske
                  celulozne papirne industrije, kar je lahko le v interesu te industrije iz
                  sosednjih držav.</p>
               <p>Predstavniki Sindikata Pergam so pravočasno in argumentirano zahtevali obravnavo
                  in razreševanje te problematike. Tudi Državni svet je dal pobudo za obravnavo te
                  problematike Državnemu zboru - tudi s primerjavo razreševanja problematike
                  Slovenske železarske industrije. Če ni gradiva danes, je lahko pripravljeno do
                  četrtka; kot skrajna varianta, pa je možnost do 30. tega meseca, ko naj bi
                  obravnavali proračun - čeprav menim, da to ni dobra rešitev.</p>
               <p>Prepričan sem, da bi bila neodgovorna prestavitev obravnavanja te problematike na
                  konec aprila, saj je vsak teden odločilen, lahko tudi usoden. Zato predlagam, da
                  se danes uvrsti na dnevni red obravnava problematike papirne in celulozne
                  industrije in se Vlado zadolži za pripravo gradiva do jutri ali četrtka - če ga
                  kljub kritičnosti situacije še ni pripravila in kljub vsem opozorilom, da je
                  potrebno zavzeti jasnejše sklepe glede razreševanja te problematike. Hvala.</p>
            </sp>
            <sp xml:id="SDZ1-Redna-06-1993-03-23.sp71">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Podobnik, predlagam, da s to točko današnje seje ne širimo.
                  Predlagam pa, da zahtevamo od Vlade vse ustrezne podlage za to, da o tej točki
                  razpravljamo, ko bomo razpravljali tudi o proračunu. To je moj predlog.</p>
               <p>Želi še kdo razpravljati? Ne želi. Tako predlagam, prosim. Želite? Ne.</p>
               <p>Tako predlagam za današnjo sejo dnevni red, kot ste ga prejeli danes na klop s to
                  dopolnitvijo. Prosim? Dajte potem, prosim.</p>
            </sp>
            <sp xml:id="SDZ1-Redna-06-1993-03-23.sp72">
               <speaker>ALOJZIJ METELKO:</speaker>
               <p>Spoštovani predsednik, spoštovani zbor. Že prej sem bil tukaj, za to govornico.
                  Predlagam, da se razširi dnevni red s točko: problematika kmetijstva in ukrepi
                  Vlade za razrešitev teh problemov.</p>
               <p>Utemeljitev. Od 2. seje Državnega zbora naprej smo že s poslanskimi pobudami
                  predlagali razširitev dnevnega reda s to problematiko.</p>
               <p>Drugič. Na zadnji seji Državnega zbora je gospod predsednik obljubil, da bo za
                  naslednjo sejo Državnega zbora ta točka uvrščena na dnevni red. Z ozirom na
                  njegovo obljubo smo na okroglih mizah in protestnih shodih kmetom obljubili, da
                  bomo o tej točki razpravljali na tej 5. seji Državnega zbora. Iz informacij, ki so
                  bile podane v medijih, je tudi znano, da protestni shodi, ki so predvideni za 30.
                  in 31. marec, vključujejo tudi ukrepe blokade cest in mejnih prehodov, kar lahko
                  zelo negativno vpliva na težko gospodarske razmere.</p>
               <p>Glede na to, da se problematika kmetijstva že vleče od lanskega leta, od aprila
                  meseca, ko smo že v prejšnjem sestavu skupščine zahtevali razreševanje tega
                  problema in na vseh petih sejah Državnega zbora v tem sestavu, je nevzdržno, da
                  kljub vsem zahtevam to še ni na dnevnem redu. Mislim, da ima Vlada čas, da do
                  četrtka, ker bo to zasedanje tridnevno, pride s predlogi za reševanje teh
                  problemov in na ta način tudi omogoči preživetje stotisočim kmetom.</p>
            </sp>
            <sp xml:id="SDZ1-Redna-06-1993-03-23.sp73">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Protner in gospod Oman.</p>
            </sp>
            <sp xml:id="SDZ1-Redna-06-1993-03-23.sp74">
               <speaker>MAG. JOŽE PROTNER:</speaker>
               <p>Spoštovani gospod predsednik, spoštovane kolegice in kolegi! Odbor za kmetijstvo
                  in gozdarstvo Državnega zbora je na svoji prvi seji obravnaval informacijo o
                  stanju v slovenskem kmetijstvu.  Po uvodu, ki so ga dali predstavniki Ministrstva
                  za kmetijstvo in gozdarstvo, na čelu z državnim sekretarjem za kmetijstvo, in
                  bogati vsebinski razpravi je odbor v zvezi s tem sprejel dva sklepa. <stage>(Jaz
                     teh sklepov nimam tukaj; upam si jih pa vsebinsko interpretirati.)</stage> Prvi
                  sklep je bil, naj vlada ob predložitvi proračuna in seveda tudi predloga o
                  makroekonomski politiki za leto 1993 predloži tudi ukrepe zaščitne politike o
                  kmetijstvu, če ti ukrepi niso že sami vključeni v predlog makroekonomske politike.
                  In v nadaljevanju, da naj vlada tudi ob tem predloži že sprejete ukrepe zaščitne
                  politike. To je bil prvi sklep. Drugi sklep odbora pa, da na redno aprilsko sejo
                  Državni zbor uvrsti dve točki, in sicer: obravnavo in sprejemanje strategije
                  razvoja slovenskega kmetijstva, ali pa rečemo temu tudi nacionalni kmetijski
                  program; in drugo tudi zakon o posebnih dajatvah pri uvozu kmetijskih pridelkov.
                  To vse je Odbor po bogati obravnavi in sklepanju sprejel zato, ker želi v okviru
                  svojih kompetenc Državnemu zboru predložiti osnove za to, da končno pridemo do
                  konsistentne kmetijske politike. Ne navsezadnje je ta predlog tudi zato, da je ta
                  konsistentna kmetijska politika v okviru celotne makroekonomske politike.</p>
               <p>Torej iz teh razlogov predlagam, da ne podpremo in uvrščamo na dnevni red, ker sem
                  prepričan, da bi sicer te sklepe vsebinsko prejudicirali in ne bi prišli do
                   cilja, ki smo ga v odboru postavili. Hvala.</p>
            </sp>
            <sp xml:id="SDZ1-Redna-06-1993-03-23.sp75">
               <speaker>PREDSEDNIK MAG. HERMAN RIGELNIK:</speaker>
               <p> Hvala, gospod Protner. Gospod Oman.</p>
            </sp>
            <sp xml:id="SDZ1-Redna-06-1993-03-23.sp76">
               <speaker>IVAN OMAN:</speaker>
               <p>Gospod predsednik, gospe in gospodje! Jaz nasprotno od gospoda Protnerja podpiram
                  predlog, ki ga je podal gospod Metelko. Menim sicer, da ne bi bilo prav, da tako
                  kot smo prej, ko je bil podan predlog o tem, da se uvrsti na dnevni red vprašanje
                  odnosov med Slovenijo in Italijo in podobno; torej ko smo praktično že pri
                  uvrščanju na dnevni red opravili že pol razprave o tem problemu, torej nasprotujem
                  temu, da bi že sedaj tudi opravili razpravo o problematiki kmetijstva, vendar
                  zaradi urgentnost situacije predlagam, da se ta točka uvrsti na dnevni red; kot
                  smo vsaj pogojno uvrstili tudi tudi tisto o zunanji politiki. Ker tokrat imamo na
                  razpolago že ustrezna gradiva - vsaj Odbor za kmetijstvo in gozdarstvo  tega zbora
                  s temi gradivi razpolaga in jih lahko posreduje Državnemu zboru oziroma vsem
                  poslancem. Torej podpiram predlog, ki ga je podal gospod Metelko in prosim, da se
                  ta točka uvrsti na dnevni red te seje.</p>
            </sp>
            <sp xml:id="SDZ1-Redna-06-1993-03-23.sp77">
               <speaker>PREDSEDNIK MAG. HERMAN RIGELNIK:</speaker>
               <p> Gospod Podobnik. Gospod Madon, se opravičujem.</p>
            </sp>
            <sp xml:id="SDZ1-Redna-06-1993-03-23.sp78">
               <speaker>ZORAN MADON:</speaker>
               <p>Spoštovani! Podpiram predlog mojega kolega Metelka prav zaradi tega, ker smo prej
                  razpravljali o zelo pomembni točki, to je o odnosu s sosednjo državo Italijo.
                  Ravno tako je za slovenski narod in za našo državo pomembna točka kmetijstvo.
                  Namreč, izšel bom prav iz tega, da smo prej razpravljali o odnosih z Italijo.
                  Zaradi problemov v kmetijstvu, dragi moji, danes ob meji beži oziroma gre na delo
                  vsaj polovica kmetov iz Goriških Brd, iz Bovškega predela, izseljujejo se nam
                  področja Tolminske. Za koga bomo ščitili, dragi moji, to mejo ob Italiji? Zato, da
                  se nam zaradi naših problemov, tudi zaradi problemov v kmetijstvu, ljudje
                  odseljujejo, odhajajo na delo v Italijo, odhajajo v šole v Italijo, zato, da se iz
                  teh krajev odseljujejo? To so problemi naše države, našega naroda, obstoja našega
                  naroda.</p>
               <p>Zato glasujem za to točko, da jo končno uvrstimo na dnevni red, ker smo
                  konec-koncev že dvakrat o tem razpravljali in prosili tukaj Državni zbor, da
                  uvrsti to na dnevni red. Hvala.</p>
            </sp>
            <sp xml:id="SDZ1-Redna-06-1993-03-23.sp79">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo v zvezi s to točko? - Če ne, predlagam, da ostanemo
                  pri tem, kar je predlagal gospod Protner, in sicer, da upoštevamo tu stališče
                  Odbora. Vi veste - in tudi gospodje iz Slovenske ljudske stranke - da je bil
                  dogovor s predsednikom Drnovškom, da se dobite do 25.3. Mislim, da ta dogovor še
                  ni bil izpeljan in da vas ta razgovor čaka in da boste ta razgovor tudi opravili s
                  predsednikom Drnovškom. Sam osebno tudi menim, da je kmetijska politika ena od
                  politik, ki jo je treba obravnavati v okviru proračunske razprave, ko bomo
                  govorili o makro-ekonomski politiki. Navsezadnje, tako ali drugače, kakršnakoli
                  politika, če jo vlečemo ven, je interakcijska in ima posledične vplive na eno in
                  na drugo stran.</p>
               <p>Zato predlagam, da s to točko ne širimo dnevnega reda. Prosim, izvolite, gospod
                  Metelko.</p>
            </sp>
            <sp xml:id="SDZ1-Redna-06-1993-03-23.sp80">
               <speaker>ALOJZIJ METELKO:</speaker>
               <p>Gospod predsednik! Prosim in vztrajam, da se uvrsti ta točka na dnevni red, tudi
                  iz razlogov, ker ste na prejšnji seji zbora tudi sami tako obljubili in zahtevali
                  od Vlade, da pripravi material za uvrstitev te točke na dnevni red.</p>
            </sp>
            <sp xml:id="SDZ1-Redna-06-1993-03-23.sp81">
               <speaker>PREDSEDNIK MAG. HERMAN RIGELNIK:</speaker>
               <p>Gospod Metelko, bom takoj odgovoril. Jaz sem to zahteval od Vlade. Vi ste imeli
                  razgovor na Vladi in najbolj dobro veste, kaj ste se na Vladi pogovarjali. Meni je
                  bilo dano zagotovilo, da imate vi razgovor s predsednikom Drnovškom do 25.3. in bo
                  predsednik Drnovšek ta razgovor z vami opravil. To zagotovilo sem dobil še
                  včeraj.</p>
               <p>Besedo ima gospod Podobnik.</p>
            </sp>
            <sp xml:id="SDZ1-Redna-06-1993-03-23.sp82">
               <speaker>MARJAN PODOBNIK:</speaker>
               <p>Gospod predsednik! Protestiram zaradi takega načina vodenja seje, kar se tiče
                  priprave dnevnega reda. Mi imamo pravico zahtevati - in trije, štirje poslanci so
                  zahtevali -, da se opredeli o tem, ali naj bo to točka dnevnega reda na Državnem
                  zboru. Kar se tiče pogajanj sindikatov z Vlado, je to drug nivo in prosim, da ga
                  tukaj ne mešate. Mi smo Državni zbor, ki imamo odgovornosti kot Državni zbor in
                  jih moramo - hote ali nehote - sprejeti in hočemo čimbolj odgovorno svoje
                  obveznosti tudi izvrševati. Zato prosim, da se tako vprašanje kmetijstva kot
                   vprašanje problematike papirne in celulozne industrije da na glasovanje, da se bo
                  Državni zbor lahko opredelil, ali meni, da sta ti dve problematiki tako pomembni,
                  da ju Državni zbor obravnava in o njih sklepa. Hvala lepa.</p>
            </sp>
            <sp xml:id="SDZ1-Redna-06-1993-03-23.sp83">
               <speaker>PREDSEDNIK MAG. HERMAN RIGELNIK:</speaker>
               <p>Besedo ima gospod Partljič.</p>
            </sp>
            <sp xml:id="SDZ1-Redna-06-1993-03-23.sp84">
               <speaker>ANTON PARTLJIČ:</speaker>
               <p>Bog varuj, da bi bila to replika na poslance Ljudske stranke in ne bom glasoval ne
                  "za" uvrstitev, ne "proti". Protestiram pa pravzaprav proti neki drugi razvadi, za
                  katero bi se bal, da bi se zavlekla v ta zbor. Zunaj so delavci papirne industrije
                  in razumem. Potem se tu nekdo pojavi in reče: uvrstimo to na dnevni red; o
                  kmetijstvu se je govorilo že delno prej, tako, da bi se tukaj ne opredeljeval;
                  minister gre v Italijo in rečemo: uvrstimo to na dnevni red. Jaz sem pravzaprav
                  otročji, in me štejejo za izdajalca moji kulturniki, ker ne zahtevam, da se
                  razširi točka dnevnega reda s sprejemom kulture, ker so prejšnji teden
                  zborovali.</p>
               <p>Mislim, da to ni smotrna pot Državnega zbora, da bi po aktualnih problemih,
                  oziroma po tem, kar najbolj gori, uvrščali stvari na dnevni red. Nasprotno.
                  Mislim, da mora vodstvo, pa tudi poslanske skupine dobro premisliti, kaj mora
                  priti danes, jutri in tretjič in morajo se stvari reševati, po mojem mnenju,
                  načrtno in toliko bolj temeljito. Še enkrat rečem, ne repliciram v tem primeru.
                  Ampak danes smo že tri, štiri take pobude sprejeli, še bo kdo prišel. Mislim, da
                  se tako ne pride daleč.</p>
               <p>Jaz sem tudi navsezadnje v občini Ruše bil izvoljen in tudi ne govorim za nekatere
                  stvari, ker mislim, da se bodo razreševale tudi ob proračunu. Mislim, da to ni
                  dobra politika.</p>
            </sp>
            <sp xml:id="SDZ1-Redna-06-1993-03-23.sp85">
               <speaker>PREDSEDNIK MAG. HERMAN RIGELNIK:</speaker>
               <p>Gospod Protner.</p>
            </sp>
            <sp xml:id="SDZ1-Redna-06-1993-03-23.sp86">
               <speaker>MAG. JOŽE PROTNER:</speaker>
               <p>Prav zaradi pomena področja kmetijstva, gospod Podobnik, mislim, da ni na tak
                  način uvrščanje na dnevni red na mestu. Še posebej zato, če vzamemo, kot sem
                  povedal, na Odboru smo zelo vsebinsko razpravljali in prišli soglaso do takšnega
                  sklepa, kot sem ga prej vsebinsko povzel; tudi predstavniki ljudske stranke. In če
                  vzamemo še k temu, da se vmes dogajajo pogovori med predstavniki Slovenske kmečke
                  zveze in Zadružne zveze z Vlado, da naj bi se nekaj zgodilo do 25. in če vzamemo
                  še to, da smo se včeraj popoldan ob treh na pobudo Slovenske kmečke zveze in
                  Zadružne zveze sestali pri predsedniku Rigelniku in dejansko na ta način
                  predstavili problematiko in tudi način, kako se je bomo lotili v smislu nastavitve
                  konsistentne politike, mislim, za zaradi pomena problematike ne kaže, da, bi
                  rekel, na ta način izsilimo na dnevni red stvari, ki se bodo, jaz mislim, že v
                  petek pokazale, kako izgledajo, ko bo predstavljena makroekonomska politika Vlade.
                  Ker v zvezi s tem sem povedal, da smo sprejeli na odboru povsem jasne sklepe in,
                  mislim, tudi zagotovila, da se bo to tudi zgodilo: predstavitev ukrepov zaščitne
                  politike.</p>
               <p>Jaz seveda na drugi strani ne pristajam na tak način dela Odbora, ker bomo
                  vsebinsko delo odbora tako izničili, če se bomo tam soglasno nekaj dogovorili,
                  potem pa na seji zbora želeli, bi rekel, s preglasovanjem uvrstiti nekaj na dnevni
                  red.</p>
               <p>Če ne bomo delali - v smislu zaenkrat začasnega poslovnika, potem tudi poslovnika
                  - z namenom, da vsebinsko zadeve najboljše razrešujemo, mislim, da tudi pomembnega
                  področja kmetijstva ne bomo dobro razreševali. Hvala.</p>
            </sp>
            <sp xml:id="SDZ1-Redna-06-1993-03-23.sp87">
               <speaker>PREDSEDNIK MAG. HERMAN RIGELNIK:</speaker>
               <p>Gospod Podobnik.</p>
            </sp>
            <sp xml:id="SDZ1-Redna-06-1993-03-23.sp88">
               <speaker>MARJAN PODOBNIK:</speaker>
               <p>Dal bi samo kratko repliko gospodu Partljiču. Jaz vas spoštujem kot priznanega
                  kulturnika, vendar menim, da nimate prav v tem konkretnem primeru. Kaj pa je
                  odgovornost Državnega zbora, če ne prav razreševanje tistih problemov, ki so
                  najbolj pereči? Zakaj so pa prišli delavci papirne industrije pred parlament? Ne
                  zato, ker nimajo nobenega drugega dela, ampak zato, ker želijo, da tudi ta zbor
                  obravnava to problematiko. Jaz mislim, da je naša dolžnost, da se vsaj opredelimo
                  o tem, ali ocenjujemo mi vsi skupaj, da je problematika tako pomembna, da jo tukaj
                  obravnavamo.</p>
               <p>In ko ste vi sedaj omenili kulturo - pravzaprav tudi jaz mislim, da vsaj ob
                  zadnjih razpravah, je tu potrebna razprava tudi o kulturi; in pričakoval sem na
                  nek način, da boste tudi to vprašanje tukaj postavili. Hvala lepa.</p>
            </sp>
            <sp xml:id="SDZ1-Redna-06-1993-03-23.sp89">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo? Prosim, gospod Feri Horvat.</p>
            </sp>
            <sp xml:id="SDZ1-Redna-06-1993-03-23.sp90">
               <speaker>FRANC (FERI) HORVAT:</speaker>
               <p>Hvala, gospod predsednik! Spoštovane poslanke in poslanci! Pravkar prihajam z
                  razgovora s predstavniki PERGAMA; skupaj sva bila na razgovoru s podpredsednikom,
                  gospodom Mozetičem. Predstavnikom PERGAMA smo prikazali, kako potekajo aktivnosti
                  in priprava za obravnavo celulozne in papirne industrije na delovnem telesu in
                  potem predvidoma na zboru. In moram reči, da so po razgovoru sprejeli naše
                  argumente in tudi soglašali s takim pristopom - seveda z željo, da bo ta obravnava
                  čim prej.</p>
               <p>Pri tem vas moram obvestiti, da so aktivnosti v teh dneh tudi dejansko tekle.
                  Pobude, ki so bile dane - tako od vprašanja gospe dr. Lukačeve, na katerega je
                  Vlada pripravila odgovor, potem pobuda Državnega sveta in še nekatere druge
                  pobude, ki so prišle - bodisi za Goričane, za Videm, ali pa za to panogo kot
                  celoto -, smo se dogovorili s predsednikom zbora in zahtevali takoj od Vlade, od
                  Sklada in od Gospodarske zbornice, da dajo svoja mnenja, zato da bi imeli
                  strokovne podlage in da bi lahko čim bolj celovito in strokovno zadevo tudi
                  obravnavali in da bi - kar je tudi glavni namen - predlagali ustrezne predloge
                  oziroma ukrepe temu zboru. Ta mnenja pričakujemo - mislim, da jih bomo dobili v
                  teh dneh - in prihodnji teden tudi predvidevamo sejo delovnega telesa, kjer bi
                  potem to problematiko obravnavali.</p>
               <p>Kot sem informiran, je Ministrstvo za gospodarske dejavnosti pripravilo material,
                  ki ga bo predvidoma danes obravnaval Odbor za gospodarstvo, pa tudi Vlada naj bi
                  še ta teden obravnavala, in mislim, da je potem to lahko solidna osnova tudi za
                  našo razpravo. Ker ni dovolj, da samo uvrstimo na dnevni red in razpravljamo,
                  ampak da potem sprejmemo tudi sklepe, ki bodo dejansko pomagali pri reševanju
                  obstoječe problematike. - Hvala lepa.</p>
            </sp>
            <sp xml:id="SDZ1-Redna-06-1993-03-23.sp91">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Ali želi še kdo besedo? - Gospod Podobnik, ko sem omenjal ta razgovor pri
                  gospodu Drnovšku, ga nisem omenjal zaradi tega, da se ne bi zavedal pomena te
                  problematike za Državni zbor in zgolj iz Državnega zbora. Vi se pa zavedate, da je
                  razgovor z gospodom Drnovškom pravzaprav izhodišče za pripravo materiala, ki ga bo
                  Vlada ponudila Državnemu zboru v razpravo. Zato je bil tisti del moje
                  diskusije.</p>
               <p>Predlagal bi, da se dogovorimo tako-le: da se v odmoru sestanejo vodje poslanskih
                  skupin in predlagajo zboru, ali naj se uvrsti ta točka, se pravi kmetijska
                  problematika <stage>(predvsem zaradi tega, ker jo res že vlečemo iz seje v
                     sejo)</stage> na dnevni red 6. seje. Za obravnavo, ki naj bi bila v četrtek, bi
                  morali torej pridobiti ustrezno gradivo Vlade Republike Slovenije in Odbora za
                  kmetijstvo.</p>
               <p>Predlagam, da dnevni red 6. seje pogojno razširimo s to točko, če se bodo tako
                  odločili vodje poslanskih skupin na tem razgovoru. Bi pa podprl predlog, ki ga je
                  dal tu gospod Feri Horvat, okrog stanja v papirni industriji. - Najprej, prosim,
                  glede kmetijske problematike.</p>
               <p>Ugotovimo sklepčnost, prosim! - <stage>(64 navzočih.)</stage></p>
               <p>Kdo je za predlagani sklep? <stage>(45 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlagani sklep sprejet.</p>
               <p>In sedaj v istem kontekstu prosim še za celulozno in papirno industrijo. Kdo je za
                  tak predlog, da se uvrsti?</p>
               <p>Ugotovimo prisotnost! - <stage>(50 poslancev.)</stage></p>
               <p>Kdo je za predlog? <stage>(50 poslancev.)</stage> - Sprejeto.</p>
               <p>    Tako torej predlagam za današnjo sejo dnevni red, kot ste ga prejeli danes na
                  klop, s temi ...</p>
               <p>Besedo želi gospod Anderlič.</p>
            </sp>
            <sp xml:id="SDZ1-Redna-06-1993-03-23.sp92">
               <speaker>TONE ANDERLIČ:</speaker>
               <p>Spoštovani! Ne bo potrebno razširjati s točko dnevnega reda, ampak predlagam, da
                  pri 25. točki "Volitve in imenovanja", pod četrto alineo uvedemo novo, in sicer:
                  "Predlog za izvolitev generalnega direktorja Službe družbenega knjigovodstva
                  Republike Slovenije".</p>
               <p>Komisija bi včeraj morala pripraviti predlog za novega generalnega direktorja,
                  vendar je na klop dobila še dodatne predloge in smo se dogovorili, da bomo jutri
                  oblikovali predlog, kar pomeni, da bodo obstajali vsi pogoji za to, da bo
                  direktorja lahko Državni zbor izvoli. Mislim, da so vsebinski razlogi, ki govorijo
                  v prid temu, da se ga še na tej seji izvoli, tako tehtni, da jih je mogoče
                  upoštevati. In sicer: Služba družbenega knjigovodstva ima v procesu lastnega
                  preoblikovanja in funkcij v prehodnem obdobju iz enega v drug ekonomski sistem
                  tako pomembne naloge, da bi bilo zelo težko, ali pa njeno delo precej onemogočeno,
                  če bi ne imela svojega direktorja.</p>
               <p>Zato predlagam, da po jutrišnji seji komisije in oblikovanju predloga potem morda
                  v četrtek, ob koncu dnevnega reda, takrat, ko bo prišla ta točka "Volitve in
                  imenovanja" na dnevni red, podamo tudi predlog za imenovanje generalnega
                  direktorja Službe družbenega knjigovodstva Republike Slovenije. - Hvala.</p>
            </sp>
            <sp xml:id="SDZ1-Redna-06-1993-03-23.sp93">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. To je bilo predvideno tudi s sklicem seje in to obvestilo
                  sprejemamo.</p>
               <p>Prehajamo torej na glasovanje o predlogu dnevnega reda, kot ste ga prejeli na klop
                  in mi dovolite, da ga ne berem s temi dodatnimi predlogi, ki smo jih zdaj sprejeli
                  in o katerih se bomo kasneje dogovorili.</p>
               <p>Ugotavljam, da so zastopane vse poslanske skupine. Predlagam, da ugotovimo
                  sklepčnost. <stage>(59 prisotnih.)</stage>  </p>
               <p>Kdo je za predlagani dnevni red? <stage>(56 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je glasovanje končano in da je predlog dnevnega reda 6. seje
                  Državnega zbora sprejet.</p>
               <p>In še nekaj obvestil v zvezi s potekom te seje.</p>
               <p>V vodstvu zbora smo se dogovorili, da bom vodil sejo zbora od 1. do vključno 4.
                  točke dnevnega reda sam, od 5. do vključno 13. točke, podpredsednik zbora gospod
                  dr. Lev Kreft in od 14. točke dalje, podpredsednik zbora Miroslav Mozetič.</p>
               <p>S sklicem seje ste bili obveščeni, da bomo na tem zasedanju poslušali ekspoze
                  predsednika Vlade Republike Slovenije dr. Janeza Drnovška k predlogu državnega
                  proračuna za leto 1993 s spremljajočimi akti, ki so bili objavljeni v Poročevalcu,
                  št. 4/1 in 4/2 in ste ga prejeli včeraj.</p>
               <p>Poslušali bomo tudi uvodne besede guvernerja Banke Slovenije dr. Franceta Arharja
                  o denarni politiki v letu 1993, generalnega direktorja Zavoda za pokojninsko in
                  invalidsko zavarovanje Republike Slovenije gospoda Janeza Prijatelja o izvajanju
                  pokojninskega in invalidskega zavarovanja v letu 1993 in vršilca dolžnosti
                  direktorja Zavoda za zdravstveno zavarovanje Slovenije gospoda Franca Koširja o
                  izvajanju zdravstvenega zavarovanja v letu 1993.</p>
               <p>Ekspoze dr. Drnovška ter uvodne besede dr. Arharja, gospoda Prijatelja in gospoda
                  Koširja predstavljajo uvod v proračunsko razpravo, ki se bo začela drugi teden v
                  delovnih telesih Državnega zbora in v njih zaključila 7.4.1993. Nato bi matično
                  delovno telo, to je Odbor za finance in kreditno monetarno politiko, obravnaval
                  pripombe in predloge zainteresiranih delovnih teles ter oblikoval amandmaje za
                  sejo Državnega zbora.</p>
               <p>Seja Državnega zbora za obravnavo in sprejem proračuna bi bila 14. in 15. aprila
                  1993.</p>
               <p>Prosim, poslance, da svoja vprašanja in pobude najavijo  čimprej pri sekretarki
                  zbora. To točko dnevnega reda bomo obravnavali danes ob 17.00 uri.</p>
               <p>Na klop vam je bil tudi razdeljen pregled vprašanj in pobud poslank in poslancev,
                  ki so bile podane na prejšnjih sejah in pregled že danih odgovorov oziroma stališč
                  Vlade in ministrstev.</p>
               <p>Državni zbor bo odločal vsak dan seje ob 16.00 uri o tistih točkah za katere bodo
                  dani pogoji za glasovanje, razen v 1., 2., 3. in 4. točki ter 25. točki, o katerih
                  bomo glasovali sproti.</p>
               <p>Na klop ste prejeli tudi pregled sklepov Državnega zbora, ki niso bili
                  realizirani, postavljeni roki pa so že potekli.</p>
               <p>Poslance prosim, da morebitne amandmaje čim prej pisno vložijo pri sekretarki
                  Državnega zbora. Za pomoč pri oblikovanju amandmajev se obrnite na dežurno službo
                  zbora v sobi 323. Poslance tudi prosim, da se k razpravam prijavljajo pisno,
                  dodatne prijavnice dobite pri referentki Državnega zbora. Seja naj bi trajala vsak
                  dan predvidoma do 19.00 ure, s tem da bi bil odmor predvidoma od 14.00 do 16.00
                  ure.</p>
               <p>Odbor za notranje zadeve in pravosodje je na seji 22.3.1993 sprejel sklep, s
                  katerim priporoča poslancem Državnega zbora vključitev v akcijo "Življenje je tudi
                  v mojih rokah", ter tako tudi s svojim vzgledom prispeva k naporom za dvig kulture
                  udeležencev v prometu, zmanjšanje škodnih posledic ter k čim večji varnosti v
                  prometu. Častna izjava voznika bo poslancem ponudena v podpis v sredo, 24. marca v
                  dopoldanskem času v avli pred veliko dvorano poslopja parlamenta, in ne tako, kot
                  je bilo rečeno danes.</p>
               <p>Prehajam na <title>1. TOČKO DNEVNEGA REDA: ODOBRITEV OSNUTKOV ZAPISNIKOV 4. IN 5.
                     SEJE DRŽAVNEGA ZBORA REPUBLIKE SLOVENIJE</title>. Prosim.</p>
            </sp>
            <sp xml:id="SDZ1-Redna-06-1993-03-23.sp94">
               <speaker>MIRAN POTRČ:</speaker>
               <p>Gospod predsednik, eno vprašanje - če bo zadovoljiv odgovor, drugače pa mogoče en
                  dogovor, ali pa sklep. Jaz se strinjam, da poleg ekspozeja predsednika Vlade,
                  poslušamo tudi poročilo guvernerja banke in pa predstavnikov SPIZ-a in Zavoda za
                  zdravstveno varstvo. Mislim, da bi se bilo koristno dogovoriti, da tudi te tri
                  ostale institucije, ali pripravijo ustrezno gradivo, da se gradivo, ki ga bodo pač
                  v obliki ekspozeja dali, šteje kot gradivo za Državni zbor in da delovna telesa
                  tudi o elementih teh politik, predvsem pa politike Narodne banke oziroma Banke
                  Slovenije, imajo možnost razprave v delovnih telesih. V nasprotnem primeru se mi
                  namreč zdi, da samo poslušanje brez možnosti potem razprave, ne bo koristno. Če je
                  to dogovorjeno, ni treba nič, drugače bi pa predlagal, da se tako sklene.</p>
            </sp>
            <sp xml:id="SDZ1-Redna-06-1993-03-23.sp95">
               <speaker>PREDSEDNIK MAG. HERMAN RIGELNIK:</speaker>
               <p>Gospod Potrč, s gospodom Arharjem, gospodom Prijateljem in z gospodom Koširjem je
                  dogovorjeno, da pripravijo ekspoze in jih dajo poslancem na mizo, torej dva dni
                  pred sejo in potem tudi razprava v delovnih telesih.</p>
               <p>Prehajam na <title>1. TOČKO DNEVNEGA REDA: ODOBRITEV OSNUTKOV ZAPISNIKOV 4. IN 5.
                     SEJE DRŽAVNEGA ZBORA REPUBLIKE SLOVENIJE</title>. Osnutka zapisnikov 4. seje
                  Državnega zbora Republike Slovenije, ki je bila, dne 23., 24., 25. in 26.
                  februarja 1993 in 5. seje Državnega zbora Republike Slovenije, ki je bila dne 9.
                  marca 1993, ste prejeli s sklicem te seje. Ali kdo predlaga spremembo oziroma
                  dopolnitev na osnutek zapisnika? Prosim, gospod Podobnik.</p>
            </sp>
            <sp xml:id="SDZ1-Redna-06-1993-03-23.sp96">
               <speaker>JANEZ PODOBNIK:</speaker>
               <p>Spoštovani! Pri branju zapisnika na strani 38., mislim, glede na mojo evidenco.
                     <stage>(Predsednik: Kateri zapisnik, gospod Podobnik?)</stage> To je zapisnik
                  4. seje, stran 38. Ko smo prvič glasovali o zakonu glede Hidroelektrarne Golica,
                  piše, da je bilo za 38, proti pa 19. In ker glasovalna naprava v času glasovanja
                  ni delala oziroma ni bila vključena, smo glasovali ponovno. Torej po mojem zapisu
                  je bilo razmerje tudi pri prvem glasovanju drugačno. Mislim, da je šlo samo za en
                  glas plus ali minus. Jaz bi predlagal, da se to preveri, ker pri drugem glasovanju
                  je bilo potem za 28 in proti 29 <stage>(za nekaj glasov)</stage>.</p>
            </sp>
            <sp xml:id="SDZ1-Redna-06-1993-03-23.sp97">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Podobnik. Še kaj na zapisnik? Prosim, gospod Matuš <stage>(se
                     opravičujem)</stage>.</p>
            </sp>
            <sp xml:id="SDZ1-Redna-06-1993-03-23.sp98">
               <speaker>ŠTEFAN MATUŠ:</speaker>
               <p>Spoštovani predsednik, spoštovani! Na drugem listu zapisnika 5. seje, na katerem
                  se spodaj navaja, kateri poslanci in poslanke navajajo svoj glas proti ali za
                     <stage>(gre za zakon o obračunavanju plač)</stage>, je redakcijska napaka v 10.
                  vrsti odstavka, kjer se namesto mojega imena omenja ime gospoda Štefana Kocipra.
                  Prosil bi, da se opravi ta redakcijski popravek.</p>
            </sp>
            <sp xml:id="SDZ1-Redna-06-1993-03-23.sp99">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo? Mislim, da je to pomembno. Predlagam, da prekinemo tole
                  točko za ugotavljanje istovetnosti spremembe in dopolnimo z magnetograma, ko ga
                  bomo pridobili.</p>
               <p>Prehajam na <title>2. TOČKO DNEVNEGA REDA: OBRAVNAVA PREDLOGA PREDSEDNIKA VLADE
                     REPUBLIKE SLOVENIJE ZA IMENOVANJE MINISTRA BREZ RESORJA</title>. Predlog za
                  imenovanje gospoda Lojzeta Janka za ministra brez resorja je zboru predložil
                  predsednik Vlade Republike Slovenije.</p>
               <p>Predlog za imenovanje z obrazložitvijo ste prejeli danes na klop. Sprašujem, ali
                  želi kdo iz Vlade predlog utemeljiti? Ne želi. Kandidat za ministra se je
                  predstavil članom odbora za notranje zadeve in pravosodje. Poročilo ste prejeli na
                  klop. Želi poročevalec odbora besedo? Ne želi.</p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ker ne želi nihče razpravljati, zaključujem razpravo. Ali želi besedo
                  predlagani kandidat za ministra, gospod Lojze Janko? Ne.</p>
               <p>Prehajamo na glasovanje. Glasovali bomo tajno v skladu z 21. členom začasnega
                  poslovnika Državnega zbora tako, da bomo na volilnem listu obkrožili besedo za ali
                  proti na spodnji strani glasovnice. Glasovnica, na kateri ne bo obkrožena ena od
                  obeh možnosti in zato ne bo mogoče razbrati volje poslanca, bo neveljavna.</p>
               <p>Predlagam, da v skladu z dogovorom s predstavniki poslanskih skupin ter na podlagi
                  9. člena začasnega poslovnika Državnega zbora, volilno komisijo sestavljalo 4
                  poslanci iz štirih najštevilčnejših poslanskih skupin ter predsednik Državnega
                  zbora. Predstavniki poslanskih skupin so mi posredovali predloge za člane volilne
                  komisije. To so: LDS - mag. Jože Protner, Združena lista - dr. Lev Kreft, SKD -
                  Stane Frim in SNS, Ivan Verzolak; in pa sam kot član.</p>
               <p>Na glasovanje dajem tako sestavo volilne komisije. Ugotovimo sklepčnost, prosim.
                     <stage>(58 prisotnih.)</stage></p>
               <p>Kdo je za tako sestavo volilne komisije? <stage>(56 poslancev.)</stage> Je kdo
                  proti? <stage>(Nihče.)</stage></p>
               <p>Ugotavljam, da je glasovanje končano in da je predlog za tako sestavo volilne
                  komisije sprejet.</p>
               <p>Pri volitvah mi bo pomagala tudi sekretarka zbora gospa Jožica Velišček.</p>
               <p>Glasovanje bo v avli pred dvorano, in sicer se bo začelo ob 12.00 uri in
                  predlagam, da se zaključi ob 12.30 uri.</p>
               <p>Prosim, da se komisija zbere v sobi 117 v I. nadstropju in da prevzame volilni
                  material.</p>
               <p>Torej odmor do 12.30 ure in volitve v tem času.</p>
            </sp>
            <stage type="time">(Seja je bila prekinjena ob 11.52 uri in se je nadaljevala ob 12.35
               uri.)</stage>
            <sp xml:id="SDZ1-Redna-06-1993-03-23.sp100">
               <speaker>PREDSEDNIK MAG. HERMAN RIGELNIK:</speaker>
               <p>Dovolite mi, da preberem poročilo komisije za izvedbo glasovanja o imenovanju
                  ministra brez resorja.</p>
               <p>Glasovanje je potekalo 23. marca 1993 v prostorih Državnega zbora Republike
                  Slovenije. Glasovanja se je udeležilo 75 poslancev, oddanih je bilo 75 glasovnic,
                  neveljavni sta bili dve glasovnici. Za predlaganega ministra Lojzeta Janka je
                  glasovalo 61 poslancev.</p>
               <p>Komisija ugotavlja, da je bil Lojze Janko imenovan za ministra brez resorja, za
                  kar mu iskreno čestitam ter želim uspešno delo. <stage>(Ploskanje.)</stage></p>
               <p>Prosim ministra Janka, da pride priseči.</p>
            </sp>
            <sp xml:id="SDZ1-Redna-06-1993-03-23.sp101">
               <speaker>LOJZE JANKO:</speaker>
               <p>Prisegam, da bom spoštoval ustavni red, da bom ravnal po svoji vesti in z vsemi
                  svojimi močmi deloval za blaginjo Slovenije.</p>
            </sp>
            <sp xml:id="SDZ1-Redna-06-1993-03-23.sp102">
               <speaker>PREDSEDNIK MAG. HERMAN RIGELNIK:</speaker>
               <p>Ugotavljam, da je gospod Lojze Janko nastopil funkcijo ministra brez resorja in mu
                  iskreno čestitam in želim uspešno delo.</p>
               <p>S tem zaključujemo tudi to točko dnevnega reda.</p>
               <p>Prehajam na <title>3. TOČKO DNEVNEGA REDA: VOLITVE PODPREDSEDNIKA DRŽAVNEGA
                     ZBORA</title>. Ker Državni zbor na 4. seji ni izvolil tretjega podpredsednika,
                  je Komisija za volitve, imenovanja in administrativne zadeve zboru ponovno
                  predložila nov predlog, ki ste ga prejeli z dopisom 18.3.1993. Komisija zboru
                  predlaga, da se za podpredsednika izvoli dr. Vladimir Topler.</p>
               <p>Želi poročevalec komisije podati dodatno obrazložitev. Prosim, gospod
                  Anderlič.</p>
            </sp>
            <sp xml:id="SDZ1-Redna-06-1993-03-23.sp103">
               <speaker>TONE ANDERLIČ:</speaker>
               <p>Spoštovani. Komisija se je kljub nekaterim pobudam ponovno lotila priprave
                  predloga kandidata za tretjega podpredsednika Državnega zbora Republike Slovenije.
                  Glede spremembe poslovnika smo danes že odločali in tudi zaradi tega razloga je
                  komisija menila, da je potrebno postopek peljati do konca in predlagati Vladimirja
                  Toplerja  in ona ga predlaga za podpredsednika Državnega zbora.</p>
               <p>Pred tem je komisija prejela šest pismenih potrditev vodij poslanskih skupin, da
                  podpirajo kandidaturo gospoda Vladimirja Toplerja za podpredsednika Državnega
                  zbora in tudi predstavnika narodnosti sta podprla to kandidaturo pismeno.</p>
               <p>Komisija meni, da je potrebno končno konstituirati vodstvo Državnega zbora in s
                  tem predlagamo v izvolitev dr. Vladimirja Toplerja za podpredsednika Državnega
                  zbora. Hvala.</p>
            </sp>
            <sp xml:id="SDZ1-Redna-06-1993-03-23.sp104">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Anderliču. Sprašujem, ali je potrebno odrediti odmor za vložitev
                  dodatnih predlogov priglašenih predlagateljev? Ne.</p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ne želi nihče razpravljati, zato zaključujem razpravo.</p>
               <p>Glasovanje za podpredsednika Državnega zbora je tajno, zato moramo izvoliti
                  volilno komisijo. Predlagam, da v skladu z dogovorom s predstavniki poslanskih
                  skupin ter na podlagi 9. člena začasnega poslovnika Državnega zbora volilno
                  komisijo sestavljajo štirje poslanci iz štirih najštevilčnejših poslanskih skupin
                  in predsednik Državnega zbora.</p>
               <p>Predstavniki poslanskih skupin so mi posredovali predloge za člane volilne
                  komisije. To so: LDS - Jože Protner, Združena lista - Lev Kreft, SKD - Stane Frim,
                  SNS - Ivan Verzolak in predsednik Državnega zbora.</p>
               <p>Na glasovanje dajem takšen sestav volilne komisije. Ugotovimo sklepčnost prosim.
                     <stage>(63 prisotnih.)</stage></p>
               <p>Kdo je takšno sestavo volilne komisije? <stage>(60 poslancev.)</stage> Je kdo
                  proti? <stage>(Nihče.)</stage></p>
               <p>Ugotavljam, da je glasovanje končano in da je predlog za takšno sestavo volilne
                  komisije sprejet.</p>
               <p>Pri volitvah mi bo pomagala tudi sekretarka Državnega zbora gospa Veliščkova.</p>
               <p>Opozarjam poslance, da si pozorno preberete navodila na glasovnicah o tem, kako
                  glasovati: veljavne so samo tiste, kjer je izražena volja v skladu s tem
                  navodilom. Ker gre pa zopet za doktorja, bi prosil, da upoštevamo, da ne
                  obkrožujemo doktor.</p>
               <p>Predlagam, da se pripravi vse potrebno za volitve in odrejam 30 minut odmora, to
                  se pravi do 13.15 ure, ko bi nadaljevali s sejo.</p>
            </sp>
            <stage type="time">(Seja je bila prekinjena ob 12.40 uri in se je nadaljevala ob 13.21
               uri.)</stage>
            <sp xml:id="SDZ1-Redna-06-1993-03-23.sp105">
               <speaker>PREDSEDNIK MAG. HERMAN RIGELNIK:</speaker>
               <p>Kolegice in kolegi, predlagam, da nadaljujemo z delom. Ugotavljam, da so volitve
                  za podpredsednika Državnega zbora bile opravljene in razglašam rezultate
                  volitev.</p>
               <p>Glasovanje je potekalo 23. marca 1993 v prostorih Državnega zbora Republike
                  Slovenije. Glasovanja se je udeležilo 79 poslancev, oddanih je bilo 79 glasovnic,
                  neveljavne so bile tri. Za kandidata, dr. Vladimirja Toplerja, je glasovalo 57
                  poslancev.        </p>
               <p>Komisija ugotavlja, da je predlagani kandidat izvoljen za podpredsednika Državnega
                  zbora, za kar mu čestitam. <stage>(Ploskanje.)</stage></p>
               <p>Po tako velikem naporu predlagam odmor do 16. ure. Hvala.</p>
            </sp>
            <stage type="time">(Seja je bila prekinjena ob 13.22 uri in se je nadaljevala ob
               16.05.)</stage>
            <sp xml:id="SDZ1-Redna-06-1993-03-23.sp106">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in  kolegi poslanci, gospe in gospodje, nadaljujemo s
                  popoldanskim delom današnje seje in v skladu z današnjimi dopoldanskimi dogovori,
                  preden preidem na 7, točko dnevnega reda,</p>
               <p>mi dovolite, da vas obvestim o dogovoru vodij poslanskih skupin glede širitve
                  oziroma <title>RAZŠIRITVE NAŠEGA DNEVNEGA REDA</title>. Kot veste, smo se na
                  dopoldanskem delu seje dogovorili, da bi uvrstili na dnevni red te seje pogajalska
                  IZHODIŠČA ZA POGAJANJA Z ITALIJO, če bodo tako odločili vodje poslanskih skupin.
                  Večinsko mnenje vodij poslanskih skupin je bilo, da se navedena problematika ne
                  obravnava na tej seji, pač pa naj jo obravnava Odbor za mednarodne odnose in s
                  svojimi stališči seznani Državni zbor na tej seji - in tudi javnost.</p>
               <p>Večinsko stališče vodij poslanskih skupin je tudi bilo, da se na dnevni red te
                  seje ne uvrsti problematika kmetijstva ter papirne in celulozne industrije, ampak
                  na naslednjo sejo Državnega zbora, to je sejo 14. , 15. aprila s tem, da pred tem
                  ustrezna gradiva, ki jih mora pripraviti Vlada, obravnava Odbor za kmetijstvo in
                  gozdarstvo oziroma Odbor za gospodarstvo, in da predložita zboru predloge sklepov
                  oziroma stališč. S tem prehajam na 7. točko. Ja, prosim, gospod Podobnik.</p>
            </sp>
            <sp xml:id="SDZ1-Redna-06-1993-03-23.sp107">
               <speaker>MARJAN PODOBNIK:</speaker>
               <p>Jaz bi želel temu korektnemu poročilu s seje vodij poslanskih skupin,  kjer sem
                  zastopal predsednika poslanske skupine dr. Zagožna, vendarle povedati eno stvar.
                  Namreč, mi smo danes z veliko večino v tem Državnem zboru izglasovali oceno, da je
                  potrebno obravnavati vse te tri problematike na seji Državnega zbora, na seji
                  vodij poslanskih skupin pa so vodje poslanskih skupin vladnih strank brez težav
                  večinsko zavrnili take predloge. Gre za to, da so zavrnile tako predlog za
                  obravnavo problematike vprašanj odnosov z Italijo oziroma pogajalskih izhodišč kot
                  vprašanje problematike kmetijstva enotno vse poslanske skupine vladajoče
                  koalicije. Kar se pa tiče vprašanja reševanja problematike celulozne in papirne
                  industrije pa je bilo sprejeto stališče, za katerega so se dogovorili tudi
                  predstavniki sindikata PERGAM, da se obravnava na prihodnji seji Državnega
                  zbora.</p>
               <p>Postavlja se mi osnovno vprašanje, ali ima dogovor predstavnikov poslanskih skupin
                  in preglasovanje na tem neformalnem organu večjo težo kot večinski sklep Državnega
                  zbora. Če se odločimo tudi za prihodnje za tak način odločanja, potem že vnaprej
                  bolj ali manj vemo, katerih  problemov in vprašanj v tem zboru ne bomo
                  obravnavali.</p>
               <p>Še enkrat predlagam, da se to problematiko dejansko oziroma, da se postavi
                  vprašanje tudi za vnaprej in za danes, na kakšen način se bomo odločali o tem,
                  katere točke dnevnega reda se uvrstijo na dnevni red.</p>
               <p>Vprašanje odnosov z Italijo je bilo tu enotno ocenjeno kot resno vprašanje. Moja
                  ocena je bila, ko sem prisostvoval razpravi na tej komisiji vodij poslanskih
                  skupin, da so nekatere razprave posameznikov šle v  direktno nasprotje s
                  slovenskimi nacionalnimi interesi, da se stvar odvija več kot nevarno in da si
                  tukaj zapiramo oči pred nevarnimi dejstvi, odhajamo v Rim in tako naprej, mi se pa
                  nismo v stanju odločiti za resno in poglobljeno razpravo na tem zboru. Podobno
                  velja tudi za kmetijstvo in za celulozno industrijo. Hvala.</p>
            </sp>
            <sp xml:id="SDZ1-Redna-06-1993-03-23.sp108">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da gre v tem primeru za proceduralen ugovor in če se
                  strinjate, bi v skladu s tem proceduralnim ugovorom predlagal, da ni razprave,
                  ampak da o tem, kar sem vam povedal, glasujemo. Mislim, da je to edini pametni
                  način, sicer bomo imeli dolgo razpravo o proceduri, ki nam je prav tako poslovnik
                  ne dovoljuje. Mislim pa, da je odločanje bilo speljano v skladu s 24. členom. Če
                  je na to kakšen ugovor, bi ga bilo seveda potrebno slišati. Tako, da preden dam na
                  glasovanje to, kar sem vam prebral <stage>(in bom prebral pred glasovanjem še
                     enkrat)</stage> kot sporočilo dogovora vodij poslanskih skupin, ki so se
                  sestali po sklepu, dogovoru in pooblastilu tega zbora, naj vprašam predvsem, ali
                  menite, da je bil v tem primeru kršen začasni poslovnik oziroma tiste določbe
                  poslovnika, ki so v veljavi <stage>(ne glede na začasni poslovnik)</stage> še
                  naprej? Prosim, gospod Bučar.</p>
            </sp>
            <sp xml:id="SDZ1-Redna-06-1993-03-23.sp109">
               <speaker>DR. FRANCE BUČAR:</speaker>
               <p>Spoštovani! Moram ugovarjati zoper to poslovniško odločitev, kajti na dnevni red
                  lahko damo po poslovniku, ki subsidiarno velja, še stari poslovnik. To se pravi,
                  da stari poslovnik subsidiarno velja - in ta določa, da se lahko dnevni red
                  razširi, če gre za neko urgentno zadevo. V tem primeru je šlo. Prvič.</p>
               <p>Drugič. Ne moremo dopustiti enostavno, da predsedniki parih odborov, ali komisij
                  ali kogarkoli, odločajo namesto celega zbora. Jaz se popolnoma strinjam, da je
                  bilo pravilno, da je bilo to mnenje dano v predhodno obravnavo predsednikom
                  odborov, poslanskih klubov. Mi pa moramo na podlagi tega nujno glasovati; ker
                  drugače je zanikana, kratko malo, verodostojnost tega zbora. Hvala lepa.</p>
            </sp>
            <sp xml:id="SDZ1-Redna-06-1993-03-23.sp110">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz te razprave ne bi naprej razvijal, ampak bi vas opozoril, da 24.
                  člen začasnega poslovnika pravi, da dnevni red redne seje predlaga predsednik
                  Državnega zbora na podlagi poročil pristojnih delovnih teles in po predhodnem
                  posvetovanju z vodji poslanskih skupin ter z enim od poslancev madžarske oziroma
                  italijanske narodne skupnosti. In da ta isti člen v predzadnjem odstavku direktno
                  odloča, da Državni zbor ne more odločati o vprašanjih, glede katerih predhodno
                  poslancem niso bila poslana gradiva in o katerih ni zavzelo svojega stališča
                  pristojno delovno telo zbora.</p>
               <p>Mislim, da to ni bilo kršeno in v okviru tega velja potem tudi začasni poslovnik,
                  ki določa, da se dnevni red že sklicane seje zbora lahko razširi le izjemoma,
                  kadar je to nujno zaradi razlogov navedenih v prvem odstavku prejšnjega člena.
                  Razširitev dnevnega reda seje zbora, je treba posebej utemeljiti. In predhodni 99.
                  člen določa, da se lahko v krajšem roku - to so ti razlogi - če je to potrebno
                  zaradi preprečevanja in odpravljanja večjih motenj v gospodarstvu, kadar to
                  zahtevajo interesi ljudske obrambe, varstvo ustavne ureditve, večje naravne
                  nesreče, zaradi postopka usklajevanja aktov, ki jih sprejema Skupščina SFRJ in
                  zaradi drugih izrednih potreb Republike.</p>
               <p>Da ne bi kršili teh možnosti, ki jih ponuja začasni poslovnik tudi za razširitve
                  dnevnega reda, je potrebno, da - zaradi ugovora na odločitev vodij poslanskih
                  skupin - glasujemo o tem predlogu in seveda o vsakem predlogu za dnevni red
                  posebej.</p>
               <p>Predlagam torej, da najprej glasujemo o mnenju vodij poslanskih skupin - ki smo
                  jim dali naročilo, da pripravijo predlog -, da se ne uvrsti na dnevni red
                  pogajalska izhodišča za pogajanje z Italijo na tej seji, ampak ko to obravnava
                  Odbor za mednarodne odnose in s svojimi stališči seznani Državni zbor na tej seji
                  in tudi javnost.</p>
               <p>Postavil bom vprašanje, ali se to uvrsti na dnevni red ali ne. Jaz vam sedaj
                  najprej povem, kakšno rešitev predlagajo vodje poslanskih skupin.</p>
               <p>Sedaj pa glede na to, da zaključujemo glasovanje o dnevnem redu <stage>(ki ga prej
                     nismo zaključili)</stage> tem mnenju, ki so ga dali vodje, postavljam
                  vprašanje: ali Državni zbor daje na dnevni red točko - pogajalska izhodišča za
                  pogajanje z Italijo - ali ne?</p>
               <p>Prosim, da ugotovimo sklepčnost. <stage>(79 navzočih.)</stage></p>
               <p>Kdo je za to, da se ta točka uvrsti na dnevni red?</p>
               <p>Kdor je za, naj glasuje! <stage>(35 poslancev.)</stage> Je kdo proti? <stage>(34
                     poslancev.)</stage>                  </p>
               <p>Ugotavljam, da je točka "Pogajalska izhodišča za pogajanja z Italijo" uvrščena na
                  dnevni red te seje Državnega zbora.</p>
               <p>Večinsko stališče vodij poslanskih skupin je bilo, da se na dnevni red te seje ne
                  uvrsti problematika kmetijstva.</p>
               <p>Prosim, da glasujemo o tem, ali se na dnevni red te seje uvrsti problematika
                  kmetijstva kot posebna točka dnevnega reda?</p>
               <p>Prosim, da ugotovimo sklepčnost. <stage>(78 prisotnih.)</stage></p>
               <p>Kdor je za, naj glasuje! <stage>(39 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da je tudi ta točka uvrščena na dnevni red.</p>
               <p>Pravtako je bilo večinsko stališče vodij poslanskih skupin, da se na dnevni red te
                  seje, ne uvrsti problematika papirne in celulozne industrije, ampak na naslednjo
                  sejo Državnega zbora.</p>
               <p>Prosim, da glasujemo tudi o tem? Najprej ugotovimo sklepčnost. <stage>(81
                     prisotnih.)</stage></p>
               <p>Kdo je za to, da se ta točka uvrsti na dnevni red te seje?</p>
               <p>Kdor je za, naj glasuje! <stage>(24 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da s 24 glasovi za in 30 proti te točke nismo uvrstili na dnevni red.
                                                       </p>
               <p>Predlagam, da sedaj, ko smo dokončno sprejeli dnevni red današnje seje, preidemo -
                  glede na naše prejšnje odločitve o odložitvi nekaterih točk za četrtek - k
                     <title>7. TOČKI DNEVNEGA REDA</title>, to je k obravnavi P <title>REDLOGA
                     ZAKONA O TRGOVINI</title>. Predlog zakona je predložila Vlada Republike
                  Slovenije. Predlog zakona ste prejeli s sklicem seje; z dopisom z dne 18. marca
                  ste prejeli mnenje Državnega sveta Republike Slovenije.</p>
               <p>Želi predstavnik Vlade besedo? Prosim, gospod Valentinčič.</p>
            </sp>
            <sp xml:id="SDZ1-Redna-06-1993-03-23.sp111">
               <speaker>DAVOR VALENTINČIČ:</speaker>
               <p>Spoštovane poslanke in poslanci, spoštovani zbor. Dovolite mi, da podam kratko
                  uvodno besedo. Pred vami je predlog zakona o trgovini. Vlada je njegovo besedilo
                  določila na seji že v septembru 1992. leta, na seji 19. marca pa se je opredelila
                  še do pripomb in amandmajev, ki sta jih oblikovala k predlogu zakona Sekretariat
                  za zakonodajo in pravne zadeve Državnega zbora in Odbor Državnega zbora za
                  gospodarstvo.</p>
               <p>Če najprej povem, kakšna so stališča do teh amandmajev. Vlada soglaša s predlogom
                  pripomb in redakcijskih amandmajev, ki ga je k predlogu zakona oblikoval
                  Sekretariat za zakonodajo in pravne zadeve; pomenijo redakcijsko izboljšavo
                  besedil posameznih določb predloga zakona in ne spreminjajo njegove vsebine
                  oziroma namena, ki ga želimo z njim doseči. V celoti pravzaprav Vlada sprejema,
                  soglaša edino ne s predlogom redakcijskega amandmaja k prvem odstavku 13. člena
                  predloga zakona. Mislim, da gre za dikcijsko napako, saj z zakonom se ne
                  predpisujejo materialni ampak minimalni pogoji; gre za minimalne tehnične pogoje.
                  Obrazložitev Vlade je Odbor Državnega zbora Republike Slovenije za gospodarstvo
                  tudi sprejel na seji 22. marca.</p>
               <p>Poleg tega Vlada Republike Slovenije soglaša s predlogom Odbora za gospodarstvo
                  Državnega zbora Republike Slovenije, da amandmaje v poglavjih I., II. in III. tega
                  poročila prevzame kot svoje, tako kot je iz predloženega gradiva tudi razvidno. Z
                  navedenimi amandmaji se usklajujejo določbe predloga zakona s sprejetimi
                  spremembami v organizaciji ministrstev po zakonu o Vladi Republike Slovenije
                     <stage>(ravno tako gre za pol redakcijske spremembe)</stage>; usklajuje se tudi
                  z določbami predloga zakona o gospodarskih družbah, z zakonom o lastninskem
                  preoblikovanju podjetij in z zakonom o spremembah zakona o prekrških. Navedeni
                  amandmaji pa pomenijo <stage>(tudi v skladu z razpravo na odboru)</stage>
                  razširitev pristojnosti ukrepanja pristojnega tržnega inšpekcijskega organa; poleg
                  zagroženega odvzema blaga predvideva še odvzem delovnih priprav, ki so bile
                  uporabljene pri kršitvi.</p>
               <p>Vlada soglaša tudi s predloženimi amandmaji odbora k IV. poglavju poročila.</p>
               <p>Še obrazložitev k samemu zakonu.</p>
               <p>Zakon o trgovini je zakon o trgovinski dejavnosti;  določa kaj je trgovinska
                  dejavnost, vrste trgovinskih dejavnosti, določa subjekte, ki opravljajo to
                  dejavnost in pogoje, določa pa tudi pravno varnost za izvajanje določb tega
                  zakona; določa, da se opravlja trgovinska dejavnost svobodno, pod enakimi pogoji,
                  na način, ki ne omejuje konkurence, ne povzroča škode potrošnikom, napotuje na
                  upoštevanje poslovnih običajev, določb, mednarodno verificiranih pogodb in drugih
                  zakonov.</p>
               <p>S tem zakonom nadomeščamo republiški zakon o blagovnem prometu iz leta 1977,
                  zvezni zakon o trgovini iz leta 1990, ki smo  ga povzeli z ustavnim zakonom do
                  sprejetja novega zakona o trgovini. Odpravlja dvotirnost urejanja pravne snovi, ki
                  je bila doslej urejena tudi z drugimi zakoni; gre za zakon o obligacijskih
                  razmerjih <stage>(zato je tudi ta zakon krajši)</stage> obrtni zakon, in odpravlja
                  delitev trgovine na notranjo in zunanjo. To je tudi v skladu v Evropski skupnosti
                  veljavno nomenklaturo dejavnosti.</p>
               <p>Zakon o trgovini je sistemski zakon in je tržno naravnan. Pri odločanju o njegovi
                  vsebini smo se naslonili na rešitve tujih, zlasti evropskih zakonodaj, upoštevali
                  pa smo tudi razmere, ki veljajo pri nas. Področje trgovine se v teh državah
                  regulira s predpisovanjem pogojev za nastopanje trgovcev na tržišču s pogoji, ki
                  jih morajo subjekti izpolnjevati za določeno obliko prometa. Na ta način težimo
                  tudi k boljši razporeditvi prodajnih objektov, boljši strukturi, gostoti
                  trgovinske mreže in tudi k obsegu potrebnega prodajnega prostora <stage>(predvsem
                     v maloprodaji)</stage>.</p>
               <p>V zakonu je prisotna tudi usmerjevalna vloga države, vendar se kaže predvsem pri
                  predpisovanju pogojev za opravljanje trgovske dejavnosti.</p>
               <p>V III. poglavju predloga zakona so opredeljeni pogoji, ki jih mora trgovec
                  izpolniti za opravljanje trgovinske dejavnosti. Ti pa so: pogoji, ki se nanašajo
                  na poslovne prostore, opremo in naprave za opravljanje trgovinske dejavnosti; če
                  pa prodajajo zunaj prodajnih objektov pa morajo biti izpolnjeni tudi pogoji za
                  takšno obliko prodaje in spisek blaga, ki se tako prodaja. Trgovci morajo imeti
                  tudi predpisano izobrazbo, tako prodajalec kot trgovski poslovodja. Zakon
                  predvideva tudi izpolnjevanje posebnih dodatnih pogojev, ko gre za določene vrste
                  blaga, poleg tega pa še sanitarno - tehnične pogoje prostorov in oseb, ki
                  neposredno prodajajo. <stage>(Podzakonski akti so že pripravljeni in zakon določa
                     rok, v katerem bodo izdani.)</stage> Trgovec mora poslovati v predvidenem
                  obratovalnem času, ki ga sam predlaga, voditi mora evidenco o nakupu in prodaji
                  blaga.</p>
               <p>Inšpekcijsko nadzorstvo opravljajo po določbah tega zakona pristojni inšpekcijski
                  organi.</p>
               <p>Skladno z zahtevo, da je potrebno s tem zakonom vzpostaviti red na trgu, smo se
                  pri določanju višine zagroženih kazni ravnali po tretjem odstavku 25. člena zakona
                  o prekrških, ki predvideva hujše prekrške. Poleg zagroženih denarnih kazni pa
                  zakon predvideva tudi odvzem blaga in delovnih priprav, ki so bile uporabljene pri
                  tem.</p>
            </sp>
            <sp xml:id="SDZ1-Redna-06-1993-03-23.sp112">
               <speaker>PODPREDSEDNIK DR. LEV KREFT:</speaker>
               <p>Hvala lepa gospod Valentinčič. Predlog zakona je obravnaval Odbor za gospodarstvo;
                  poročilo ste prejeli s sklicem, dodatno poročilo, mislim, da danes na klop. Od tod
                  so razvidni tudi amandmaji, ki jih je odbor predlagal v sprejem zboru. Člani
                  Odbora so sprejeli oz. so dobili tudi podzakonske akte k predlogu zakona o
                  trgovini, ki so tudi ostalim poslancem na vpogled v glavni pisarni. Prejeli ste
                  tudi amandmaje vlade in mnenja vlade do amandmajev, amandmaje poslancev, mnenje
                  Državnega sveta in mnenje Sekretariata za zakonodajo in praven zadeve. Želi
                  poročevalec odbora besedo? Ne želi.</p>
               <p>Ugotavljam, da so v dvorani zastopane vse poslanske skupine in pričenjam razpravo.
                  Prvi se je za besedo prijavil gospod Tone Peršak. Ostale interesante pa prosim, da
                  to še storijo.</p>
            </sp>
            <sp xml:id="SDZ1-Redna-06-1993-03-23.sp113">
               <speaker>ANTON PERŠAK:</speaker>
               <p>Hvala. Jaz nimam kakšnih posebnih pripomb ali pa nasprotovanj zakonu. Imam en
                  relativno nedolžen amandma in sicer k 17. členu. Gre za člen, ki določa oz.
                  predpisuje, da minister oz. organ lokalne samoupravne skupnosti predpisuje z
                  izvedbenim aktom obratovalni čas trgovin in posameznih prodajaln. Glede na to, da
                  so tu na delu večkrat različni interesi in poskusi tudi v omejevanju in ne samo
                  predpisovanju obratovalnega časa, predlagam s svojim amandmajem - pri tem pa
                  najprej opozorim, da ste dobili dva amandmaja; velja tisti z dne 23.3.
                     <stage>(kajti na posvetu v poslanski skupini smo ugotovili, da je boljše
                     spremeniti dikcijo amandmaja)</stage> in ne gledati tistega z 22.3., ampak
                  tistega s 23.3. Smisel tega amandmaja pa je, da jih zavaruje - mišljeni so pa
                  predvsem, moram reči, vsaj mi mislimo predvsem na zasebne trgovce, razne te
                  družinske trgovine itn. - pred tem, da bi jim kdo omejeval pravico obratovanja
                  tudi izven obveznega obratovalnega časa. Vsi veste, da je po raznih teh naseljih,
                  spalnih naseljih zelo dobrodošlo to, da so te manjše trgovine odprte tudi ob
                  sobotah popoldne in nedeljah itn. In lahko bi se zgodilo, kot pravim, da bi kdo
                  skušal to omejevati. S takšno določbo v zakonu bi to na nek način preprečili, pa
                  vas prosim, da amandma podprete. Hvala.</p>
            </sp>
            <sp xml:id="SDZ1-Redna-06-1993-03-23.sp114">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v zvezi s tem zakonom? Prosim, gospod Pučnik.</p>
            </sp>
            <sp xml:id="SDZ1-Redna-06-1993-03-23.sp115">
               <speaker>DR. JOŽE PUČNIK:</speaker>
               <p>Poslanska skupina social-demokratov je predlagala amandma, in sicer četrto alineo
                  k 12. členu. Stvar je v bistvu enostavna, pomeni pa samo usklajevanje z Evropsko
                  zakonodajo. Gre za minimalne tehnične in sanitarno-zdravstvene pogoje in tudi
                  pogoje za minimalno stopnjo izobrazbe. To so ti kriteriji, ki jih drugod po svetu
                  imajo. Mi smo mnenja, da bi bilo dobro, če bi v tem zakonu bila ta uskladitev z
                  ostalo Evropsko zakonodajo. Hvala lepa.</p>
            </sp>
            <sp xml:id="SDZ1-Redna-06-1993-03-23.sp116">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kolikor vem, je sicer ta amandma bil kasneje vložen, tako da ga odbor
                  še ni mogel obravnavati; na to samo opozarjam. Prosim, gospod Avberšek.</p>
            </sp>
            <sp xml:id="SDZ1-Redna-06-1993-03-23.sp117">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi! Jaz bi želel samo oporekati temu predlogu
                  amandmaja, ki ga je gospod Peršak podal. Za letošnji kulturni praznik se je
                  zgodilo to, da so bile skoraj vse trgovine odprte, vsaj v mojem kraju. Mislim, da
                  tako nedefiniran amandma in seveda potem tako nedefiniran odlok  navaja potem vse.
                  Ne gre samo za majhne privatne trgovine; tudi tiste v družbenem sektorju so potem
                  rekle, če imajo privatniki odprto, bomo imeli mi odprto; in potem je seveda rekla
                  ne samo špecarija, potem so bile trgovine vse odprte. Mi smo se odločili, da bomo
                  imeli praznike, sedaj bomo pa po drugi poti spravili noter, da bomo preprosto
                  delali to, kar med tednom ne moremo - nabavljali bomo po trgovinah. Jaz mislim, da
                  to ni v redu in da je treba biti resno proti takemu amandmaju. Hvala lepa.</p>
            </sp>
            <sp xml:id="SDZ1-Redna-06-1993-03-23.sp118">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jelinčič, potem pa gospod Bučar. Prosim.</p>
            </sp>
            <sp xml:id="SDZ1-Redna-06-1993-03-23.sp119">
               <speaker>ZMAGO JELINČIČ:</speaker>
               <p>Dober dan. Mislim, da je amandma gospoda Peršaka popolnoma na mestu. Konec koncev
                  ne smemo več ščititi monopolistov, državnih podjetij, ki imajo v rokah vse in jim
                  je mnogo do tega, da bi sesekljali drobne trgovce, ki pa v bistvu v tem času
                   nosijo večjo težo preskrbovanja prebivalstva kot pa velika podjetja tudi povsod
                  po svetu. Vedeti je treba, da ravno s tem, ko so drobni trgovci zaslužili malo
                  preveč, čisto po domače rečeno, je prišlo do močnih pritiskov teh monopolnih
                  državnih podjetij na določene strukture, da so v določenih primerih že omejili
                  prodajo izven določenega časa. Mislim, da absolutno moramo - za dobrobit
                  Slovencev, za boljšo preskrbljenost - podpreti amandma gospoda Peršaka. Hvala.</p>
            </sp>
            <sp xml:id="SDZ1-Redna-06-1993-03-23.sp120">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Bučar, prosim.</p>
            </sp>
            <sp xml:id="SDZ1-Redna-06-1993-03-23.sp121">
               <speaker>DR. FRANCE BUČAR:</speaker>
               <p>Po nastopu svojega predhodnika mislim, da skoraj ne bi bilo treba več govoriti,
                  ampak rad bi opozoril na naslednje. Če mi urejamo delovni čas v trgovinah, ga ne
                  omejujemo, zato ker hočemo imeti red v trgovinah, da so ob čisto določenem času
                  odprte. Mi zavarujemo potrošnika, državljana, ker rečemo: trgovine takrat morajo
                  biti odprte. V tem je smisel. Če pa hoče imeti kdo dalj časa odprto, je pa to
                  njegova stvar.</p>
               <p>In če se ozrem še na tisto, kar je bilo prej rečeno. Ne vem, ali pojmujemo državne
                  praznike tako kot Židje svojo soboto, da ob sobotah še regrata ne bomo smeli
                  nabirati?! To so normalne stvari; naj vsakdo praznuje tako, kot ve in zna.</p>
            </sp>
            <sp xml:id="SDZ1-Redna-06-1993-03-23.sp122">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? - Prosim.</p>
            </sp>
            <sp xml:id="SDZ1-Redna-06-1993-03-23.sp123">
               <speaker>MAKSIMILJAN LAVRINC:</speaker>
               <p>Opozoril bi, da sta predhodna govornika pozabila na eno dejstvo, in sicer, da je
                  poleg zakona pripravljenih tudi več podzakonskih aktov. In prav v tem podzakonskem
                  aktu - imenuje se Pravilnik o obratovalnem času - v 6. členu piše, da "v skladu z
                  značilnostmi območja in potrebami potrošnikov, lahko določi pristojni upravni
                  organ prodajalne, ki obratujejo v obratovalnem času, ki je daljši od časa,
                  predpisanega v 2. in 5. členu tega pravilnika." Namreč, gre za to, če je potreba
                  in če bo ta potreba izkazana navsezadnje s strani organiziranih potrošnikov, potem
                  bodo trgovine odprte. Sicer sem pa tudi sam osebno proti temu. Kajti s tem zakonom
                  se predvsem želi ustvariti nek tržni red, ne pa nered.</p>
            </sp>
            <sp xml:id="SDZ1-Redna-06-1993-03-23.sp124">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jelinčič.</p>
            </sp>
            <sp xml:id="SDZ1-Redna-06-1993-03-23.sp125">
               <speaker>ZMAGO JELINČIČ:</speaker>
               <p>Mislim, da tak tržni red, kakršnega bi rad imel gospod Lavrinc, smo imeli 45 let
                  in smo videli, kam je ta tržni red pripeljal. Takorekoč v popolnoma nemogoče
                  razmere, nič se ni dobilo, dobilo se je takrat, kadar nisi rabil, kadar pa si
                  rabil, nisi dobil. Če gremo v Evropo, če gremo v svobodno tržišče, mislim da
                  moramo pustiti ljudem, da se sami odločajo, kdaj bodo prodajali. In kolikor jaz
                  poznam potrošnike, so najbolj zadovoljni s tisto trgovino, ki je odprta še malo
                  kasneje, ne pa da takrat, ko jim vse pade iz rok, se zapre in potem pa "crkni". To
                  imamo še vedno v Rusiji in na Češkem. Hvala lepa za take trgovine.
                     <stage>(oglašanje iz dvorane)</stage></p>
            </sp>
            <sp xml:id="SDZ1-Redna-06-1993-03-23.sp126">
               <speaker>PODPREDSEDNIK DR. LEV KREFT:</speaker>
               <p>Brez razburjenja, prosim. Kdor ima repliko, se lahko javi k besedi. - Ali želi še
                  kdo besedo? Gospod Peršak, prosim.</p>
            </sp>
            <sp xml:id="SDZ1-Redna-06-1993-03-23.sp127">
               <speaker>ANTON PERŠAK:</speaker>
               <p>Amandma je bil mišljen veliko bolj dobronamerno; kot sedaj izgleda, to postaja
                  spet stvar nekega političnega prestiža. Poglejte. Nemogoče je pristati na to, da
                  nek upravni organ odloča: trgovina tega podjetja je lahko v nedeljo odprta,
                  trgovina drugega podjetja pa ne more biti odprta; ali: v tej ulici je lahko
                  dežurna trgovina v soboto popoldne, v sosednji ulici pa ne sme biti. Gre preprosto
                  za to - če se obnašamo in govorimo, da nam gre za tržno gospodarstvo: tistemu, ki
                  hoče delati mimo tistega, kar je zapovedano, mu je najbrž to treba pustiti, če se
                  on odloči; on razpolaga s svojim časom. Ne se iti dušebrižništva, da bomo sedaj mi
                  skrbeli, če imata mož in žena trgovino, da morata oba delati samo dopoldne ali do
                  14. ure, po tej uri popoldne pa čisto nič več. Njuna stvar je, kako si bosta
                  razporedila delovni čas!</p>
            </sp>
            <sp xml:id="SDZ1-Redna-06-1993-03-23.sp128">
               <speaker>PODPREDSEDNIK DR. LEV KREFT:</speaker>
               <p>Pojasnilo želi dati tudi gospod Valentinčič v imenu Vlade. Prosim.</p>
            </sp>
            <sp xml:id="SDZ1-Redna-06-1993-03-23.sp129">
               <speaker>DAVOR VALENTINČIČ:</speaker>
               <p>Prosil sem za besedo, da se morda ne bi zaustavljali ob tem predmetu, ki je bil že
                  prej dosti predmet medijskih razprav in je po moje kar prenapihnjen.</p>
               <p>Menim, da bo predlog, ki ga bo minister oblikoval in izdal - torej ta podzakonski
                  akt - tak, da bo zadovoljil trgovce tako enega kot drugega sektorja. Naravnan pa
                  bo v to smer, prvič, da bo bolj dosleden v tem, da bodo morali vsi trgovci
                  prijaviti že koncem decembra, po kakšnem urniku bodo poslovali v naslednjem letu.
                  To tudi zaradi tega, da bodo inšpekcijske službe lažje opravljale svoj posel, ko
                  ne bo zapiral tisti dan trgovine, morda še dve uri kasneje - čeprav bo imel
                  prijavljen čas do 21. ure, ampak bo podaljšal do 23.ure; če bo prijavil, bo imel.
                  Tudi tekom leta bodo te spremembe obratovalnega časa možne, vendar bodo ves čas na
                  razpolago.</p>
               <p>Drugič bo ta pravilnik nekoliko bolj dosleden glede izpolnjevanja pogojev oseb, ki
                  bodo delale v tem podaljšanem času. Gre za to, da so doslej tudi vse razprave
                  tistih, ki so nasprotovali oz. so želeli uokviriti ta obratovalni čas, bile
                  usmerjene pravzaprav v kršenje nekih trgovskih običajev - v črno zaposlovanje, v
                  prodajanje blaga, ki ni bilo legalno uvoženo itn. Tako, da bi jaz opozoril na ti
                  dve stvari: da bodo morali striktno prijavljati delovni čas in da bodo morali za
                  to dokazovati pri tej prijavi tudi izpolnjevanje teh pogojev. Sicer pa mi ne
                  določamo obveznega obratovalnega časa, zato tega amandmaja ne moremo sprejeti  v
                  tej dikciji amandmaja gospoda Peršaka, ker obveznega obratovalnega časa ta
                  pravilnik, niti zakon, ne predvideva. Mi določamo s samim podzakonskim aktom
                  okvir, v katerem se posluje, normalen okvir od 7. do 20. ure možno je pa tudi
                  obratovanje v podaljšanem času. Določal ga ne bo vsak pristojni upravni organ po
                  svojem preudarku, ampak predvsem glede na to, kakšen delovni in obratovalni čas bo
                  prijavil trgovec, ki se bo s tem ukvarjal.</p>
               <p>Predlagal bi, da vsebinsko amandma, ki ga je gospod Peršak predlagal, povzamete v
                  sklep kot priporočilo ministru pri sprejemanju tega podzakonskega akta, ki ga je
                  možno seveda nekoliko prilagoditi. Vsebinsko je pa zelo jasno, kaj je poslanec
                  menil s tem, da se torej ne omejuje poslovanje, če ga prijavi in če za njega
                  izpolnjuje pogoje, tudi v podaljšanem delovnem času. Hvala lepa. Upam, da je bilo
                  dovolj.</p>
               <p>Če pa želite, bi podal še komentar k amandmaju gospoda Pučnika.  Menim, da je
                  sprejemljiv vsaj kar zadeva to, da so minimalni tehnični, sanitarno-zdravstveni
                  pogoji usklajeni z mednarodnimi standardi in klasifikacijo. Na ta način smo te
                  pravilnike tudi že pripravljali. Pomisleke imamo edino glede minimalne stopnje
                  izobrazbe <stage>(glede na zatečeno stanje)</stage> ki je najbrž določena s
                  predmetnikom, ki je predpisan. Ali je ta usklajen že sedaj in ali bo usklajen z
                  evropskimi standardi, tega žal, ta trenutek ne morem odgovoriti. Predlagal bi, če
                  morda lahko minimalno stopnjo izobrazbe ravno tako samo priporočimo ministru, da
                  poskuša to vgraditi v pravilnik. Hvala lepa.</p>
            </sp>
            <sp xml:id="SDZ1-Redna-06-1993-03-23.sp130">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Peršak, prosim.</p>
            </sp>
            <sp xml:id="SDZ1-Redna-06-1993-03-23.sp131">
               <speaker>ANTON PERŠAK:</speaker>
               <p> Jaz se opravičujem, vem da grem marsikomu na živce, vendar berem 17. člen.
                  Glejte, v 17. členu piše naslednje: "Obratovalni čas prodajaln predpiše minister
                  za trgovino." Naslednji odstavek piše: "V skladu s predpisom iz prvega odstavka
                  tega člena predpiše pristojni organ lokalne skupnosti obratovalni čas prodajaln na
                  svojem območju." In tretji odstavek piše: "Trgovec je dolžan poslovati v
                  obratovalnem času prodajaln, ki ga je predpisal pristojni organ lokalne
                  skupnosti." To pomeni, če je nek organ lokalne skupnosti predpisal, da je
                  obratovalni čas trgovin od  7. zjutraj do 19.30 zvečer, je trgovec dolžan v tem
                  času poslovati. Ne vem pa, ali mu to dopušča možnost, da posluje izven tega
                  časa.</p>
               <p>Vi ste zdaj sicer omenili možnost, da on prijavi drug obratovalni čas, vendar se
                  bojim, da bo s to dikcijo v neskladju in zato sem preprosto predlagal ta amandma,
                  ki se ga zaradi mene lahko tudi drugače formulira, ker Odbor bo tako ali tako
                  razpravljal o tem. Vendar se mi zdi, da je treba preprosto preprečiti možnost, kot
                  pravim še enkrat: prvič, da se dela selekcija med različnimi subjekti na tem
                  področju in drugič, da se omejuje to nekomu, preprečit možnost. Ne vem, lahko je
                  zdajšen odlok, ki je že pripravljen, kot pravite, benevolenten, lahko je tak. Kaj
                  pa vem, kaj bo minister naredil čez tri leta, ali pa nek organ lokalne skupnosti
                  čez dve leti naredil na nekem področju, ker se bo pač pustil od nekoga vplivati.
                  Hvala.</p>
            </sp>
            <sp xml:id="SDZ1-Redna-06-1993-03-23.sp132">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja, prosim.</p>
            </sp>
            <sp xml:id="SDZ1-Redna-06-1993-03-23.sp133">
               <speaker>DAVOR VALENTINČIČ:</speaker>
               <p>Obratovalni čas se predpiše s pravilnikom, zato smo napisali dikcijo: "Obratovalni
                  čas prodajaln predpiše minister." Lahko pa seveda spremenimo in kar predlagam, če
                  se zbor strinja, da napišemo: "Pravilnik o obratovalen času prodajaln predpiše
                  minister, pristojen za trgovino." To se pravi, da pravilnik predpiše. V drugem
                  odstavku: "V skladu s predpisom iz prvega odstavka tega člena registrira pristojni
                  organ lokalne skupnosti obratovalni čas prodajaln na svojem območju." - registrira
                  torej na osnovi vloge. In "Trgovec je dolžan poslovati v obratovalnem času
                  prodajaln, ki ga registrira pristojni organ lokalne skupnosti." To pomeni tisto,
                  kar sem že prej razložil, da  avtonomen trgovski subjekt predlaga svoj čas in ga
                  registrira pri organu samoupravne skupnosti, ali družbeno-politične skupnosti ali
                  kakor pač bo in v skladu z izpolnjevanjem pogojev iz pravilnika in iz tega, kako
                  trgovec izpolnjuje pogoje, upravni organ registrira ali ne ta delovni čas. V
                  redu?</p>
            </sp>
            <sp xml:id="SDZ1-Redna-06-1993-03-23.sp134">
               <speaker>PODPREDSEDNIK DR. LEV KREFT:</speaker>
               <p> Gospod Jelinčič, potem pa gospod Bučar.</p>
            </sp>
            <sp xml:id="SDZ1-Redna-06-1993-03-23.sp135">
               <speaker>ZMAGO JELINČIČ:</speaker>
               <p>Kakor sem jaz razumel gospoda Valentinčiča, trgovec je dolžan poslovati v
                  obratovalnem času prodajalne, ki ga registrira pristojni organ lokalne skupnosti.
                  Vendar je gospod minister že predpisal obratovalni čas prodajaln, to se pravi,
                  lokalna skupnost ne more kršiti predpisa ministra. Se pravi, da je ta zadeva čisto
                  brez smisla.</p>
            </sp>
            <sp xml:id="SDZ1-Redna-06-1993-03-23.sp136">
               <speaker>PODPREDSEDNIK DR. LEV KREFT:</speaker>
               <p>Gospod Bučar, prosim. <stage>(Ne.)</stage> Želi še kdo sodelovati v razpravi. Ja,
                  prosim, izvolite.</p>
            </sp>
            <sp xml:id="SDZ1-Redna-06-1993-03-23.sp137">
               <speaker>DRAGO ŠIFTAR:</speaker>
               <p>Spoštovani poslanci! Jaz bi se dotaknil 10. člena tega zakona, ko govori o prodaji
                  izven poslovnega prostora. To zadevo sem izpostavil že takrat na komisiji za
                  gospodarstvo, vendar izgleda, da je ta zadeva ostala odprta. Ugotavljali smo, da
                  je zadeva prodaja od vrat do vrat, prodaja na stojnicah, zelo problematična in
                  neurejena, da vlada na tem področju anarhija in da je treba to področje urediti;
                  posebno s tega vidika, ker ti prodajalci, ki bombardirajo občane pogosto ne vodijo
                  določene evidence davkov in bi bilo potrebno to problematiko bolj detajlno v tem
                  zakonu opredeliti. Načelno je bilo dogovorjeno to, da se za to področje pripravi
                     <stage>(za prodajo izven poslovnega prostora)</stage> pravilnik o ureditvi tega
                  vprašanja. Trije pravilniki so bili; ta pravilnik, ki bi to področje urejal, pa ni
                  bil predložen. Želel bi, preden bi ta zakon sprejemali, da se pripravi tudi ta
                  pravilnik - osnutek, kako bo urejal to vprašanje prodaje izven poslovnega
                  prostora. Hvala lepa.</p>
            </sp>
            <sp xml:id="SDZ1-Redna-06-1993-03-23.sp138">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Nihče.)</stage> Ker ne želi nihče več
                  razpravljati, zaključujem razpravo in prekinjam to točko dnevnega reda do
                  odločanja.</p>
               <p>Prehajam na <title>8. TOČKO DNEVNEGA REDA, to je OBRAVNAVA PREDLOGA ZAKONA O
                     VARSTVU KONKURENCE</title>.</p>
               <p>Predlog zakona je predložila Vlada Republike Slovenije. Prejeli ste ga s sklicem
                  seje. Želi predstavnik Vlade besedo? Ja, prosim.</p>
            </sp>
            <sp xml:id="SDZ1-Redna-06-1993-03-23.sp139">
               <speaker>DRAGO VALENTINČIČ:</speaker>
               <p>Državnemu zboru predlaga Vlada sprejem zakona o varstvu konkurence. Glavni cilji
                  tega zakona, ki jih je imel predlagatelj v mislih so naslednji: zagotoviti
                  učinkovito konkurenco na trgu med podjetji kar se tiče cen, kakovosti, oblike,
                  plačilnih pogojev ter drugih pogojev. Naperjen je proti tistim dejanjem, ki
                  zaželeno konkurenco deformirajo na nepošten, nelojalen način ali pa konkurenco
                  omejujejo ali izključujejo. Torej, zakon želi predvsem krepiti disciplino na
                  trgu.</p>
               <p>Kot drugi cilj želi odpraviti nekatere neustrezne rešitve, pravne praznine ali
                  nelogičnosti v veljavni zakonodaji.</p>
               <p>Tretjič. Želimo oblikovati konkurenčno zakonodajo v naši republiki tako, da bo
                  skladna z ureditvijo modernih zakonov zlasti evropskih držav. S tem bo olajšano
                  delovanje tujih podjetjih pri nas in naših podjetij v tujini. Na nek način bomo s
                  tem zakonom tudi prispevali k varstvu potrošnikov na podjetniški ravni.</p>
               <p>Na koncu, predlagatelj želi sam sebi oziroma državnim organom naložiti večjo skrb
                  za neovirano konkurenco. V zakonu imamo opredeljeno definicijo svobode; temeljno
                  načelo je, da vsak svobodno vstopa na trg in svobodno ravna na njem, omejen pa je
                  z zakonom iz teh utemeljenih razlogov, kjer omejuje druge. Da bi trg deloval čim
                  bolj svobodno in neovirano, je prepovedano ravnanje, ki bi svobodo na trgu
                  omejevalo ali, ki bi deformiralo tržne zakonitosti.</p>
               <p>Posebna značilnost je ta - v zvezi z dosedanjimi, za razliko do dosedanjih
                  predpisov - da se obravnavani zakon uporablja za vse dejavnosti. Poleg nakupa in
                  prodaje blaga se uporablja tudi za prevozne, turistične, gradbene, bančne,
                  finančne, zavarovalne in druge storitve, ki se opravljajo na trgu. Zakon temelji
                  na razločevanju dveh velikih področij. In sicer enem, ki prepoveduje omejevanje
                  konkurence. In drugo, prepoved nelojalne konkurence.</p>
               <p>V prvi skupini so kartelni sporazumi združenih podjetij in usklajena ravnanja
                  podjetij na pogojih poslovanja na trgu, ti, ki imajo za cilj omejitev konkurence
                  med udeleženci tega sporazuma. Seveda bi bilo pretirano prepovedovati kakršno koli
                  omejevanje konkurence, nekatere omejitve so utemeljene.</p>
               <p>Zakon od splošne prepovedi omejevanja izvzema več kategorij; in sicer primere, ki
                  jih šteje kot manj nevarne, uvozne in izvozne kartele in tako imenovane pozitivne
                  primere omejitev. Zakon vsebuje določbe, ki se nanašajo na prepovedane oblike
                  omejevanja konkurence. Določa pa, kar sem že povedal, dejanja nelojalne
                  konkurence, določa dejanja nedovoljene špekulacije, ureja sprejem antidampiških
                  ukrepov in določa pogoje omejevanja trga z oblastnimi akti in dejanji.</p>
               <p>Zakonodaja in praksa z razvitim konkurenčnim pravom kažeta, da je potrebno
                  ustanoviti, če želimo uspešno preprečevati omejevanje konkurence, poseben
                  specializiran organ, urad za varstvo konkurence; zakon ga predvideva. Varstvo
                  konkurence se sicer zagotavlja z nadzorom pristojnih organov; to so predvsem
                  organi tržne inšpekcije.</p>
               <p>Pri pripravi predloga, je predlagatelj proučil in upošteval mnenja in pripombe, ki
                  so bile podane v skupščinskih telesih v obravnavi osnutka zakona. To so bili Odbor
                  za gospodarstvo, Sekretariat za zakonodajo in pravne zadeve, stališča Gospodarske
                  zbornice in združene trgovine.</p>
               <p>Predlagatelj je pripravil amandmaje k predlogu zakona, ki v marsičem izboljšuje
                  jasnost teksta <stage>(je sicer pravno dokaj težko besedilo)</stage>. Ena od
                  pomembnih sprememb se nanaša, glede na dosedanje besedilo, na urad za varstvo
                  konkurence. V razpravi so bile namreč izražene pripombe, tudi s strani
                  strokovnjakov svetovne banke, da je položaj tega organa neustrezen, da so njegove
                  pristojnosti neučinkovite, postopek pa predolg. Zato opuščamo dosedanji zgolj
                  začasni učinek, odločb urada <stage>(to so zadrževanje aktov, začasna prepoved
                     ravnanja)</stage> in v ponovnem besedilu so odločbe urada v pravnem postopku
                  dokončne. S tako rešitvijo se krepi neodvisnost urada od, morebiti, nadrejenega
                  ministrstva <stage>(po prvotnem predlogu, bi bilo ministrstvo drugostopenjski
                     pritožbeni organ)</stage>, hkrati pa spremenjeno besedilo krepi zakonitost
                  aktov urada tudi tako, da dovoljuje legitimiranim osebam, da zoper akte urada
                  sprožijo sodni spor. S temi spremembami se položaj urada v večji meri izenačuje s
                  podobnimi organi v tujini.</p>
               <p>Zaradi tega, kar sem sedaj navedel, predlagatelj ni mogel sprejeti pripomb
                  delovnih teles zbora, da se urad opredeli z zakonom o državni upravi.</p>
               <p>Glede na navedeno predlagam zboru, da zakon v predloženem besedilu z amandmaji
                  sprejme. Hvala lepa.</p>
            </sp>
            <sp xml:id="SDZ1-Redna-06-1993-03-23.sp140">
               <speaker>PREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za gospodarstvo. Poročilo in
                  dodatno poročilo ste prejeli; odtod so razvidni tudi amandmaji, ki jih Odbor
                  predlaga v sprejem zboru. Pravtako ste prejeli amandmaje, ki so jih vložili
                  oziroma smo jih vložili poslanci, mnenje Državnega sveta in amandmaje Vlade ter
                  mnenje Sekretariata za zakonodajo in pravne zadeve.</p>
               <p>Želi poročevalec odbora besedo? Ne želi.</p>
               <p>Ugotavljam, da so zastopane vse poslanske skupine in pričenjam razpravo. Za besedo
                  se je prvi prijavil gospod Tone Peršak.</p>
            </sp>
            <sp xml:id="SDZ1-Redna-06-1993-03-23.sp141">
               <speaker>ANTON PERŠAK:</speaker>
               <p>Tudi k tem zakonu sem vložil dva amandmaja, in sicer k 12. in 13. členu. Zlasti
                  prvi se mi zdi zelo pomemben.</p>
               <p>12. člen govori, kot veste o tem, da podjetja, ki se združujejo zato, da bi bolj
                  povezano delovala na trgu, ali iz kakšnih drugih razlogov, morajo to svojo
                  združitev prijaviti temu organu, kakor koli že se bo imenoval, iz 22. člena - in
                  ta organ potem ocenjuje, ali to pripelje do tega, da ta združitev povzroči
                  preveliko kontrolo <stage>(da tako rečem)</stage> tržišča nekaterih proizvodov, ki
                  jih ta podjetja izdelujejo oziroma prodajajo. Ta odstotek obvladovanja tržišča je
                  bil nastavljen na 60%. Po mnenju nekaterih ljudi, ki se na to bolj spoznajo kot
                  jaz, je to previsok odstotek. Za primerjavo, so dali, recimo, omejitev v ZDA, ki
                  je 40%. Mi predlagamo amandma, da bi se ta odstotek s 60% zmanjšal vsaj na 50%. Da
                  bi to, če pride do takega združevanja in do te ocene, potegnilo za sabo obvezno
                  odločitev tega organa - ali se bo imenoval tako, kot je predvideno v 22. členu ali
                  kako drugače. To je prvi amandma.</p>
               <p>Zdi se nam pomemben in apeliram na vas, da ste do njega benevolentni.</p>
               <p>Drugi amandma se pa nanaša na 13. člen, in sicer na alinee, ki govorijo o
                  primerih, bom rekel, nelojalne konkurence, ali kaj podobnega, v zvezi z reklamo.
                  Predlagamo, da se tam doda v drugi alinei <stage>(alinea govori, kakšen tip
                     reklame je prepovedan, da tako rečem)</stage> tudi besedilo, da je prepovedan
                  tip reklame, v katerem tisti, ki reklamira svoj proizvod, ocenjuje ali podcenjuje
                  kvaliteto proizvodov drugega podjetja.</p>
               <p>Moram povedati, da je včasih pri nas mogoče videti reklamo, ki na posreden ali pa
                  celo relativno neposreden način kaže, primerja svoj proizvod s proizvodi drugih
                  proizvajalcev in v bistvu na podlagi te primerjave, češ, naš proizvod je boljši,
                  oni so slabši, perilo je manj mehko itd., reklamirajo svoj proizvod in s tem v
                  bistvu delajo škodo konkurenci. Mislim, da tudi tega amandmaja ne bi bilo napačno
                  sprejeti. Hvala.</p>
            </sp>
            <sp xml:id="SDZ1-Redna-06-1993-03-23.sp142">
               <speaker>PODPREDSEDNIK DR. LEV KREFT:</speaker>
               <p>Hvala lepa. Spisek vnaprej pisno prijavljenih poslank in poslancev je s tem
                  izčrpan. Želi še kdo besedo? Ugotavljam, da ne in s tem zaključujem razpravo in
                  prekinjam to točko dnevnega reda.</p>
               <p>Obenem pa vas obveščam, da se bo Odbor za gospodarstvo sestal jutri, 24. marca
                  1993, ob 9.00 uri v sobi 217. Torej jutri ob 9.00 uri v sobi 217, zato da bo
                  obravnaval k predlogu zakona o trgovini in predlogu zakona o varstvu konkurence
                  danes oziroma naknadno vložene amandmaje.</p>
               <p>Prosim, da se članice in člani odbora te seje jutri ob 9.00 udeležite.</p>
               <p>S tem prehajam glede na naš dogovor oz. obvestilo z začetka seje, na <title>28.
                     TOČKO DNEVNEGA REDA: VPRAŠANJA IN POBUDE POSLANCEV</title>. Torej pri točki
                  vprašanja in pobude poslancev je prvi na vrsti gospod Tone Peršak.</p>
            </sp>
            <sp xml:id="SDZ1-Redna-06-1993-03-23.sp143">
               <speaker>ANTON PERŠAK:</speaker>
               <p>Upam, da me ne bo kakšen dobronameren kritik obtožil, da sem današnjo zasedanje
                  zbora spremenil v svojo mono-dramo.</p>
               <p>Imam tri vprašanja oz. eno je tudi pobuda Vladi Republike Slovenije.</p>
               <p>Prvo se nanaša na nek sklep, ki je  bil sprejet v tem zboru, in sicer na 3. seji
                  zbora. S tem sklepom je zbor naložil Vladi Republike Slovenije, naj v skladu z
                  241. členom Zakona o pokojninskem in invalidskem zavarovanju pripravi zakon o
                  poračunavanju finančnih obveznosti med Republiko Slovenijo in Zavodom za
                  pokojninsko in invalidsko zavarovanje in naj s tem zavodom uredi vprašanje
                  poravnalnih obveznosti republike oz. Vlade iz obdobja od 1989-92 do zavoda.
                  Državni zbor je hkrati naložil Vladi Republike Slovenije, naj navedeni zakon že
                  kot predlog zakona predloži Državnemu zboru do obravnave predloga proračuna za
                  leto 1993 in naj hkrati v proračunu predvidi sredstva za vračanje dolga. Sprašujem
                  Vlado Republike Slovenije, ki tega, kar ji je Državni zbor naložil s sklepom, ni
                  storila, zakaj se ni odzvala na sklep Državnega zboru, oz. zakaj Državnemu zboru
                  in Zavodu za pokojninsko in invalidsko zavarovanje ter posredno upokojencem ni
                  pojasnila, ali tega sploh ne namerava, ne more, zakaj ne namerava oz. ne more
                  storiti. Vprašanje je aktualno; kot veste, se mi istočasno ukvarjamo z nekim
                  drugimi zakoni, ki opredeljujejo položaj upokojencev in tudi tega zavoda. Poleg
                  tega bi bilo mogoče s temi sredstvi začeti nek zametek kapitalskega sklada.
                  Skratka, glede na to, da je proračun prišel v obravnavo, se je rok v bistvu za ta
                  zakon iztekel in bi želel pojasnilo Vlade, zakaj to ni bilo storjeno.</p>
               <p>Drugo vprašanje. Od sprejema temeljne ustavne listine junija 1991 lahko v
                  Sloveniji tujci <stage>(zakona pa še ni)</stage> pridobijo v</p>
               <p>last nepremičnine izključno iz naslova dedovanja ob pogoju vzajemnosti. Zadnje
                  čase pa seveda, željni tujega kapitala, zadovoljno, včasih pa vendarle tudi z
                  rahlim nelagodjem, poslušamo vesti o nakupih slovenskih podjetij v celoti s strani
                  znanih in uspešnih tujih podjetij. Zadnji tak primer je npr. nakup nekoč Gorenja,
                  tovarne malih gospodinjskih aparatov s strani tujega podjetja, <stage>(če sem prav
                     obveščen)</stage>. Pri tem obvestilu javnosti o tem nakupu je bilo posebej
                  poudarjeno, da je tuje podjetje kupilo slovensko podjetje oz. tovarno v celoti in
                  je sedaj njen 100% lastnik.</p>
               <p>Gre za dvoje vprašanj, ki jih zastavljam Vladi, ali mogoče agenciji za
                  privatizacijo: Kdo je v takem primeru, ko gre za 100% prodajo podjetja oz.
                  tovarne, prodajalec oz. upravičenec do kupnine, kaj se s temi sredstvi prodaje
                  izgubi? Drugič, ali je dejstvo, da je bilo podjetje oz. tovarna prodana v celoti,
                  kot je bilo podarjeno, in, da je sedaj tuje podjetje 100% lastnik tovarne, ali to
                  dejstvo pomeni, da je tudi lastnik zgradb; zgradbe so pa nepremičnine. Je to v
                  skladu s tem, je to potem v skladu s temeljno ustavno listino in Ustavo Republike
                  Slovenije? Pravzaprav je to prekršek, če bi to bilo res tako, razen v primeru, da
                  bi te zgradbe bile lastnina še vedno nekega slovenskega podjetja, ki bi, recimo,
                  te zgradbe dajalo v najem temu tujemu podjetju. Ampak moram reči, da v tem
                  poročilu je bilo izrecno poudarjeno, da gre za prodajo tovarne v celoti.</p>
               <p>Tretje vprašanje oz. to je pa bolj pobuda. V preteklih desetletjih je bilo v
                  Sloveniji zgrajenih zelo veliko družinskih hiš v okviru takoimenovane <stage>(kot
                     to piše v pogodbah)</stage> družbene usmerjene gradnje, kar je običajno
                  pomenilo tudi to, da so investitorji gradili hiše na zemljišču, ki je bilo v
                  družbeni lasti. Posledica tega dejstva je bilo to, da investitor oz. lastnik hiše
                  ni mogel postati hkrati tudi lastnik parcele, na kateri je gradil, temveč je
                  dobil, kot piše v teh podobah, zgolj pravico do uporabe zemljišča; cena seveda
                  zaradi tega praviloma ni bila nič manjša.</p>
               <p>Sprašujem Vlado, ali ne bi bilo najpametneje - glede na to, da tudi v vseh drugih
                  sferah potekajo procesi lastninjenja poprej družbenega premoženja in spremembe
                  statusa tega premoženja v privatno ali državno, se pravi javno lastnino -
                  spremeniti tudi lastninski status teh zemeljišč oz. parcel. Še več. Vladi
                  predlagam, da naj pripravi in predloži Državnemu zboru zakon ali ustrezen akt, s
                  katerim bodo te parcele - ki so nominalno še vedno v družbeni lasti in so na njih
                  zgrajene individualne ali vrstne družinske hiše v privatni lasti - postale
                  lastnina lastnikov teh hiš in da se istočasno premisli tudi ustrezno rešitev v
                  primerih, ko so lastniki hiš tujci. Hvala.</p>
            </sp>
            <sp xml:id="SDZ1-Redna-06-1993-03-23.sp144">
               <speaker>PODPREDSEDNIK DR. LEV KREFT:</speaker>
               <p>Hvala lepa.  Gospod Feri Horvat ima poslansko vprašanje. Naslednji po vrsti je
                  gospod Miloš Pavlica.</p>
            </sp>
            <sp xml:id="SDZ1-Redna-06-1993-03-23.sp145">
               <speaker>FRANC (FERI) HORVAT:</speaker>
               <p>Hvala. Spoštovane poslanke in poslanci! Glede na dejstvo, da se zelo hitro
                  približuje glavna poletna turistična sezona in glede na to, da so mimo največje
                  mednarodne turistične borze, ki so vedno pomemben barometer turističnega
                  povpraševanja in ponudbe, kot je Berlin, London, Milano, sprašujem Vlado: 1.
                  Kakšni ukrepi so in še bodo v neposredni prihodnosti sprejeti v okviru priprav na
                  letošnjo turistično sezono? 2. Kako poteka izvajanje nacionalnega programa v letu
                  turizma, ki ga je Vlada Republike Slovenije sprejela 24.12.1992? 3. Kakšne
                  rezultate lahko pričakujemo, ali bolje, kakšne rezultate pričakuje Vlada glede na
                  stanje na tržišču in glede na našo ponudbo in aktivnosti? Hvala.</p>
            </sp>
            <sp xml:id="SDZ1-Redna-06-1993-03-23.sp146">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da se je gospod Pavlica odpovedal javnemu nastopu, oddal
                  pa je vprašanje in pobude, je naslednji na vrsti gospod Jože Lenič, za njim pa
                  Sašo Lap.</p>
            </sp>
            <sp xml:id="SDZ1-Redna-06-1993-03-23.sp147">
               <speaker>JOŽE LENIČ:</speaker>
               <p>Gospod predsedujoči, spoštovani poslanci in poslanke! Sprašujem oziroma dajem
                  pobudo, da se začnejo urejati zadeve glede najemnin v tistih stanovanjih, kjer so
                  nekoč lastniki imeli stanovanjsko pravico, zdaj so se pa olastninila. To so
                  stanovanja v katerih lastniki ne morejo zaračunavati najemnine po svoji volji,
                  ampak se te najemnine administrativno predpišejo. Jaz tukaj v svojem pisnem delu,
                  sem napisal prvi stavek, da prav te najemnine spravljajo zdajšnje lastnike v obup.
                  To izhaja iz konkretnega primera, in sicer iz občine Domžale - tako da malo
                  podkrepimo, kakšna je dimenzija tega problema. Povprečna najemnina v domžalski
                  občini - občina kot lastnik, nič več družbeno premoženje - je 3.243 tolarjev; to
                  je približno 61 tolarjev na kvadratni meter. Se pravi, stanovanje, ki je veliko 60
                  kvadratnih metrov, za to stanovanje lahko občina kot lastnik pokasira približno
                  3.500 do 4.000 tolarjev. S to najemnino naj bi občina kot lastnik vzdrževala to
                  stanovanje, opravljala kompletne posle takoimenovane enostavne reprodukcije - in
                  po možnosti naredila še kaj več za izboljšanje teh standardov. Na podlagi teh
                  izračunov, ki so bili predstavljeni, trdim, da je ta najemnina krepko ne
                  neprofitna, ampak ne zadovoljuje niti osnovnega. Zato dajem pobudo, da se ta
                  najemnina dvigne vsaj do te višine, da lastnikom ne bo povzročala rdečih številk,
                  ampak da bodo lahko opravljali vsaj enostavno reprodukcijo na teh stanovanjih.</p>
               <p>Zadeva pod dva. Nisem zadovoljen z odgovorom <stage>(ne vem ali to paše tukaj
                     zraven?)</stage> ki mi ga je Vlada posredovala 22.3. <stage>(to je zadeva okrog
                     financiranja javne porabe po občinah)</stage>, kajti v tem odgovoru je Vlada
                  enostavno zapisala - oziroma Finančno ministrstvo, ki je to pripravilo - da
                  kriterijev, ki bi jih moralo imeti, nima. Nič pa ni napisalo, kaj bo naredilo, da
                  jih bo imelo, kdaj jih bo imelo in tako naprej. To jaz vem, da jih nima. Ker če bi
                  jih imelo, jaz tega vprašanja ne bi postavil. Dobil sem odgovor, da jih nima. S
                  tem absolutno nisem zadovoljen in ponovno vlagam to isto poslansko pobudo - imate
                  jo v evidenci - in v najkrajšem roku pričakujem odgovor, ki bo normalen in ki bo
                  nakazoval rešitev te situacije, ne pa odgovor, da tega ni. To tudi jaz vem, da ni.
                  Hvala lepa.</p>
            </sp>
            <sp xml:id="SDZ1-Redna-06-1993-03-23.sp148">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Sašo Lap. Naslednji je gospod Geza Džuban.</p>
            </sp>
            <sp xml:id="SDZ1-Redna-06-1993-03-23.sp149">
               <speaker>SAŠO LAP:</speaker>
               <p>Spoštovani! Imam tri kratka vprašanja. Kot prvo. Želim natančno pojasnilo in
                  odgovor, koliko sredstev je v proračunu za leto 1993 namenjenih za begunce,
                  oziroma iz katerih virov se bodo zbirala ta sredstva, in kakšen je delež tuje
                  pomoči <stage>(tukaj je predvsem mišljeno arabske države)</stage>? Javnost je
                  nedavno bila seznanjena, da znaša oskrbni dan 8 ameriških dolarjev na begunca. Ker
                  so prisotne govorice, da so zaradi takšne obremenitve proračuna prikrajšane druge
                  dejavnosti, želim pojasnilo, katere dejavnosti so to oziroma kateri fondi so
                  prikrajšani zaradi financiranja beguncev. Zaradi stalno spreminjajoče se
                  situacije, želim vladni podatek o dejanskem stanju beguncev v Sloveniji in vsaj
                  približno oceno ilegalcev.</p>
               <p>Kot drugo vprašanje. V Delu smo nedavno, v članku - Tolminsko mleko v hrvaških
                  zbiralnicah - lahko prebrali, da ima Hrvaška, torej tuja pravna oseba - tokrat gre
                  za zagrebški Kraš - med drugim, tudi lastnino na kmetijskih zemljiščih v tolminski
                  občini. 68. člen Ustave Republike Slovenije izrecno določa, da tujci ne morejo
                  pridobiti lastninske pravice na zemljiščih, zato sprašujem, kaj meni narediti
                  oziroma je naredilo ustrezno ministrstvo, da bi saniralo to neustavno pravno
                  situacijo, v kateri ima tuja pravna firma v svoji lasti kmetijsko zemljišče, tako
                  da bi bila v skladu z 68. členom Ustave Republike Slovenije.</p>
               <p>Tretje vprašanje. Gospoda ministra za notranje zadeve prosim v imenu 82-tih
                  podpisanih vaščanov Vranovičev, vasi v občini Črnomelj <stage>(ponavljam: 82-tih
                     podpisanih in tu zraven je tudi 82 lastnoročnih podpisov)</stage>, da pojasni
                  ozadje, razloge ter ukrepe, ki so privedli policijsko postajo v Črnomlju, da
                  uporabi represijo zoper samoiniciativno organizirane goloroke vaščane Vranovičev
                  ob deblokiranju vaške ceste do komunalne deponije.</p>
               <p>Kratka obrazložitev: V bližini vasi je namreč komunalna deponija, s katero
                  upravlja Komunalno podjetje v Črnomlju. Uporabno dovoljenje za deponijo je poteklo
                  decembra 1992. In ker je po mnenju vaščanov tod spravljen PCB, ki so ga dovažali
                  iz Iskre Semič, ogroža deponija vaščane. Zastrupljene imajo namreč že tri vaške
                  studence. Ob sanaciji ostalih odlagališč PCB-ja v Beli Krajini so predvidevali
                  sanacijo tudi za deponijo v Vranovičih, vendar se kljub poteku uporabnega
                  dovoljenja ni pričelo s sanacijo, ampak jo Komunalno podjetje uporablja še naprej.
                  Kljub vsem prošnjam vaščanov pristojnim občinskim oblastem, da odstranijo, zapro
                  ali sanirajo deponijo, ki ogroža njihovo življenje, so ostali brez odgovorov. Zato
                  so se vaščani, da bi preprečili nadaljnje ogrožanje svoje vasi, samoorganizirali
                  in januarja blokirali pot - vendar je Komunalno podjetje, ob podpori občine,
                  uporabilo spremstvo policije za deblokado poti.</p>
               <p>Višek zapletov je bil 1. februarja letos, ko je policijska enota - kot pišejo 25 -
                  30 mož, policistov - skušala prebiti, brez uspeha njihovo blokado.</p>
               <p>In končno - zato sprašujem gospoda ministra: Ali meni, da je uporaba policije in
                  njenih represivnih metod pri poseganju v spor vaščanov Vranovičev z občinsko
                  oblastjo zaradi komunalnega odlagališča pravi način in naslov za reševanje
                  ekološke stiske vaščanov z njihovim odlagališčem odpadkov?</p>
               <p>Potem bi pa predložil samo <stage>(ne bom bral)</stage> še tri vprašanja gospe
                  Omanove - na naslednjo sejo že pride - in bi prosil pismen odgovor. - Hvala
                  lepa.</p>
            </sp>
            <sp xml:id="SDZ1-Redna-06-1993-03-23.sp150">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Geza Džuban; za njim bo na vrsti gospod Ciril
                  Ribičič.</p>
            </sp>
            <sp xml:id="SDZ1-Redna-06-1993-03-23.sp151">
               <speaker>GEZA DŽUBAN:</speaker>
               <p>Spoštovani predsedujoči, spoštovani zbor! Imam poslansko pobudo mojih volivcev, ki
                  se nanaša na zakon o dohodnini. Veljavni zakon o dohodnini priznava olajšavo za
                  prvega otroka z zmanjšanjem osnove za 8 % in za vsakega nadaljnjega še za 2 %. Ker
                  vzdrževanje otrok dosega 41 do 43 % povprečne plače v Republiki Sloveniji, bi bilo
                  nujno potrebno olajšave za otroke povišati, in sicer: za prvega od 8 na 20 % in za
                  vsakega nadaljnjega od 2 do 5 %.</p>
               <p>Hkrati predlagam, naj bi sprememba zakona o dohodnini veljala že za odmero
                  dohodnine za leto 1992. - Hvala lepa.</p>
            </sp>
            <sp xml:id="SDZ1-Redna-06-1993-03-23.sp152">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da je minilo akademskih 15 minut, moram najprej
                  ugotoviti, da naš 25. člen določa, da mora pri obravnavi "pobud in vprašanj
                  poslancev" biti na seji Državnega zbora navzoča Vlada. Zahvalil bi se devetim tu
                  navzočim predstavnikom Vlade; jaz sam ne znam presoditi, ali to pomeni, da je
                  Vlada na tej seji prisotna ali ne - prej ne, kot da je <stage>(po mojem
                     mnenju)</stage>; vsekakor pa vas, ki ste prisotni, opozarjam, da če želi
                  predstavnik Vlade odgovarjati takoj - kar je konec-koncev tudi eden od namenov
                  takega poteka te točke - seveda lahko to tudi takoj stori.</p>
               <p>Besedo ima sedaj gospod Ciril Ribičič.</p>
            </sp>
            <sp xml:id="SDZ1-Redna-06-1993-03-23.sp153">
               <speaker>DR. CIRIL RIBIČIČ:</speaker>
               <p>Hvala lepa za besedo. Kolegice in kolegi poslanci! Imam pobudo za čimprejšnjo
                  celovito ureditev financiranja strank.</p>
               <p>Utemeljujem jo z naslednjimi štirimi razlogi. Veljavni predpisi so zastareli in
                  neceloviti, še zlasti zato, ker nista bila pred volitvami sprejeta zakon o
                  političnih strankah in zakon o volilni kampanji. Za decembrsko volilno kampanjo so
                  stranke v Sloveniji porabile veliko in preveč denarja, kar je v težkih
                  gospodarskih in socialnih razmerah še bolj boleče kot v bogatejših državah. Pri
                  tem je manjšina sredstev pridobljena iz proračunov in članarine in drugih
                  prispevkov ljudi, in tudi manjšina sredstev je zajeta v poročilih strank o
                  porabljenih sredstvih.</p>
               <p>Vsakovrstne malverzacije in strahovito trošenje denarja za strankino delovanje,
                  zlasti pa za volilne kampanje, ni slovenska posebnost, res pa je, da so v
                  Sloveniji posledice takega delovanja pomembnejše zaradi zaostrenih in gospodarskih
                  oz. socialnih razmer. V sosednji Italiji je mogoče spremljati posledice
                  anarhičnega financiranja, ki se sprevrže v vsakovrstne mahinacije in korupništvo,
                  čeprav so italijanski zakoni na tem področju neprimerno popolnejši in celovitejši
                  od slovenskih.</p>
               <p>Zato velja zagotoviti potrebna sredstva za delovanje strank v proračunu,
                  preprečiti pa vse oblike nezakonitega pretakanja državnih, družbenih in privatnih
                  sredstev v strankarske blagajne, če ne želimo prispevati k poglabljanju moralne in
                  politične krize italijanskih razmer.</p>
               <p>Zato v imenu poslanske skupine Združene liste predlagam, da Vlada kot svojo
                  prioritetno nalogo opredeli oblikovanje potrebne zakonodaje, ki bo natančno
                  uredila financiranje strank in volilne kampanje. Seveda bi obravnavali in sprejeli
                  te zakone v Državnem zboru. - Hvala lepa.</p>
            </sp>
            <sp xml:id="SDZ1-Redna-06-1993-03-23.sp154">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednja po vrsti je poslanska pobuda, ki sta jo skupaj oddala
                  poslanca gospod Jože Jagodnik in gospod Janez Kocijančič. Ali bosta govorila oba
                  skupaj, vsak posebej, ali eden za oba? <stage>(Smeh.)</stage> Prosim, gospod
                  Jagodnik. Naslednji pa bo na vrsti gospod Zmago Jelinčič.</p>
            </sp>
            <sp xml:id="SDZ1-Redna-06-1993-03-23.sp155">
               <speaker>JOŽE JAGODNIK:</speaker>
               <p>Spoštovane kolegice in kolegi! Gospod Kocijančič se je odpovedal. Ne bova oba
                  razlagala te pobude, ki je postavljena v imenu Športne zveze Slovenije na predlog
                  njenih članic, številnih športnih organizacij. Gre za to, da bi predlagali
                  spremembo zakona o prometnem davku, po katerem so tudi športne organizacije
                  zavezane, da plačujejo 5% prometni davek. V zakonu o prometnih davkih je vrsta
                  organizacij in institucij oproščenih tega prometnega davka. Zveza športnih
                  organizacija pa to utemeljuje z naslednjim:</p>
               <p>"Športna društva in njihove zveze se financirajo iz programskih sredstev, namreč
                  iz proračunov občin in države, od članarin športnih organizacij, vstopnin,
                  organiziranja športnih prireditev in prispevkov podjetij. Glede na to, da je
                  denarni prispevek v tem kriznem času iz dneva v dan manjši športniki menijo
                     <stage>(in mislim, da jih lahko podpremo)</stage>, da bi jih razrešili tega
                  balasta oziroma tega bremena; kar pomeni v tem trenutku vsaj tistih 5% več
                  razpoložljivega maneverskega prostora." Hvala lepa.</p>
            </sp>
            <sp xml:id="SDZ1-Redna-06-1993-03-23.sp156">
               <speaker>PODPREDSEDNIK DR. LEV KREFT:</speaker>
               <p> Hvala lepa. Besedo ima gospod Zmago Jelinčič. Za njim bo na vrsti gospa Polonca
                  Dobrajc.</p>
            </sp>
            <sp xml:id="SDZ1-Redna-06-1993-03-23.sp157">
               <speaker>ZMAGO JELINČIČ:</speaker>
               <p>Hvala lepa. Zadeva je poslanska pobuda v zvezi z Osnovno šolo Rovte v občini
                  Logatec.</p>
               <p>V Republiki Sloveniji je okrog 100 šol na demografsko ogroženih območij; od tega
                  jih namerava letošnji proračun sanirati 17. Med to množico šol, ki nujno
                  potrebujejo popravilo, je tudi podružnična šola v Rovtah, vendar na spisku šele
                   na 23. mestu. Ta šola je zdaj osnovna s štirimi razredi, krajani bi pa želeli
                  popolno osemletko. Glede na dejansko stanje <stage>(ki ga bom kasneje
                     obrazložil)</stage> menim, da je nujno potrebno, da se uvrsti šola v Rovtah med
                  tiste objekte, katerih sanacija oziroma graditev bi se morala začeti že v
                  letošnjem letu.</p>
               <p>Šolo bi obiskovalo okrog 250 učencev Rovt in bližnjih zaselkov. Nova šola bi
                  pomenila razvoj kraja samega, zagotovila bi okrog 10 novih delovnih mest,
                  povzročila bi dvig kulturnega in izobrazbenega nivoja kraja. Vse navedeno brez
                  dvoma pomeni tudi krepitev slovenskega podeželja, še posebej tega demografsko
                  ogroženega področja, obenem pa bi ta šola zmanjšala tudi pritisk domačega
                  prebivalstva na večja središča oziroma mesta.</p>
               <p>Prav vsi krajani tega področja podpirajo ta načrt in so v ta namen razpisali tudi
                  samoprispevek, s katerim so že zbrali 1.787.000 tolarjev, nabavili in uredili in
                  vgradili peč za ogrevanje celotne šole in telovadnice <stage>(ki je že
                     zgrajena)</stage>, imajo že izdelan projekt adaptacije oziroma novogradnje, že
                  zgrajeno telovadnico, obenem pa so pripravljeni prispevati tudi les za izgradnjo
                  strehe šole.</p>
               <p>V odklonilnem primeru Ministrstva za šolstvo in šport bi bilo razočaranje
                  prebivalcev popolno, saj so tudi sami pripravljeni pomagati s prostovoljnim delom.
                  Menijo, da bi bil odklonilen odnos republike do tega vprašanja posledica prejšnje
                  stigmatizacije tega kraja, saj bi bil v to šolo vključen tudi vzgojno-varstveni
                  oddelek.</p>
               <p>Vladi predlagamo, naj v okviru republiškega proračuna določi sredstva vsaj za
                  začetna dela. Finančna sredstva lahko, če ne drugje, dobi tudi od financiranja
                  pouka srbohrvaščine v 5. razredu osnovnih šol, ki še vedno poteka. Dve tedenski
                  uri v razredu pomenita okrog 75 ur letno. Zgolj pri treh razredih pa je to 6
                  tedenskih ur, kar pomeni več kot eno tretjino obveznosti profesorja ali okoli 40
                  tisoč tolarjev na mesec. Prav tako lahko na  račun izgradnje te in še kakšne
                  slovenske šole zmanjša tudi plače oziroma financiranje takoimenovanih umetnikov iz
                  bivših južnih republik, npr., Radetu Šerbedžiji v ljubljanski Drami, Branki Adži},
                  namreč nečakinji generala Adži}a prav tam, sarajevskemu tehničnemu direktorju
                  ljubljanske Opere in podobno. Gradbena dela bi republika lahko financirala tudi na
                  ta način, da bi gradbenemu podjetju, ki republiki dolguje sredstva za poravnavo
                  obveznosti, ta dolg odpisala na račun izvršenega dela gradnje osnovne šole Rovte.
                  Za začetek teh del pa bi prav gotovo zadostovala sredstva zbrana s
                  samoprispevkom.</p>
               <p>Prva šola v Rovtah je bila zgrajena že leta 1852 in upam, da ne bomo dovolili, da
                  slovenski otroci nimajo šole v lastnem jeziku, ko pa navzlic temu, da listine
                  Združenih narodov tega ne predpisujejo, gradimo šole in urejamo šolski pouk za
                  begunce. Še druga sramota Republike Slovenije pa je, da Neslovencem gradimo nove
                  moderne šole, naši otroci pa naj se, izgleda, šolajo kakor se kdo pač znajde.
                  Hvala.</p>
            </sp>
            <sp xml:id="SDZ1-Redna-06-1993-03-23.sp158">
               <speaker>PODPREDSEDNIK DR. LEV KREFT:</speaker>
               <p> Hvala lepa. Glede na to, da bo kolegica Polonca Dobrajc na vrsti kasneje, je zdaj
                  na vrsti gospod Jožef Kopše, za njim pa bo prišel do besede gospod Jože
                  Sisinger.</p>
            </sp>
            <sp xml:id="SDZ1-Redna-06-1993-03-23.sp159">
               <speaker>JOŽEF KOPŠE:</speaker>
               <p>Spoštovani predsedujoči, spoštovane kolegice in kolegi! Imam ponovno poslansko
                  vprašanje, ali vsaj na del prejšnjega vprašanja in to o akciji gibanja za
                  osvoboditev Slovenije. Z odgovorom Ministrstva za pravosodje dne 4.2.1993 - je
                  Ministrstvo za notranje zadeve 9.2.1993, na poslansko vprašanje o načinu in o
                  poškodbah, v zvezi z zaslišanjem gospoda Ivana Klepca, dne 26.9.1989, v zadevi
                  gibanja za osvoboditev Slovenije s kratico GOS - se poslanska skupina SNS ne
                  strinja. Ministrstvo za pravosodje odgovarja, da si je, po podatkih spisa
                  Temeljnega sodišča v Kranju, Enota v Kranju, številka K 392/87, gospod Klepec
                  zlomil roko na poti na zaslišanje dne 26.9.1987, ko se je oklenjen v lisice, na
                  stopnišču Postaje milice spotaknil, padel in z levo udaril ob rob stopnice.
                  Posledica poškodbe je bilo dvoletno zdravljenje s ponovnim lomljenjem roke. Po
                  mnenju Ministrstva za pravosodje naj bi ne bilo nobene podlage za trditve v
                  poslanskem vprašanju z dne 25.1.1993 poslanske skupine Slovenske nacionalne
                  stranke, da je med zaslišanjem na Postaji milice Bled glavni zasliševalec Pavao
                  Ivankovi}, z dobro merjenim udarcem v mednožje, zdrobil roko Ivanu Klepcu, ko se
                  je ta hotel obraniti udarca. Zato poslanska skupina Slovenske nacionalne stranke
                  ponovno zahteva od Ministrstva za notranje zadeve konkretnejše odgovore in sicer:
                  Zakaj je bil gospod Ivan Klepec zaslišan na Postaji milice Bled in to v prvem
                  nadstropju, kjer se zaslišanja, običajno, sploh ne izvajajo? Zakaj gospod Klepec
                  ni bil zaslišan v Radovljici, kjer je bil zanj odrejen pripor? Zakaj je bil takrat
                  65-letni Ivan Klepec sploh uklenjen v lisice, saj je bil osumljen razširjenja
                  letakov, s pozivom za osamosvojitev Slovenije, kar verjetno ni dejanje, ki bi
                  zaslužilo uklenitev z lisicami? Ker so zlomi oziroma zdrobitve roke, pri
                  vzpenjanju po stopnicah navzgor zelo redki, prosimo da nam Ministrstvo za
                  pravosodje, omogoči vpogled v zdravniško dokumentacijo gospoda Klepca. Istočasno
                  zahtevamo vpogled v evidenco poškodb, zlasti rok, osumljencev, dobljenih na poti
                  na zaslišanja in na zaslišanjih samih. Hvala.</p>
            </sp>
            <sp xml:id="SDZ1-Redna-06-1993-03-23.sp160">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger. Za njim bo na vrsti doktor Jože
                  Pučnik.</p>
            </sp>
            <sp xml:id="SDZ1-Redna-06-1993-03-23.sp161">
               <speaker>IVAN SISINGER:</speaker>
               <p>Spoštovane poslanke in poslanci, imam naslednjo poslansko vprašanje in hkrati
                  pobudo. Poznano nam je, da je pred časom bila imenovana vladna medresorska
                  komisija za vojno škodo, ki izhaja iz druge svetovne vojne, za razrešitev
                  številnih odprtih vprašanj, vezanih na izgnance, vezanih na internirance in
                  mobilizirance. Ker na tem področju, do slej, ni bilo konkretnih rešitev - saj niso
                  poznate - postavljam naslednjo javno vprašanje Vladi: Prvič. Kaj je do slej že
                  bilo narejenega oziroma kaj je ta Mednarodna resorska komisija storila v tem času
                  za vojno škodo iz druge svetovno vojno za izgnance, internirance in mobilizirance.
                  Odgovor prosimo v pisni obliki.</p>
               <p>Drugo, pobuda. O tem je že gospod Peršak govoril, vendar tudi jaz sem imel to
                  pripravljeno. Vlada je dolžna - dajem kot pobudo - izvršiti in sprejeti sklep
                  Državnega zbora, zato se naj v naslednjih dneh predloži poslancem našega zbora
                  posebni zahtevati zakon, s katerim se predlaga kako se bo začel poravnavati dol
                  pokojninskemu zavodu, ki izhaja iz leta 1989, 1990, 1991 in 1992. V sklepu
                  Državnega roka je to bil rok, hkrati s proračunom.</p>
            </sp>
            <sp xml:id="SDZ1-Redna-06-1993-03-23.sp162">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če se ne motim, doktorja Pučnika trenutno ni v dvorani, ter bo na
                  vrsti kasneje, besedo ima poslanec Ivo KHvalica. Prosim. Za njim bo na vrsti
                  gospod Alojz Metelko.</p>
            </sp>
            <sp xml:id="SDZ1-Redna-06-1993-03-23.sp163">
               <speaker>IVO HVALICA:</speaker>
               <p>Spoštovani! Slovenija je od lanskega leta naslednik supcesor Osimskih sporazumov,
                  sklenjenih leta 1975 v Osimu. V 6. členu Osimskih sporazumov piše: "Strani
                  potrjujeta svojo odločenost, da bosta še naprej pospeševali medsebojno gospodarsko
                  sodelovanja, pri čemer bosta, zlasti pazili na izboljšanje življenjskih razmer
                  obmejnega prebivalstva obeh držav". S tem namenom sta hkrati sklenili sporazum o
                  pospeševanju gospodarskega sodelovanja. Tega prejšnja država - Jugoslavija ni
                  nikdar realizirala. Nasprotno. Sklenjeni sporazumi o obmejni blagovni brezcarinski
                  menjavi, tako imenovani goriški in tržaški sporazum, so bile s strani prejšnje
                  države zlorabljeni. Mi v obmejnih krajih smo bili izigrani. S temi sporazumi je
                  Jugoslavija pridno trgovala, posebno, ko so ji manjkale devize. Po mojih podatkih,
                  tudi opremljala razne reprezentančne zvezne objekte. S to obmejno blagovno
                  brezcarinsko menjavo sta se šopirili dve zunanjetrgovinski obmejni, recimo temu
                  delovni organizaciji, ker nista bili podjetji, obe sta zdaj pred polomom, ko jim
                  je ta način trgovanja z Jugoslavijo zmanjkal. Nasprotno je italijanska država, na
                  italijanski strani uvedla bistvene olajšave za prebivalstvo. Tako je znana, še
                  zdaj veljavna ugodnost, da dobijo italijanski državljani v obmejnih krajih po 980
                  litrov bencina na leto po manj kot polovični ceni - po 740 lir. Lahko si
                  predstavljamo kakšna je to ugodnost 980 litrov bencina pomeni 10.000 kilometrov
                  vožnje, tako rekoč po polovični ceni.</p>
               <p>Glede na to, da je zdaj Slovenija sukcesor teh sporazumov in ker je treba
                  spoštovati te sporazume tudi za svoje državljane, ne samo navzven, opozarjam
                  pristojne, da bi bilo treba tu nekaj narediti. Nenazadnje, da ne omenjam samo
                  bencina, jaz sem vzel samo to kot plastičen primer, tak, ki je takoj učljiv, na
                  Italijanski strani, to pa je boljše poznano, obstoja zakon o obmejnih območjih, ki
                  je tem namenu znatna sredstva, red, da je to tudi strategija italije za predor na
                  vzhod, ampak ne glede na to, ta obmejna območja na italijanski strani, si bodo s
                  tem denarjem bistveno opomogla in imela določene koristi.</p>
               <p>Torej ponovno, Slovenija naj ne počne tistega, kar je počela prejšnja država in
                  naj spoštuje 6. člen Osimskih sporazumov. Hvala.</p>
            </sp>
            <sp xml:id="SDZ1-Redna-06-1993-03-23.sp164">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Alojz Metelko. Za njim bo na vrsti Jaša Zlobec.</p>
            </sp>
            <sp xml:id="SDZ1-Redna-06-1993-03-23.sp165">
               <speaker>ALOJZ METELKO:</speaker>
               <p>Spoštovani zbor! Dajem poslansko pobudo za dopolnitev zakona o prometnem davku in
                  sicer tako, da se v 10. členu zakona dopolni, da se glasi: pravne osebe, zasebniki
                  in kmetje.</p>
               <p>Obrazložitev. V 7. členu zakona o prometnem davku so naštete pravne osebe
                  zasebniki in kmetje, ki lahko kupujejo opremo in nadomestne dele po znižani
                  stopnji prometnega davka. V 10. členu so naštete pravne osebe zasebniki. Izpuščena
                  pa je beseda kmet. V tem členu niso našteti kmetje, ki so pa opredeljeni v 7.
                  členu. Verjetno gre za pomoto. Kmetje lahko kupujejo po znižani stopnji prometnega
                  davka škropivo in ostali repromaterial. Ne morejo pa zaradi tega, ker niso našteti
                  v 10. členu, kupovati po znižani stopnji prometnega davka sredstva za osebno
                  varstvo pri delu z omenjenimi sredstvi.</p>
               <p>To se pravi primer. Strup lahko kupi, ne more pa zaščitno masko in obleko po
                  znižani stopnji prometnega davka, ker je tako tam napisano. Mislim, da gre tukaj
                  za majhno stvar.</p>
               <p>Drugič poslansko vprašanje. Ministrstvu za kmetijstvo je občina Trebnje že večkrat
                  postavila vprašanje v zvezi z izvajanjem denacionalizacije v primerih, ko so
                  upravičenci dobili odškodnino in arondirana zemljišča. Ta odškodnina in arondirana
                  zemljišča pa ne znašajo 30% od sedanje vrednosti, ker nimajo pravega pravnega
                  tolmačenja arondacije, oziroma denacionalizacije teh avandiranih zemljišč
                  stojijo.</p>
               <p>Tretjič. Imam poslansko pobudo, bolj vprašanje v zvezi s problemom, ki nastaja pri
                  upokojevanju kmetov. Kakor veste je bilo z novim zakonom, o pokojninskem in
                  invalidskem zavarovanju dopušča, da se kmetje in člani njihovih gospodinjstev sami
                  odločijo ali se bodo zavarovali za polni ali za ožji obseg pravic. Če žele biti
                  zavarovani za večje primere zavarovanja, se morajo zavarovati najmanj od osnove,
                  ki ne sme biti nižja od zneska najnižje pokojninske osnove, povečane za davek in
                  prispevek iz plač.</p>
               <p>Tudi po zakonu o pokojninskem in invalidskem zavarovanju iz leta 1983, so se
                  združeni kmetje lahko zavarovali od osnove, ki so jo sami izbrali. Torej, so se,
                  če so želeli, da bodo njihove pravice izenačene s pravicami nezaposlenih delavcev
                  od osnove, ki ni smela biti nižja od zneska najnižje pokojnine za polno
                  pokojninsko dobo. Taka ureditev pa je omogočala in še omogoča, da so nekateri
                  zavarovanci, nekaj časa zavarovani za vse primere zavarovanja, nekaj časa pa po
                  ožji obseg pravic, zato je zakon v 20. členu določal, da se v takem primeru
                  pravice odmerijo po tistem obsegu zavarovanja, po katerem so bili zavarovani
                  pretežni del skupne zavarovalne dobe.</p>
               <p>Pri odmerjanju višine pokojnin kmetom pa prihaja do vprašanja, ki ni rešeno z
                  zakonom in sicer: všteti čas starostnega zavarovanja kmetov, v pokojninsko dobo.
                  Naši zavarovanci so ogorčeni, ker so od 1983 pa recimo do sedaj, kateri se je
                  hotel upokojiti, plačevali prispevke po prejšnjem 4 razredu in do nedavnega so
                  sedaj pri upokojitvi, so bili do nedavnega deležni 40, 45 oziroma 55% od najnižje
                  osnove. Sedaj jim pa Skupnost pokojninskega zavarovanje prizna samo 35% najnižje
                  pokojninske osnove. Tako, da nobeden ne more dobiti  manj kot 10 tisoč pokojnine,
                  ne glede, da je od časa 1983 pa do sedaj plačeval recimo v 4 ali višjem
                  razredu.</p>
               <p>Vemo pa, da je bil od 1972 leta pa do leta 1983, obvezno zavarovan. Priznalo se
                  jim je teh 12 let pokojninske dobe in sedaj teh 12 let, avtomatsko po tolmačenju
                  Pokojninske skupnosti, potegne v najnižjo osnovo, ne glede, koliko je prej
                  plačeval.</p>
               <p>Vemo pa, da vsi zaposleni, se vzame tukaj povprečje 10-letno, najbolj ugodno. In
                  tukaj so zelo oškodovani in bi bilo prav, da bi se v okviru Ministrstva za delo in
                  Skupnosti pokojninskega zavarovanja ta problem rešil v drugačni vsebini, kot je
                  rešen do sedaj.</p>
            </sp>
            <sp xml:id="SDZ1-Redna-06-1993-03-23.sp166">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaša Zlobec ima besedo. Naslednji bo na vrsti Marijan Poljšak.</p>
            </sp>
            <sp xml:id="SDZ1-Redna-06-1993-03-23.sp167">
               <speaker>JAŠA L. ZLOBEC:</speaker>
               <p>Lepo pozdravljeni! Najprej kratko poslansko vprašanje notranjemu ministru Ivanu
                  Bizjaku, direktorju Varnostno-informativne službe Janezu Siršetu, in pravosodnemu
                  ministru Mihi Kozincu. Izdaja državne skrivnosti je za vsako državo zelo
                  neprijetna zadeva, še toliko bolj neprijetna, kadar se stvari ne razčistijo. Zato
                  bi vprašal notranjega ministra in direktorja VIS, v kateri fazi je preiskava, ki
                  so jo na notranjem ministrstvu sprožili novembra leta 1992? V tistem času je bila
                  na vrhuncu t.i. prisluškovalna afera; šlo naj bi za domnevno prisluškovanje članu
                  slovenskega Predsedstva. V zvezi s tem smo imeli člani tedanje skupščinske
                  komisije za nadzor nad VIS opraviti z vrsto dokumentov zaupne in strogo zaupne
                  narave, daleč na vrhu strogo zaupnih listin pa je bil zapis domnevnega
                  inkriminiranega telefonskega pogovora. Po besedah tedanjega notranjega ministra je
                  listina obstajala v enem samem izvodu - seveda pod ključem, zastražena itn.. Ta
                  edini izvod smo člani komisije dobili na vpogled na seji komisije, kjer je bilo
                  teoretično popolnoma nemogoče tisti izvod kaj drugega, kot na hitro prebrati.</p>
               <p>Na osnovi izjav tedanjega ministra za notranje zadeve, Bavčarja, in tedanjega
                  direktorja VIS Mihe Brejca in na osnovi knjige Janeza Janše "Premiki", je bilo
                  mogoče razumeti, da so samo ti trije imeli dostop do najstrožje varovanega
                  dokumenta, ki je seveda vseskozi nosil oznako "državne tajnosti". Kljub vsemu temu
                  pa je inkriminirani dokument od besede do besede v celoti izšel v dnevniku
                  "Slovenske novice". Tedanji direktor VIS, Miha Brejc, je še isti dan izjavil, da
                  so na policiji nemudoma sprožili preiskavo.</p>
               <p>Strinjali se boste, da je število osumljencev za izdajo državne skrivnosti
                  osupljivo in srhljivo majhno, zato sem pričakoval, da bo preiskava tako-rekoč čez
                  noč uspešno sklenjena. Po štirih mesecih nismo izvedeli še ničesar.</p>
               <p>In še nekaj. Tudi dnevniku "Slovenske novice" oziroma njegovemu glavnemu in
                  odgovornemu uredniku ni padel niti las z glave, čeprav je natančno vedel, kateri
                  dokument objavlja, saj je to tudi odkrito napisal v uvodu tega dokumenta.</p>
               <p>To, kar sprašujem pravosodnega ministra Miha Kozinca je: Ali je v skladu z zakoni
                  Republike Slovenije, da lahko časniki mirno objavljajo najbolj strogo zaupne
                  državne skrivnosti? In rad bi tudi vedel, kako je to urejeno v drugih državah
                  parlamentarne demokracije.</p>
               <p>V naprej hvala vsem trem za čim prejšnji izčrpni odgovor.</p>
               <p>Poleg tega pa imam še manjšo pobudo, ki je namenjena Državnemu zboru Republike
                  Slovenije, se pravi vam, drage poslanke in ljubi poslanci.</p>
               <p>Državnemu zboru Republike Slovenije predlagam, naj za nedoločen čas ustavi
                  izplačilo funkcionalnih dodatkov k plačam republiških poslancev in poslank.
                  Prepričan sem namreč, da Komisija za volitve, imenovanja in administrativne zadeve
                  ni ravnala smotrno, preudarno in pravično, ko je določala omenjene funkcionalne
                  dodatke k poslanskim plačam. Po sklepu komisije naj bi predsedniki večine komisij
                  in odborov dobivali po 40 % funkcionalnega dodatka k plačam, podpredsedniki pa pol
                  manj; ravno tako po 40 % naj bi dobivali vsi trije podpredsedniki Državnega zbora.
                  Takšna rešitev se mi zdi do konca neustrezna. Oglejmo si najprej podpredsednike
                  Državnega zbora, čeprav osebno seveda nimam nič proti nikomur od njih. Poleg
                  posebne pisarne, tajnice, fikusa in še nekaterih ugodnosti naj bi vsem trem
                  podpredsednikom pripadlo še dobrih 50 tisočakov mesečno samo zaradi titule. Glavni
                  argument za njihov funkcionalni dodatek naj bi bilo dejstvo, da nadomeščajo
                  predsednika Državnega zbora, kadar je ta odsoten. Recimo, da je to nadomeščanje
                  zelo pomembna dolžnost, ki si dejansko zasluži 40 odstotni funkcionalni dodatek.
                  Ker pa so namestniki trije, naj si - predlagam - teh 40% bratsko razdelijo,
                  vsakemu po 13,333 odstotka.</p>
               <p>In sedaj še predsedniki in podpredsedniki komisij in odborov. Najprej
                  podpredsedniki. Iz izkušenj v prejšnjem parlamentu lahko brez obotavljanja rečem,
                  da podpredsednik nima čisto nič več obveznosti kot drugi člani komisij, zato bi
                  veljalo za podpredsednike funkcionalni dodatek v celoti črtati. S predsedniki je
                  pa tako, da imajo komisije in odbori nad vse različne specifične in stvarne teže.
                  Napravil sem krajšo statistiko dela komisij in odborov v prejšnjem parlamentu.
                  Bilo je 43 komisij in odborov. Število njihovih sej v dveh letih in pol pa je
                  nihalo od ene same seje do 101 seje, npr., Komisije za mednarodne odnose. Se
                  pravi, da je bilo razmerje 100 : 1 oziroma natančneje rečeno 101 : 1. Povprečno
                  število sej je bilo 26 in pol, če bi pa odšteli tri najbolj delovne komisije se je
                  povprečje sej znižalo na 22,2 v dveh letih in pol. To pomeni, da je povprečna
                  komisija, vključno z delovnimi, imela v dveh letih in pol po eno sejo na vsakih
                  pet tednov. Po domače lahko rečemo, da si bo predsednik ali predsednica sedanje
                  komisije prislužil ali prislužila 50 tisočakov dodatka za manj kot eno sejo na
                  mesec; morda bo to tudi drugače. Ampak do takrat, ko se stvari ne bodo razjasnile
                  in utekle, bi veljalo s širokogrudnim nagrajevanjem počakati. Ta odločitev bo še
                  toliko lažja, ker so poslanke in poslanci narodno visoko zavedni ljudje in so se
                  močno prerivali in komolčarili, da so si izbojevali čast predsednikovanja in
                  podpredsednikovanja po parlamentarnih komisijah in odborih. Zakaj bi si zdaj
                  mazali čast z banalnimi denarnimi zadevami.</p>
               <p>In še nekaj bi predložil Državnemu zboru v premislek; spet nesrečni sklep Komisije
                  za volitve, imenovanja in administrativne zadeve. Gre za nadomestila plač
                  nekdanjim ministrom in poslancem. Vrhunec cinizma je, da je Jelko Kacin zahteval
                  in tudi dobil funkcionalni dodatek k ministrski plači, čeprav dela na dan nič ur,
                  nič minut in nič sekund. Tudi nekateri nekdanji poslanci so že zahtevali
                  funkcionalne dodatke, kot da bi še naprej opravljali svojo nekdanjo funkcijo.
                  Zadeva ni niti najmanj šaljiva. Poslanci se pritožujemo, da mediji in javnost
                  glodajo naš osebni ugled in ugled parlamenta. Reči moram, da smo si z odločitvami,
                  ki sem jih ravnokar opisal, največ ugleda uničili kar sami.</p>
               <p>Zato še enkrat rotim Državni zbor, se pravi vas drage poslanke in poslanci, da o
                  moji pobudi resno razpravljate in da skupaj sprejmemo ustrezne ukrepe. Hvala.</p>
            </sp>
            <sp xml:id="SDZ1-Redna-06-1993-03-23.sp168">
               <speaker>PODPREDSEDNIK DR. LEV KREFT:</speaker>
               <p> Hvala lepa. Besedo ima gospod Marjan Poljšak, za njim pa Leo Šešerko in Marjan
                  Predan s svojim poslanskim vprašanjem.</p>
            </sp>
            <sp xml:id="SDZ1-Redna-06-1993-03-23.sp169">
               <speaker>MARIJAN POLJŠAK:</speaker>
               <p>Pozdravljeni! Vprašanje je podano Vladi Republike Slovenije in Ministrstvu za
                  okolje in prostor.</p>
               <p>Gospod Žbogar Stanislav, Cesta na Markovec 53, 65000 Koper, je bil 14 let zaposlen
                  v družbenem podjetju. V tem času ni koristil nobenega gradbenega ali
                  stanovanjskega kredita, niti ni koristil  stanovanja v lasti družbe ali družbenega
                  podjetja. Vsa ta leta pa so mu pri plači trgali prispevek za stanovanjski sklad.
                  Ta sredstva bi danes skupaj predstavljala vsoto okrog 15 do 20 tisoč mark.
                  Vprašanje je, ali ima gospod Žbogar nad temi sredstvi kakšne pravice v smislu
                  izvedbe denacionalizacije in lastninjenja. Odgovor bo zanimiv za marsikoga.</p>
               <p>Vprašanje Vladi Republike Slovenije:</p>
               <p>Kdo nosi krivdo za divje privatizacije, poleg konkretnih oseb, ki si prilaščajo
                  družbeno lastnino? Tem dejanjem preprosto rečemo kraja. Legalno naj bi temeljila
                  na Markovi}evi zakonodaji, vendar bi taka dejanja lahko preganjali in kaznovali že
                  z obstoječo zakonodajo - in vendar se nikogar ne kaznuje. Vsem poštenim
                  državljanom  za posmeh  je bil za primer oproščen Grubelič. Krog logike vzrokov in
                  posledic se vedno mora skleniti. Recimo, da prvih 6 mesecev Vlada Republike
                  Slovenije ni opazila pogubnosti Markovi}eve zakonodaje in da v času političnega
                  osamosvajanja ni mogla nastopiti proti divji privatizaciji. Kaj pa ostali čas?  Če
                  je politična volja je lahko nova zakonodaja s sistemom sankcioniranja sprejeta v 6
                  mesecih ali še prej. Krog se začne in se na koncu ustavi pri oblasti, ki očitno
                  nima politične volje ustaviti in sankcionirati divje privatizacije. Ali je ta
                  oblast včerajšnja vlada, današnja vlada, včerajšnja, današnja politična elita v
                  ozadju vidne oblasti, včerajšnji parlament? Današnji parlament, to smo mi, upam da
                  ne. Vprašanje pa je, ali ima naš parlament kaj oblasti, ali smo le za grešne
                  kozle, kakor se kaže v sedanjem medijskem pregonu.</p>
               <p>Pobuda Vladi Republike Slovenije in Ministrstvu za notranje zadeve in Ministrstvu
                  za gospodarske dejavnosti:</p>
               <p>Na predlog območnega odbora Slovenske nacionalne stranke Postojna in volivcev v
                  postojnski občini dajem pobudo, da se v turistični občini Postojna še pred
                  turistično sezono izključijo možnosti kontaktov  turistov z begunci, ker to lahko
                  zelo negativno vpliva na turistično ponudbo. V Postojni je v motelu Proteus okrog
                  400 beguncev, ki se prosto gibljejo kjerkoli, v kasarni jih je še enkrat toliko in
                  pogosto dobijo dovoljenje za izhod. Poleg tega je še kakih 500 beguncev pri
                  družinah. Pogosti so pojavi, ko begunci nadlegujejo prebivalce in turiste, polni
                  so jih nočni lokali, trgovine, diskoteke in ulice. Begunce iz motela Proteus je
                  treba premestiti v center zaprtega tipa. Menim, da lahko postane kasarna Center
                  zaprtega tipa, ali pa naj se prestavi v nek ne turističen kraj, kjer so krajani
                  zadovoljni s posledicami prakse odprtih begunskih centrov.</p>
               <p>In še ena pobuda Vladi Republike Slovenije.</p>
               <p>Predlagam, da Slovenija zapre meje za neoviran vstop za vse državljane in begunce
                  iz balkanskih držav Hrvaške, Bosne in Hercegovine in Jugoslavije, kjer divja vojna
                  in terorizem. Enako je treba zapreti meje za neoviran vstop blaga. Vstop naj bo
                  mogoč le na osnovi vizuma, ki ga izda slovenski konzulat ali veleposlaništvo na
                  osnovi zanesljivih  informacij, da prosilec ni sodeloval v vojnem nasilju in na
                  podlagi zanesljivega zdravstvenega spričevala glede nalezljivih bolezni. Obmejni
                  organi pa naj obiskovalcu dovolijo vstop v Slovenijo le, če ima poleg vizuma
                  dovolj finančnih sredstev za čas veljave obiska. Utemeljitve so vsem znane.
                  Slovenija ima zdaleč preveč beguncev in ilegalcev z juga in Slovenija nima
                  nikakršnega sporazuma o vračanju beguncev v Hrvaško. Med drugim je  pri
                  utemeljevanju ratifikacije sporazuma med Vlado Republike Slovenije in vladami
                  Beneluksa o prevzemu oseb gospod Thaler poudaril, da je treba mejo Evrope
                  prestaviti s Karavank na Kolpo in Sotlo. Tako upam, da bo ta predlog primeren tudi
                  za druge liberalno misleče. Predlagam, da se zapora meje s Hrvaško in Madžarsko
                  okrepi s patruljami mladih vojakov slovenske vojske - teritorialne obrambe, ki so
                  končali osnovno vojaško vzgojo. Menim, da ne potrebujemo slovenske vojske za
                  varstvo mest, ker imamo tam policijo. Tudi vpoklic slovenskih rezervistov ni noben
                  problem. Naši vojaki pa naj stražijo naše nezanesljive meje pred begunci, ilegalci
                  in kriminalci. - Hvala.</p>
            </sp>
            <sp xml:id="SDZ1-Redna-06-1993-03-23.sp170">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Janko Predan, za njim pa dr. Šešerko, ki ima tudi svojo
                  poslansko pobudo.</p>
            </sp>
            <sp xml:id="SDZ1-Redna-06-1993-03-23.sp171">
               <speaker>DR. JANKO PREDAN:</speaker>
               <p>Spoštovani! Vladi Republike Slovenije postavljam naslednja vprašanja, ki zadevajo
                  ceno električne energije:</p>
               <p>1. Kako bo zagotovila financiranje odlagališča nizko, srednje in visoko
                  radioaktivnih odpadkov glede na to, da se rok delovanja Jedrske elektrarne Krško
                  počasi izteka, ti stroški pa niso vključeni v ceno električne energije?</p>
               <p>2. Ali bo Vlada Republike Slovenije v prihodnje predlagala vključitev eksternih
                  stroškov za električno energijo iz Jedrske elektrarne Krško in iz drugih
                  energetskih virov v proračun?</p>
               <p>3. Ali ni racionalno in v svetu običajno, da te stroške poravnajo vsi porabniki
                  električne energije, sorazmerno na delež, ki so ga porabili?</p>
               <p>4. Ali pripravlja Vlada Republike Slovenije posebno nezakonito znižanje cene
                  električne energije za velike porabnike - TALUM, Tovarno dušika Ruše in Slovenske
                  železarne - ali pa namerava njihovo subvencioniranje po zakoniti poti vključiti v
                  proračun?</p>
               <p>5. Ali Vlada Republike Slovenije sprejema pogoje Evropske banke za obnovo in
                  razvoj za kredit 70 milijonov ECU, po katerih se politika cen električne energije
                  mora ravnati po stroškovnem principu?</p>
               <p>6. Kako namerava Vlada Republike Slovenije zaustaviti gospodarsko in
                  infrastrukturno škodljivo navzkrižno subvencioniranje in prelivanje stroškov pri
                  električni energiji in drugih energentih. - Hvala.</p>
            </sp>
            <sp xml:id="SDZ1-Redna-06-1993-03-23.sp172">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Leo Šešerko, za njim pa bo dobil besedo gospod Rafael
                  Kužnik.</p>
            </sp>
            <sp xml:id="SDZ1-Redna-06-1993-03-23.sp173">
               <speaker>DR. LEO ŠEŠERKO:</speaker>
               <p>Spoštovani! Dajem predlog Vladi Republike Slovenije, da uredi razmere v Luki
                  Koper. In sicer: sprejemanje in odpravljanje ladij v Luki Koper poteka na zelo
                  birokratsko šikanirajoč način in povsem, ali v veliki meri neprimerljivo z
                  bližnjimi lukami, zlasti pa s severno-evropskimi lukami; število uslužbencev, ki
                  kontrolirajo prihajajoče ladje, je visoko, previsoko; pogosto se dogaja, da se
                  uveljavlja obvezna, nenapisana uzanca o tem, da je treba dati steklenico viskija
                  in zavoj cigaret; prihaja do zadrževanja posadk, potnikov in tovorov na ladjah, ki
                  so že zasidrane, po posebni proceduri, ko se jim dovoli, da lahko ladjo zapustijo,
                  čeprav je običaj v lukah, ki sem jih prej navedel, da se te procedure opravljajo
                  korektno in promptno. Glede na to, da je Luka Koper slovensko okno na morje je
                  civiliziranost postopkov pomembna; poleg tega pa birokratsko šikaniranje
                  prihajajočih ladij povzroča Sloveniji gospodarsko škodo.</p>
               <p>Zaradi teh razlogov predlagam, da Vlada preveri dogajanje ob sprejemanju, državni
                  predstavniki Slovenije sprejemajo ladje in jih odpravljajo in da izvede potrebne
                  korake, da bo sprejemanje teh ladij primerljivo s civiliziranimi evropskimi
                  lukami. - Hvala lepa.</p>
            </sp>
            <sp xml:id="SDZ1-Redna-06-1993-03-23.sp174">
               <speaker>PODPREDSEDNIK DR. LEV KREFT:</speaker>
               <p>Hvala lepa. Bila je dana pobuda - sicer tudi s strani Lea Šešerka - da bi omejili
                  nastope pod to točko na tri minute, vendar trenutno, kolikor imam pregled za to še
                  ni nobenega razloga, ker lahko delam do sedmih. Tako, da to pobudo jemljem na
                  znanje in jo bom v primeru, da bo potrebno tudi uporabil; tokrat še ni
                  potrebe.</p>
               <p>Mislim, da ima besedo gospod Rafael Kužnik, za njim bo na vrsti gospod Franc
                  Černelič.</p>
            </sp>
            <sp xml:id="SDZ1-Redna-06-1993-03-23.sp175">
               <speaker>RAFAEL KUŽNIK:</speaker>
               <p>Pozdravljeni! Jaz sem že na prejšnji seji postavil vprašanje ministru za notranje
                  zadeve; sedaj bi ga ponovil, ker odgovor ni bil tak, kot sem pač pričakoval, da
                  bo. V  zvezi s pisanjem Ministrstva za notranje zadeve na poslansko vprašanje
                  uporabe službenih psov in konj na Malem Vrhu, se Ministrstvu za notranje zadeve
                  najlepše zahvaljujem.</p>
               <p>Vendar, vseeno bi rad odgovor na svoje poslansko vprašanje. V vprašanju je namreč
                  zapisano, ali namerava minister za notranje zadeve tudi v bodoče državljane
                  Slovenije vzpodbujati k spoštovanju reda s takim razkazovanjem moči, kot je v
                  primeru na Malem Vrhu, medtem ko bo Slovenska policija le miren opazovalec kršitev
                  ozemeljske celovitosti s strani tujcev. Na to vprašanje pa nisem dobil odgovora,
                  kakor tudi ne na vprašanje, ali je bil našim policajem v snežniških gozdovih res
                  izdan ukaz, da se morajo ustaviti pred sporno državno mejo; se pravi, da naše
                  policijske enote niso smele na Slovensko mejo. In če je to res, zakaj in kdo je
                  izdal ukaz.</p>
               <p>V zvezi z dopisom pa še to. Ali je Ministrstvo za notranje zadeve pri svojih
                  odločitvah in delovanjih vezano na zunanjega ministra oziroma Zunanje ministrstvo
                  Republike Slovenije ali na zakone Republike Slovenije in na Vlado Republike
                  Slovenije kot celoto? Pri tem me zanima tudi vsebina dogovora med zunanjima
                  ministroma Vlade Republike Slovenije in Vlade Republike Hrvaške, ki se ga je
                  policija držala in na katerega se Ministrstvo za notranje zadeve v svojem dopisu
                  sklicuje pri ukrepanju kršitve ozemeljske celovitosti Republike Slovenije s strani
                  Republike Hrvaške v snežniških gozdovih. Hvala lepa.</p>
            </sp>
            <sp xml:id="SDZ1-Redna-06-1993-03-23.sp176">
               <speaker>PREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Černelič za njim pa bo na vrsti gospod Janez
                  Podobnik.</p>
            </sp>
            <sp xml:id="SDZ1-Redna-06-1993-03-23.sp177">
               <speaker>FRANC ČERNELIČ:</speaker>
               <p>Spoštovani predsedujoči, spoštovani poslanci! Glede na to, da s pismeno pobudo
                  nisem uspel uvrstiti na dnevni red problem Vidma in ker ga danes nismo
                  izglasovali, izkoriščam to priliko, da s poslansko pobudo Vladi poskušam nekaj
                  narediti.</p>
               <p>Vladi Republike Slovenije dajem pobudo, da prekliče oziroma zamrzne sklep o
                  stečaju Papirnice Videm v Krškem, dokler ne predstavi nacionalnega ekonomskega
                  načrtovanja glede proizvodnje celuloze in papirja v Sloveniji.</p>
               <p>V tem času je potrebno še enkrat pretehtati možnost sanacije. Ugotoviti je
                  potrebno eventualno kazniva dejanja, ki so pripeljala Videm v sedanje stanje in
                  ukrepati. Še posebno opozarjam Vlado na govorice o še enem programiranem
                  poslovanju do točke stečaja, ki naj bi zmanjšal vrednost tovarne do cenenega
                  nakupa s strani tujega kapitala. Prosim za javno informacijo o stališču Vlade do
                  stečaja Vidma.</p>
               <p>Druga pobuda. Vladi Slovenije in njenim ustreznim ministrstvom dajem pobudo, da
                  razbremeni z zmanjšanjem obdavčenja proizvajalce papirne embalaže, ki nadomešča
                  plastično embalažo. Sedanja obdavčitev na primer papirnatih vrečk je 20%; ta naj
                  se spusti na 5% in s tem pomaga hitrejšemu uveljavljanju ekološko sprejemljivih
                  snovi.</p>
               <p>Obrazložitev. Firma Papirot iz Krškega je kot proizvajalec papirnih nosilnih vrečk
                  prva sprožila pobudo <stage>(in nato še drugi proizvajalci)</stage> papirne
                  embalaže, ki nadomešča druge manj sprejemljive snovi, ki onesnažujejo okolje. Vsi
                  vemo, da smo sicer tudi sami krivi za izgled nabrežij rek in potokov, ki so
                  ovešeni s plastiko. S pobudo za nižjo ceno artiklov, ki v naravi razpadejo, bomo
                  pripomogli, da bo okolje lepše.</p>
               <p>In tretja. Vladi Republike Slovenije dajem poslansko pobudo, da preko ustreznih
                  ministrstev zagotovi izvajanje tistih programov, ki bodo skupno s programi občin,
                  ki so na obmejnem območju s Hrvaško, uresničili vsaj minimalne pogoje za varovanje
                  zelene meje. Ti pogoji so poleg normalnega policijskega varovanja tudi ustrezna
                  telefonija in dostopnost do vasi ob hrvaški meji.</p>
               <p>Obrazložitev. Obmejna področja s Hrvaško so bila vse doslej zanemarjena glede
                  razvoja telefonije in cest. Na področju Gorjancev še sedaj ni nobenega telefona;
                  občini Krško in Brežice, se zaman prizadevata za izgradnjo lokalnega omrežja, saj
                  nikamor ne steče polaganje optičnega kabla na relaciji Novo mesto, Kostanjevica,
                  Krško in Brežice - izgrajeni so prostori PTT central za to področje in nabavljene
                  centrale; delno so nabavljeni tudi sekundarni kabli in položeno lokalno omrežje,
                  projekta pa ni mogoče realizirati brez izvedbe medkrajevnih povezav in
                  sofinanciranja demografsko ogroženega področja, ki pa je v pristojnosti tudi
                  vladnih resorjev.</p>
               <p>Enako je s cestno ureditvijo. Vem, da so podobni primeri skoraj ob vsej meji. Zato
                  se zavzemam, da je za reševanje osnova ugotovljeni standard in da se določi
                  prioriteta.</p>
               <p>Imam še eno poslansko pobudo. Predlagam Vladi Slovenije, da prouči možnost
                  sprejetja ustreznega akta, s katerim bi obvezali vse nezaposlene, ki prejemajo
                  nadomestilo plače, da v skladu s svojimi strokovnimi sposobnostmi oddelajo do 10
                  delovnih dni na javnih delih v okviru lokalne skupnosti ali na delih po pogodbi.
                  Ostali dnevi naj bodo na razpolago za iskanje zaposlitve ali za dodatno
                  prekvalifikacijo.</p>
               <p>Obrazložitev. Nezaposleni ne prihajajo v stik z delovnimi sredinami, ki bi jih po
                  spoznanju njihove prizadevnosti, stroke zaposlili. Prepričan sem, da je dovolj
                  javnih del za vse vrste strok, ali pa sezonskih in drugih del, ki bi se odvijale
                  po pogodbi z Zavodom za zaposlovanje. Zavod bi tako lahko nekaj denarja
                  oplemenitil in istočasno vzpostavil stike z različnimi področji dela. Prav gotovo
                  bi na ta način onemogočili tudi tisto vrsto nezaposlenosti, kjer je "nezaposleni"
                     <stage>(v narekovaju)</stage>, hkrati črno zaposlen ali pa šušmari.</p>
               <p>In še poslansko vprašanje. Ustreznemu vladnemu resorju postavljam vprašanje, kdaj
                  bo pripravljena informacija oziroma normativni akti, ki bodo omogočili izgnancem
                  in prisilnim mobilizirancem v nemško vojsko uveljavljanje vojne odškodnine. V
                  kolikor to ni mogoče, zahtevam jasen odgovor, da prizadeti ne bi živeli v nekem
                  lažnem prepričanju o reševanju problema na vladnem nivoju.                  </p>
               <p>Obrazložitev. Izgnanci s področja brežiške, krške, sevniške občine me sprašujejo,
                  ali sploh še delujejo pri Vladi mehanizmi, ki naj bi rešili vprašanje vojnih
                  odškodnin za izgnance med II. svetovno vojno. Pravtako me sprašujejo tisti, ki so
                  bili kot mladi fantje mobilizirani v nemško vojsko in so se borili pod prisilo po
                  Evropi, tja do Rusije, ali bo kdo ukrenil vse potrebno, da bo odškodnina prišla
                  tudi do njih. - Hvala lepa.</p>
            </sp>
            <sp xml:id="SDZ1-Redna-06-1993-03-23.sp178">
               <speaker>PODPREDSEDNIK DR. LEV KREFT:</speaker>
               <p>Hvala lepa. Opravičujem se gospodu Podobniku; prej nisem pravočasno reagiral. -
                  Besedo želi državni sekretar, gospod Bogo Brvar - verjetno na že prej zastavljeno
                  vprašanje.</p>
            </sp>
            <sp xml:id="SDZ1-Redna-06-1993-03-23.sp179">
               <speaker>BOGOMIL BRVAR:</speaker>
               <p>Spoštovane poslanke in poslanci! Odgovoril bi rad gospodu, ki je prej postavil
                  vprašanja okrog Malega Vrhka <stage>(če sem prav razumel)</stage> in v povezavi s
                  Snežnikom.</p>
               <p>Ministrstvo za notranje zadeve oziroma minister kot njegov predstojnik v nobenem
                  primeru ni in ne more in ne bo razkazoval moči s tem, da bi <stage>(če sem prav
                     razumel vašo intenco)</stage> discipliniral, ali kakorkoli, državljane
                  Slovenije. V primeru Malega Vrhka - še enkrat odgovarjam - je šlo izključno za
                  zakonsko nalogo policije, ki jo je morala opraviti v skladu s 34. členom zakona o
                  notranjih zadevah. Glede na to, da so bile predvsem v sredstvih javnega obveščanja
                  dane informacije, da bodo prizadeti lahko tudi nasprotovali odločitvi, odločbi
                  itd., se je policija odločila za to, da se na tem mestu pojavi s sredstvi, kot se
                  je pojavila. Naloga policije je, da se pojavi s takimi sredstvi da ne pride oz. da
                  predvsem prepreči kršitve oziroma prepreči poškodovanja, ogrožanja življenja tako
                  strank kot tudi samih policistov. In čim je bilo ugotovljeno, da takšna sredstva v
                  tem primeru niso potrebna, so bili konji in psi umaknjeni; in tudi v naslednjih
                  postopkih, ki so še bili na tem področju, niso bili nikoli več uporabljeni. Torej,
                  policija ne namerava in ni v njeni pristojnosti, da kogarkoli disciplinira z
                  razkazovanjem moči, ker to tudi ni niti pravni niti strokovni pojem.</p>
               <p>Kar zadeva drugo vprašanje. Mislim, da ste postavili prihodnjik, da policija ne bo
                  reagirala na kršitve na meji. Policija bo v skladu z zakonom o notranjih zadevah
                  in v skladu z zakonom o nadzoru državne meje vedno reagirala. In v primeru
                  Snežnika odgovarjam povsem negativno. Nihče ni dal ukaza, da slovenska policija ne
                  gre na t.i. <stage>(kot ste vi rekli)</stage> sporno ozemlje. Policija je tja šla,
                  policija tja gre in je zadeve tudi dokumentirala in tudi dokumentira.</p>
               <p>Mislim, da je bilo še eno vprašanje v zvezi z zunanjim ministrstvom. Torej,
                  delovanje Ministrstva za notranje zadeve temelji na ustavi in zakonih in
                  usmeritvah Vlade. Oba resorja, tako zunanji kot notranji resor, sta sestavna dela
                  Vlade. In zunanje ministrstvo je po zakonu o Vladi predvsem zadolženo <stage>(da
                     skrajšam)</stage> za urejanje relacij z drugimi državami. In v tem primeru - ki
                  se na to nanaša - gre iz tega dogovora, kot ste ga imenovali, izključno za to, da
                  se obmejni policiji obeh držav izogibata vsakršnih medsebojnih konfliktov. Toda to
                  še ne pomeni - in ne pomeni -, da slovenska policija v primeru kršitev in zakonsko
                  obvezanih nalog tega tudi ne opravlja. Slovenska policija ima zgolj nalogo, da se
                  izogiba nepotrebnim kršitvam ob meji. Če pa so te storjene z druge strani, potem
                  se nanje, v skladu z zakonom o nadzoru državne meje, reagira.</p>
               <p>Ali je to odgovor na to vprašanje? - Hvala lepa.</p>
            </sp>
            <sp xml:id="SDZ1-Redna-06-1993-03-23.sp180">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Za njim bo na vrsti gospod Štefan
                  Matuš.</p>
            </sp>
            <sp xml:id="SDZ1-Redna-06-1993-03-23.sp181">
               <speaker>JANEZ PODOBNIK:</speaker>
               <p>Spoštovani! Dajem poslansko pobudo ob sprejemanju letošnjih občinskih proračunov.
                  Smo v času, ko bomo začeli obravnavati osnutek vladnega proračuna. Zdi pa se, da
                  ob vseh teh dilemah, nasprotovanjih ali podporah nekako pozabljamo na občinske
                  proračune. Lahko rečemo, da velja trditev, da je klima, v kateri slovenske občine
                  sprejemajo, ali sprejemamo svoje proračune, zelo negativna; celo več, da je
                  destruktivna. Najprej zato, ker tako vodstva, kot vodstvo občin <stage>(izvršni
                     sveti v občinah)</stage> kot tudi poslanci v občinskih skupščinah izgubljajo
                  prepotrebni elan za delo, saj že drugo leto delujejo, oziroma delujemo, pod
                  bremenom pričakovanj, kaj bo prinesla nova lokalna samouprava z napovedano
                  delitvijo sedanjih občin na manjše občine. Toda še bolj obremenjujoča pa je
                  stalna, tiha centralizacija in le-ta se je vidno izrazila pri osnutkih letošnjih
                  občinskih proračunov. Tako za več kot polovico slovenskih občin že velja, da bodo
                  s t.i. dovoljenim obsegom dovoljene javne proračunske porabe pokrile le plače in
                  materialne izdatke za področje družbenih dejavnosti in državnih organov, in
                  pokrile tiste obveznosti za zagotavljanje pravic občanov, za katere so pač
                  zavezane po zakonu.</p>
               <p>Toda poudarjam, da imajo mnoge slovenske občine še vedno razvojne ambicije
                     <stage>(govorim tudi iz izkušnje idrijske občine)</stage> npr. na področju
                  obrtništva, podjetništva, kmetijstva, turizma, znanja, kulture; da ne omenjam
                  perečih problemov na komunalnem področju, na področju vzdrževanja občinskih in
                  drugih lokalnih cest, pa tudi npr. na področju požarnega varstva, prostorskega
                  planiranja in drugo.</p>
               <p>In tu pridemo do velikega nesmisla. Občine, ki so gospodarsko uspešne, politično
                  stabilne, razvojno ambiciozne in uravnotežene, so postavljene zaradi pravkar
                  omenjenih razlogov v položaj, da same krčijo tiste proračunske vire, ki jim tako
                  usmeritev omogočajo - dobesedno, da si režejo svoje korenine - po drugi strani pa
                  so postopki pridobivanja sredstev iz državnih virov skoraj praviloma pogojeni z
                  veliko lastno udeležbo občine same.</p>
               <p>Ne gre samo za nesmisel, gre tudi za nezmožnost vizije slovenske politike, na
                  kakšen način omogočiti ustvarjalno prihodnost slovenskega podeželja. Človek se ne
                  more znebiti vtisa, da smo priča premišljeni taktiki obubožanja slovenskih občin
                  in jim s tem odvzeti še tisto malo politične avtonomije, predvsem jih pa finančno
                  obglaviti. To vprašanje ima več dimenzij, toda v prvi vrsti je to eminentno
                  politično  vprašanje. Prepričan sem, da stabilnost slovenske države korenini tudi
                  v stabilnosti njenega celotnega teritorija - in tu imajo občine zelo veliko vlogo
                  - in zato bo vsaka modra politika tako na vladni ravni kot na ravni Državnega
                  zbora s posebno pozornostjo reševala taka vprašanja.</p>
               <p>Zato apeliram na ta cenjeni zbor in na slovensko Vlado - prepričan sem, da v imenu
                  mnogih slovenskih občin - da temu vprašanju nameni posebno razpravo; že razprava
                  ob osnutku državnega proračuna bo najboljša priložnost. Hvala.</p>
            </sp>
            <sp xml:id="SDZ1-Redna-06-1993-03-23.sp182">
               <speaker>PODPREDSEDNIK DR. LEV KREFT:</speaker>
               <p> Hvala lepa. Besedo ima gospod Štefan Matuš, za njim bo na vrsti gospod Andrej
                  Lenarčič.</p>
            </sp>
            <sp xml:id="SDZ1-Redna-06-1993-03-23.sp183">
               <speaker>ŠTEFAN MATUŠ:</speaker>
               <p>Spoštovani! Poslansko vprašanje:</p>
               <p>Prosim odgovorno ministrstvo za številčni podatek, koliko oseb je pridobilo
                  državljanstvo po 13. členu zakona o državljanstvu Republike Slovenije in kateri
                  organ oziroma komisija in v kakšni sestavi daje predhodno mnenje?</p>
               <p>Poslanska pobuda:</p>
               <p>Predlagam, da se za tako občutljivo vprašanje podeljevanja državljanstva po 13.
                  členu tega zakona ustanovi pri Vladi Republike Slovenije posebna komisija, kjer
                  bodo zastopane vse parlamentarne stranke, ki bodo dajale mnenje za pridobitev
                  državljanstva.</p>
               <p>Utemeljitev:</p>
               <p>Pridobitev državljanstva po tem členu ni samo strokovno vprašanje, ampak prav tako
                  tudi politično, ker zadeva življenjske interese vseh državljanov; interesi
                  državljanov pa so zastopani v parlamentarnih strankah, zato je nujno zagotoviti
                  posredni vsesplošni državljanski nadzor.</p>
               <p>Naslednja pobuda:</p>
               <p>Poslanska skupina Slovenske ljudske stranke daje pobudo Državnemu zboru Republike
                  Slovenije, da zadolži Vlado glede naše pobude z dne 19.3.1993, odposlano Vladi
                  Republike Slovenije za uvedbo moratorija na izdajanje državljanstva Republike
                  Slovenije, ki se pridobi z naturalizacijo, to je sprejemom v državljanstvo na
                  podlagi prošnje. Predlagani moratorij naj se uvede za vse prošnje državljanov
                  republik bivše SFRJ vse do takrat, ko se bo krizna situacija v teh novo nastalih
                  državah uredila in bo država Slovenija z njimi sklenila meddržavno pogodbo, ki bo
                  na temelju opcije reševala status dvojnega državljanstva. S tem bi se vsaj delno
                  izognili naraščajočemu številu dvojnih državljanov in s tem prioritetnega položaja
                  le-teh pred Slovenci z državljanstvom Republike Slovenije. Hvala.</p>
            </sp>
            <sp xml:id="SDZ1-Redna-06-1993-03-23.sp184">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Andrej Lenarčič, za njim je na vrsti poslanska
                  pobuda kolegov dr. Vladimirja Toplerja in Maksa Suška.</p>
            </sp>
            <sp xml:id="SDZ1-Redna-06-1993-03-23.sp185">
               <speaker>ANDREJ LENARČIČ:</speaker>
               <p>Spoštovani! Težave, v kateri se nahaja Slovensko narodno gledališče Opera v
                  Ljubljani, trajajo že dlje časa in se še poglabljajo. Slovenski karakter te
                  nacionalne ustanove je že močno načet. O teh problemih je bilo dovolj povedanega v
                  sredstvih javnega obveščanja. Nevzdržno je, da pred nami propada temeljna
                  slovenska nacionalna kulturna ustanova s področja glasbeno scenske
                  poustvarjalnosti. Povsem je zamrl dotok novih domačih moči, kvalitetni domači
                  ustvarjalci pa si morajo služiti kruh v tujini. Iz slovenske nacionalne ustanove
                  nastaja tuja kulturna menedžerska podružnica.</p>
               <p>Zvedeli smo, da je pred kratkim Slovensko narodno gledališče Opera v Ljubljani
                  imenovalo novega tehničnega direktorja, in sicer brez razpisa. Imenovani je rojen
                  v Sarajevu, ni slovenski državljan, ne govori slovensko in moral bi imeti status
                  begunca. To je le še en korak k demontaži slovenskega značaja nacionalne kulturne
                  ustanove, zato pričakujemo, da bo primer nemudoma raziskan in da bo odgovorno
                  ministrstvo primerno ukrepalo. Hvala lepa.</p>
            </sp>
            <sp xml:id="SDZ1-Redna-06-1993-03-23.sp186">
               <speaker>PODPREDSEDNIK DR.LEV KREFT:</speaker>
               <p> Hvala lepa. Dr. Vladimir Topler, prosim. Za njim bo na vrsti dr. Mateja
                  Kožuh-Novak.</p>
            </sp>
            <sp xml:id="SDZ1-Redna-06-1993-03-23.sp187">
               <speaker>VLADIMIR TOPLER:</speaker>
               <p>Spoštovani predsedujoči, kolegice poslanke, poslanci! Rad bi opozoril na problem
                  koroške proge. Javno podjetje Slovenske železnice postopoma degradira koroško
                  železniško progo. Zaradi tega obstaja bojazen, da postopoma, zaradi
                  nerentabilnosti, pride do popolne ukinitve približno 70 kilometrov dolge
                  železniške prometne povezave na desnem bregu Drave, med Mariborom in Prevaljami;
                  podobno so pred leti ukinili progo Dravograd - Velenje. Pred sedmimi leti je na
                  tej progi vozilo približno 21 potniških vlakov, sedaj jih vozi 13; program
                  sanacije Slovenskih železnic pa bi število vlakov zmanjšal za 5, torej bi jih od
                  tega vozilo samo 8 - predvsem zaradi nerentabilnosti. Če se ozremo malo naprej,
                  vidimo, da je nerentabilnost na tej progi predvsem posledica premajhnega števila
                  vlakov in neustreznega voznega reda. Svet koroških občin, šefi železniških postaj
                  koroške proge ter območna organizacija Svobodnih sindikatov Koroške je na
                  Slovenske železnice in na Ministrstvo za promet in zveze večkrat poslala svoje
                  zahteve in predloge proti kakršnemukoli ukinjanju potniških vlakov, prav tako
                  ukinjanju prevoza kosovnih in vozovnih pošiljk, ter ukinjanju kakršnekoli
                  železniške postaje na tej progi, saj je Koroška s to progo nekako
                  prometno-komunikacijsko povezana, <stage>(čeprav je njena povezava že nasploh
                     slaba)</stage> z ostalim slovenskim prostorom. Kot sem že omenil, vzrok za
                  nerentabilnost ni v prevelikem številu vlakov, ampak kvečjemu v premajhnem številu
                  vlakov in v slabem voznem redu. Zato so vsi navedeni interesenti zaradi
                  nerentabilnosti koroške proge predlagali večje število vlakov in usklajen vozni
                  red s potniki, ki bi upošteval predvsem dnevne migracije študentov in dijakov v
                  Maribor, delavcev, ki se odpravljajo na delo v Ravne, v Otiški vrh in drugam. To
                  bi bilo ob delavnikih; ob praznikih pa možnost enodnevnega izleta in migracija
                  študentov in dijakov v šolske centre - mislim predvsem na to, ko odhajajo dijaki
                  in študentje na šolanje v Maribor.</p>
               <p>Odpiranje mej, revalorizacija železniškega prometa v svetu - saj je vlak ekološko
                  čistejši, porabi manj zemeljskih površin, bolj varuje človeška življenja - nam
                  kaže strategijo razvoja železnic v Sloveniji, v primeru koroške proge pa pomeni
                  tudi povezavo med dvema železniškima križiščema - med Mariborom in Celovcem, in
                  razbremenitev cestne magistrale Maribor - Dravograd.</p>
               <p>Javno podjetje Slovenske železnice se je do tega problema obnašalo ignorantsko.
                  Zato zahtevamo od Vlade Republike Slovenije, da nam predloži celotno problematiko
                  koroške proge ter rešitev z upoštevanjem regionalnih predlogov.</p>
            </sp>
            <sp xml:id="SDZ1-Redna-06-1993-03-23.sp188">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Mateja Kožuh-Novak. Za njo je na vrsti gospod Branko
                  Janc <stage>(ki mislim, da ga trenutno ni v dvorani)</stage>.</p>
            </sp>
            <sp xml:id="SDZ1-Redna-06-1993-03-23.sp189">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Moje vprašanje postavljam Ministrstvu za zdravstvo.
                  Že večkrat sem tukaj govorila, da se bojim, da bo pričela naraščati prezgodnja
                  umrljivost prebivalstva iz dveh razlogov: ker standard prebivalstva intenzivno
                  pada <stage>(ta pa je najbolj pomemben za preprečevanje zgodnje
                     umrljivosti)</stage> in zaradi tega, ker veliko število prebivalstva postaja
                  socialno ogroženih in nepokritih, ker nam pač zmanjkuje sredstev. Ko ne moremo
                  popravljati standarda prebivalstva, nam dejansko ostaja kot pomembna dejavnost, ki
                  se jo da izvajati tudi brez velikih sredstev, zdravstvena vzgoja. Žal, opažamo v
                  zadnjih dveh letih, da zdravstvena vzgoja kot obvezen predmet izginja iz šol,
                  torej v času, ko so ljudje najbolj dovzetni za učenje o tem, kako čim dalje ostati
                  zdrav. Kar pa je še večja tragedija, pa je to, da smo v zadnjem letu začeli
                  opažati, da izginjajo iz osnovne zdravstvene dejavnosti koordinatorji zdravstvene
                  vzgoje, kljub temu da tretja alinea 7. člena zakona o zdravstveni dejavnosti
                  predpisuje to zdravstveno-vzgojno aktivnost kot eno od enakovrednih aktivnosti na
                  tem nivoju; na to so ministra za zdravstvo strokovnjaki za zdravstveno vzgojo že
                  nekajkrat opozorili, toda zgodilo se ni nič. Torej izginjajo zaradi tega, ker jih
                  ne plačuje ne Zavod za zdravstveno zavarovanje, kljub vsem visokim številkam  oz.
                  sredstvom, ki so ostajala v lanskem letu, plačuje pa jih tudi ne Ministrstvo za
                  zdravstvo.</p>
               <p>Zato postavljam Ministrstvu za zdravstvo naslednje vprašanje: Ali Ministrstvo za
                  zdravstvo meni, da zdravstveno-vzgojna aktivnost v sedanji obliki v osnovni
                  zdravstveni dejavnosti ni potrebna? Če je tako, prosim, da navede strokovne dokaze
                  za to in katere aktivnosti načrtuje, da bo lahko izpolnjena zahteva zakona o
                  zdravstveni dejavnosti. Če meni, da so koordinatorji na nivoju osnovne zdravstvene
                  dejavnosti potrebni, pa prosim, da Ministrstvo odgovori, kaj namerava storiti in
                  kako hitro namerava ukrepati, da mreža zdravstvene vzgoje v zdravstvu ne bo
                  razpadla. Hvala lepa.</p>
            </sp>
            <sp xml:id="SDZ1-Redna-06-1993-03-23.sp190">
               <speaker>PODPREDSEDNIK DR. LEV KREFT:</speaker>
               <p>Hvala lepa. Je gospod Branko Janc tu? Je šel. Gospe Polonce Dobrajc, ki bi bila
                  sedaj na vrsti, tudi ni. Gospod Zoran Madon.</p>
            </sp>
            <sp xml:id="SDZ1-Redna-06-1993-03-23.sp191">
               <speaker>ZORAN MADON:</speaker>
               <p>Spoštovani! Dajem pobudo, da se dejavnost zbiranja in predelave živalskih odpadkov
                  opravlja v javni službi. Zbiranje in predelava živalskih odpadkov poginule živali
                  in klavnični odpadki, odpadki mesne predelovalne industrije ni samo pomembna
                  gospodarska dejavnost za pridobivanje beljakovinskih koncentratov, temveč je
                  zlasti pomembna v smislu zaščite zdravja, ljudi in živali ter varovanja
                  okolja.</p>
               <p>Zaradi procesa lastninjenja podjetij tudi naši edini vsesplošno ustrezni
                  kafileriji, to je kotel Zalog, preti, da preide v zasebno podjetje, katerega
                  glavna dejavnost ni prav z ničemer vezana na to proizvodnjo. Tako si bo zasebna
                  družba dobila na trgu monopolni položaj, dejavnost se bo v celoti podredila ozkim
                  poslovnim interesom, javnost pa bo izgubila nadzor nad tako vsesplošno vedno
                  vprašljivo proizvodnjo. Podaritev koncesije gospodarski družbi, ki nima
                  konkurenta, ni sprejemljiva, saj gre za dejavnost vsesplošnega pomena.</p>
               <p>Zaradi navedenih razlogov predlagam resornemu ministrstvu, da dejavnost uvrsti v
                  sestav javnih služb, kjer bo lahko tržni vidik podrejen interesom varovanja
                  zdravja ljudi in živali, nad obratom pa uvede moratorij nad lastninjenjem.
                  Hvala.</p>
            </sp>
            <sp xml:id="SDZ1-Redna-06-1993-03-23.sp192">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žare Pregelj. Za njim bo na vrsti gospa Danica
                  Simšič.</p>
            </sp>
            <sp xml:id="SDZ1-Redna-06-1993-03-23.sp193">
               <speaker>ŽARKO PREGELJ:</speaker>
               <p>Spoštovani! Vladi Republike Slovenije, še posebej pa Ministrstvu za gospodarske
                  dejavnosti, se zahvaljujem za izčrpan odgovor na moje vprašanje v zvezi s
                  problematiko Avtobusnega podjetja Slavnik. Hkrati ugotavljam, da so ostala
                  nepojasnjena nekatera pomembna dejstva, ki jih lahko izrazimo s pojmom oškodovanje
                  družbene lastnine in s tem povezanih pravic zaposlenih.</p>
               <p>Iz odgovora Vlade in na podlagi priloženih podatkov inšpekcijskih poročil
                  ugotavljam, da je bil, žal, moj sum o nepravilnem in nezakonitem poslovanju
                  podjetja Slavnik utemeljen. Menim, da je tako poslovanje verjetno eden od
                  pomembnejših vzrokov za katastrofalen položaj podjetja Slavnik. Iskreno upam, da
                  se bodo vse te verjetne nepravilnosti in nezakonitosti iz poslovanja podjetja, s
                  tem pa tudi odgovornost tako vodilnih delavcev Slavnika, ki so podpisovali za
                  podjetje škodljive pogodbe, kakor partnerjev, ki so v takih škodljivih poslih
                  sodelovali, razjasnile v obravnavi stečajnega postopka na Temeljnem sodišču v
                  Kopru. Glede na to, da bo Vlada v okviru svojih pristojnosti spremljala stečajni
                  postopek podjetja, predlagam, da o tem sproti obvešča komisijo Državnega zbora za
                  nadzor lastninskega preoblikovanja. Obenem Vlado Republike Slovenije obveščam, da
                  sem kot poslanec iz slovenske Istre neposredno zainteresiran za redno obveščanje o
                  razreševanju te problematike.            </p>
               <p>Dovolite mi, da v kolikor ta problem še ni rešen, postavim Vladi ob tem še
                  poslansko vprašanje.</p>
               <p>Sredstva javnega obveščanja so nas obvestila, da je stečajni upravitelj podjetja
                  Slavnik, gospod Aldo Kocjančič, pri krčenju števila zaposlenih v tem podjetju
                  odpustil iz dela praktično celoten stavkovni odbor podjetja, ki je vodil odmevno
                  stavko in z njo upravičeno opozoril na nevzdržne razmere v tem podjetju. Obalni
                  sindikat, s pomočjo katerega je stavkovni odbor Slavnika deloval, je ostro
                  protestiral nad takim ravnanjem stečajnega upravitelja. Ne moremo se otresti
                  občutka, da gre za svojevrstno kaznovanje delavcev, ki so se izpostavili za
                  reševanje svojih zakonitih pravic.</p>
               <p>Vlado Republike Slovenije prosim za mnenje o tem problemu. Hkrati pa zahtevam, da
                  Vlada v okviru svojih pristojnosti spodbudi reševanje tega problema v smislu
                  povrnitve legitimnih pravic eksemplarno odpuščenim delavcem, članom stavkovnega
                  odbora podjetja Slavnik. Spomin na pred leti odpuščene stavkajoče luške delavce še
                  ni zbledel. Očitno se stara praksa celo nadaljuje, kar nas navdaja z grozljivimi
                  občutki ne moči in krivičnosti. Zato se ne čudite, če lahko taka ravnanja sprožijo
                  nezaželjene socialne pojave. Hvala lepa.</p>
            </sp>
            <sp xml:id="SDZ1-Redna-06-1993-03-23.sp194">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič. Prosim.</p>
            </sp>
            <sp xml:id="SDZ1-Redna-06-1993-03-23.sp195">
               <speaker>DANICA SIMŠIČ:</speaker>
               <p>Spoštovani! Na 4. seji Državnega zbora sem postavila poslansko vprašanje na temo
                  "Matura 95" oziroma selektivnosti mature, torej nacionalne mature. Do današnjega
                  dne odgovora pristojnega ministrstva še nisem dobila. Zato prosim, glede na
                  izredno pomembnost tega vprašanja, da ta odgovor vendarle dobimo v najkrajšem času
                  tudi v pisni obliki, še posebej zato, kot sem omenila, gre za celotno
                  srednješolsko generacijo. Lani je zaključni izpit opravljalo nekaj več kot 23.000
                  srednješolcev in ponovno sprašujem, ali bo ta nacionalna matura dejansko priznana
                  na fakultetah kot sprejemni izpit in koliko posameznih fakultet bo kljub
                  pet-predmetni maturi vendarle še zahtevalo dodatne sprejemne izpite; kajti kot
                  beremo in slišimo v javnosti, nekatere fakultete to že javno objavljajo in
                  zahtevajo. To je prvo vprašanje oziroma poziv.</p>
               <p>Druga stvar, o kateri bi želela na kratko govoriti, je pa odgovor na moje
                  poslansko vprašanje v zvezi s preprečevanjem zlorabe drog. Vlada je bila
                  zadolžena, da ustanovi Odbor za preprečevanje zlorabe drog. In v tem odgovoru, ki
                  sem ga dobila iz Ministrstva za zdravstvo in pa  Ministrstva za delo, je sicer
                  zapisano, da je Vlada ta odbor ustanovila, da pa ne Svet za zdravje ne Odbor pri
                  tem Svetu za zdravje ne delujeta. Čeprav pa v nadaljevanju Vlada zapiše oziroma
                  obe ministrstvi, da je Vlada ne samo naloženi zadolžitvi zborov skupščine izvedla
                  z imenovanjem obeh organov, ampak je naredila še celo bistveno več, ko je sprejela
                  tudi Nacionalni program za preprečevanje zlorabe drog, pa čeprav je o tem
                  Nacionalnem programu razpravljala prejšnja skupščina. Nekateri zbori so ta
                  Nacionalni program kar sprejeli, zdaj pa pravi Vlada, da je ona to sprejela, tako
                  da se malce bojim, da so tukajle pomešane pristojnosti. Hkrati pa moram reči, da
                  sem vesela, da sta tako Ministrstvo za zdravstvo kot Ministrstvo za delo vendarle
                  opravili nekatere aktivnosti pri preprečevanju zlorabe drog, ampak hkrati želim
                  opozoriti, da Odbor ne opravlja svoje temeljne naloge. Odbor je medresorsko
                  sestavljen organ in tukaj nista pristojni za preprečevanje zlorabe drog ne zgolj
                  Ministrstvo za zdravstvo in ne samo Ministrstvo za delo. Mislim, da mora biti
                  tukaj vsaj še Ministrstvo za šolstvo in Ministrstvo za notranje zadeve itd. In s
                  tem odgovorom na moje vprašanje pač ne morem biti zadovoljna. Če je Vlada te
                  organe imenovala, naj prosim, preveri tudi, zakaj ne delajo in naj zagotovi, da v
                  najkrajšem času začnejo s svojim delom, da predloži tudi ta nacionalni program, ki
                  ga je sama sprejela in pa celotno ovrednotenje <stage>(tako programsko kot
                     finančno)</stage> delovanja tega Odbora. Hvala lepa.</p>
            </sp>
            <sp xml:id="SDZ1-Redna-06-1993-03-23.sp196">
               <speaker>PODPREDSEDNIK DR. LEV KREFT:</speaker>
               <p> Hvala lepa. Besedo ima državni sekretar dr. Pavle Zgaga, ki bo takoj odgovoril na
                  vprašanje v zvezi z maturo.</p>
            </sp>
            <sp xml:id="SDZ1-Redna-06-1993-03-23.sp197">
               <speaker>DR. PAVLE ZGAGA:</speaker>
               <p>Gospod predsedujoči, hvala za besedo. Spoštovane poslanke, spoštovani poslanci!
                  Ministrstvo za šolstvo in šport je pripravilo odgovor na poslansko vprašanje gospe
                  Simšičeve in ga je posredovalo ustrezni službi Državnega zbora, tako da mislim, da
                  lahko poskušamo skupaj ugotoviti, kje ta odgovor je. Jaz imam odgovor na disketi,
                  vendar je relativno dolg in mislim, da ga ne bi veljalo brati. Bi pa lahko
                  neposredno pravzaprav še dopolnil odgovor, ki ga boste v pismeni obliki
                  dobili.</p>
               <p>V sodelovanju z obema univerzama in vsemi fakultetami, akademijami, višjimi in
                  visokimi šolami smo pravzaprav izpeljali postopek, v katerem so vse visokošolske
                  ustanove določile način vpisovanja prve generacije maturantov, to je tistih, ki
                  bodo končali srednjo šolo leta 1995.</p>
               <p>V odgovoru na vaše poslansko vprašanje boste naleteli na opredelitev, da treh
                  odgovorov še nimamo. Danes lahko odgovorim tudi za te tri manjkajoče odgovore. Vsi
                  slovenski visokošolski programi bodo leta 1995 sprejemali maturante brez vsakršnih
                  sprejemnih izpitov. Po drugi strani bodo vsi višješolski programi v Sloveniji leta
                  1995 sprejemali dijake in dijakinje, ki bodo končali srednjo šolo z zaključnim
                  izpitom. Ostanejo sicer še naprej v veljavi posebni izpiti, v katerih pa se lahko
                  testira le posebne nadarjenosti kot je, recimo, glasbena, likovna nadarjenost ipd.
                  Najpogosteje se je v tem smislu omenjalo Medicinsko fakulteto v Ljubljani, Pravno
                  fakulteto v Ljubljani, Visoko pravno šolo v Mariboru in nekatere oddelke
                  Filozofske fakultete kot tiste, ki bodo zahtevali dodatne sprejemne izpite. Lahko
                  izjavim, da s podpisom dekanov in odločitvijo znanstveno-pedagoških svetov teh
                  ustanov danes velja, da bodo vse te ustanove sprejemale maturo kot edini kriterij
                  za vstop v letu 1995. - Hvala.</p>
            </sp>
            <sp xml:id="SDZ1-Redna-06-1993-03-23.sp198">
               <speaker>PODPREDSEDNIK DR. LEV KREFT:</speaker>
               <p>Hvala lepa. Na našem pregledu prijavljenih imamo še gospoda Branka Janca, gospo
                  Polonco Dobrajc, dr. Jožeta Pučnika, gospoda Marjana Podobnika - nobenega od teh,
                  kolikor vidim, ta trenutek ni v dvorani. - Prosim, izvolite.</p>
            </sp>
            <sp xml:id="SDZ1-Redna-06-1993-03-23.sp199">
               <speaker>IVAN VERZOLAK:</speaker>
               <p>Z dovoljenjem bi prebral namesto kolegice Polonce Dobrajc njeno pobudo v zvezi s
                  plačevanjem nadomestil za uporabo stavbnih zemljišč. Zakon o stavbnih zemljišč in
                  zakon o obrambi in zaščiti določata, da so nadomestilo ne plačuje za zemljišča, ki
                  se uporabljajo za potrebe ljudske obrambe. Taka oprostitev, in to dejavnosti, ki z
                  intenzivnim transportom in drugimi motečimi elementi v bivalnem okolju, daje
                  nerazumljive privilegije, ni primerna zlasti zaradi tega, ker so s tem bremenom
                  prizadete samo nekatere občine, ki tega izgubljenega dohodka ne morejo pridobiti
                  na kakšen drug način.</p>
               <p>Zato predlagam Vladi Republike Slovenije, da stori potrebne korake, da se ta
                  oprostitev odpravi; da torej izenačimo možnosti vseh občin v Sloveniji, tudi
                  tiste, ki so prizadete s to oprostitvijo pristojbine za zemljišča. - Hvala
                  lepa.</p>
            </sp>
            <sp xml:id="SDZ1-Redna-06-1993-03-23.sp200">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospoda Branko Janc in dr. Jože Pučnik sta oddala pisno svoje
                  prispevke in jih bomo v tem smislu tudi upoštevali. Gospod Marjan Podobnik tega ni
                  storil, ampak se je samo prijavil k besedi. - Prosim, namesto gospoda Podobnika
                  gospod Žarko Pregelj.</p>
            </sp>
            <sp xml:id="SDZ1-Redna-06-1993-03-23.sp201">
               <speaker>ŽARKO PREGELJ:</speaker>
               <p>Spoštovani! Dovolite mi, da preberem pobudo gospoda Podobnika.</p>
               <p>Na večkrat zastavljeno poslansko vprašanje o črtanju podatkov o narodnosti
                  državljanov Republike Slovenije iz registra stalnega prebivališča sem dobil
                  nerazviden in nezadovoljiv odgovor. V odgovoru je bilo med drugim navedeno, da
                  podatki o narodnosti državljanov Republike Slovenije, ki so bili zbrani do leta
                  1991, niso črtani iz registra; ker pa gre za podatek, ki se ne sme več zbirati, je
                  onemogočen vpogled v te podatke, kar pomeni, da na ekranu niso vidni.</p>
               <p>Glede na to, da je ob vse večjem številu novih slovenskih državljanov tudi
                  vprašanje narodnosti zelo pomemben podatek, dajem pobudo, da Vlada Republike
                  Slovenije pripravi predlog spremembe zakona o spremembah in dopolnitvah zakona o
                  evidenci nastanitve občanov in o registru prebivalstva, ki je bil objavljen v
                  Uradnem listu št. 11/91, s katero bi podatek o narodnosti postal obvezen pri
                  izpolnjevanju obrazca, ki ga vsebuje register prebivalstva. - Marjan Podobnik.</p>
            </sp>
            <sp xml:id="SDZ1-Redna-06-1993-03-23.sp202">
               <speaker>PODPREDSEDNIK DR. LEV KREFT:</speaker>
               <p>Hvala lepa. Poleg že navedenih sta pisno oddala svoje pobude oz. vprašanja tudi
                  gospoda Lavrinc in Pavlica in sta se odrekla besedi. In s tem smo izčrpali prijave
                  za točko "Vprašanja in pobude". Ali smo slučajno koga spregledali? Vidim, da ne in
                  se vsem poslankam in poslancem zahvaljujem za sodelovanje, prav tako pa tudi
                  Vladi, ki je budno spremljala in živahno reagirala pri tej točki.</p>
               <p>Sejo nadaljujemo jutri ob 10. uri. Hvala lepa.</p>
            </sp>
            <stage type="time">(SEJA JE BILA PREKINJENA DNE 23.3.1993 OB 18.34 URI)</stage>
         </div>
      </body>
   </text>
</TEI>
