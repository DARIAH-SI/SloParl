<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-21-1994-12-09">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">4FC23FBDBD725DAAC1257832004838D5</idno>
               <idno type="URI">4FC23FBDBD725DAAC1257832004838D5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-21-1994-12-09.DZ" n="21">
               <name>Izredna</name>
               <date when="1994-12-09"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-21-1994-12-09.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 9. DECEMBRA 1994 OB 9.00 URI.)</stage>
            <sp xml:id="SDZ1-Izredna-21-1994-12-09.sp1">
               <speaker>PREDSEDNIK JOŽEF ŠKOLČ:</speaker>
               <p>Spoštovane poslanke in poslanci dobro jutro. Prosim, da zasedete svoja mesta, da nadaljujemo z 21. izredno sejo Državnega zbora.</p>
               <p>Spoštovane poslanke in poslanci, gospe in gospodje! Pričenjam nadaljevanje 21. izredne seje Državnega zbora Republike Slovenije. Nadaljevali bomo s <title>5. TOČKO DNEVNEGA REDA - VOLITVE IN IMENOVANJA</title>.</p>
               <p>Pozdravljam tudi obiskovalce na balkonu, ki so med mlajšimi. <stage>(Ploskanje.)</stage></p>
               <p>K tej točki sem vabil predlagatelje za kandidate za Računsko sodišče in tudi vse kandidate in jih lepo pozdravljam. Obveščen sem, da so zadržani in se seje ne morejo udeležiti naslednje poslanke in poslanci: gospod Janez Kocijančič, Miroslav Mozetič, Rudi Moge, dr. Lev Kreft, dr. Mateja Kožuh-Novak, Ciril Pucko, Štefan Matuš, Mihaela Logar, dr. France Zagožen in Danica Simšič. Prosim, da ugotovimo prisotnost! Ugotavljam, da je navzočih 57 poslank in poslancev, tako je zbor sklepčen in lahko odloča. <stage>(K zbranosti v dvorani sodi tudi ustrezna tišina, ki omogoča delo.)</stage></p>
               <p>Nadaljevali bomo s predlogom predsednika Republike Slovenije za imenovanje devetih članov Računskega sodišča in kasneje predloga Komisije za volitve, imenovanja in administrativne zadeve za imenovanje predsednika in namestnice predsednika Računskega sodišča. Predsednik Republike Slovenije, gospod Milan Kučan je na podlagi 151. člena Ustave Republike Slovenije ter prvega in drugega odstavka 5. člena zakona o Računskem sodišču predložil Državnemu zboru, da za člane Računskega sodišča imenuje:</p>
               <p>- prof.dr. Vojka Antončiča;</p>
               <p>- Nadjo Žnidarčič-Ferari;</p>
               <p>- dr. Janeza Gabrijelčiča,</p>
               <p>- dr. Etelko Korpič-Horvat;</p>
               <p>- Martina Jakšeta;</p>
               <p>- Silvo Jamnik;</p>
               <p>- Ano Praprotnik;</p>
               <p>- Boruta Radinjo;</p>
               <p>- mag. Natašo Knavber-Čorli.</p>
               <p>Predlog predsednika Republike ste prejeli. Sprašujem predstavnika predlagatelja, če želi obrazložiti svoj predlog? <stage>(Ne želi.)</stage> Predlog je obravnavala Komisija za volitve, imenovanja in administrativne zadeve in zboru pisno poročala. Sprašujem poročevalca komisije, če želi besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Tudi ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Kdo želi besedo? <stage>(Nihče.)</stage> Želi besedo kateri od kandidatov za člane Računskega sodišča? Ker ne želi nihče razpravljati, bomo v skladu s tretjim odstavkom 5. člena zakona o računskem sodišču v volitvah imenovali s tajnim glasovanjem, in sicer bo zbor najprej s tajnim glasovanjem odločil o imenovanju devetih članov Računskega sodišča, v nadaljevanju pa se bo zbor prav tako s tajnim glasovanjem odločal o imenovanju predsednika Računskega sodišča in o imenovanju njegove namestnice in to le v primeru, če bosta predlagana kandidata pri prvem glasovanju imenovana za člana Računskega sodišča.</p>
               <p>Tajno se glasuje z glasovnicami, in sicer tako, da se na glasovnici za člane Računskega sodišča obkroži zaporedna številka pred imenom kandidata, za katerega se želi glasovati. Na glasovnici je 9 kandidatov. Državni zbor imenuje 9 kandidatov. Imenovan bo tisti kandidat, za katerega bo glasovala večina poslancev Državnega zbora, to je 46 ali več poslancev. V primeru, da posamezni kandidat ne bo prejel potrebne večine glasov, se skladno z 243. členom poslovnika Državnega zbora za neimenovane člane ponovi kandidacijski postopek in postopek glasovanja na podlagi novega predloga kandidatur. Tajno glasovanje vodi predsedujoči s pomočjo sekretarke Državnega zbora in štirih poslancev, ki jih izvoli Državni zbor.</p>
               <p>Predlagam, da mi pri glasovanju pomagajo naslednji poslanci: gospod Stane Frim, gospa Breda Pečan, gospod Zoran Madon in gospod Tone Peršak. Gospod Madon ne more, potem bi prosil gospoda Vindiša. Ali kdo temu predlogu nasprotuje? Torej, ponavljam: gospod Stane Frim, gospa Breda Pečan, gospod Vindiš in gospod Peršak. Ali kdo temu predlogu nasprotuje? Če ne, dajem tak predlog na glasovanje in ugotavljamo sklepčnost. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>V skladu s 97. členom Poslovnika Državnega zbora bodo poslancem vročene glasovnice tako, da pride vsak k mizi predsedujočega in pove svoje ime in priimek. Poslanec, ki pomaga predsedujočemu pri izvedbi glasovanja, izroči glasovnico, sekretarka Državnega zbora pa označi pri imenu in priimku poslanca v seznamu, da mu je bila glasovnica vročena. Glasovali bomo v avli pred dvorano. Prosim poslanke in poslance, da izpolnjene glasovnice dajo v glasovalno skrinjico, ki je v dvorani na mizi predsedujočega. Glasovanje bo potekalo od 9.30 do 9.50 ure. Sejo bomo nadaljevali ob 9.50 uri. Prehajamo na izvedbo tajnega glasovanja. Prosim poslanke in poslance, ki mi bodo pomagali, da se zglasijo v sobi 117.</p>
            </sp>
            <stage type="time">(Seja je bila prekinjena ob 9.14 uri in se je nadaljevala ob 10.04 uri.)</stage>
            <sp xml:id="SDZ1-Izredna-21-1994-12-09.sp2">
               <speaker>PREDSEDNIK JOŽEF ŠKOLČ:</speaker>
               <p>Prosim, če zasedete svoja mesta. Nadaljujemo sejo in ugotavljam sklepčnost! 43 poslank in poslancev. Ponovno ugotavljamo sklepčnost! ...Ugotavljam, da je zbor sklepčen in objavljam izid glasovanja.</p>
               <p>Glasovanje je potekalo 9. decembra 1994 v prostorih Državnega zbora Republike Slovenije. Razdeljenih je bilo 76 glasovnic, oddanih je bilo 76 glasovnic, neveljavnih glasovnic ni bilo, veljavnih je bilo 76 glasovnic.</p>
               <p>Posamezni kandidat za člana računskega sodišča je dobil naslednje število glasov: prof. dr. Vojko Antončič 52 glasov, Nadja Žnidaršič-Ferari 57 glasov, dr. Janez Gabrijelčič 56 glasov, dr. Etelka Korpič-Horvat 56 glasov, Martin Jakše 55 glasov, Silva Jamnik 58 glasov, Ana Praprotnik 57 glasov, Borut Radinja 18 glasov in mag. Nataša Knubert-Šorli 57 glasov.</p>
               <p>Na podlagi tega izida glasovanja so bili za člana računskega sodišča imenovani: prof. dr. Vojko Antončič, Nadja Žnidaršič-Ferari, dr. Janez Gabrijelčič, dr. Etelka Korpič-Horvat, Martin Jakše, Silva Jamnik, Ana Praprotnik, mag. Nataša Knaubert-Šorli.</p>
               <p>Na podlagi izida glasovanja je bilo izvoljenih osem članov oziroma članic Računskega sodišča, zato bo za manjkajočega člana na podlagi 243. člena poslovnika opravljen kandidacijski postopek in postopek glasovanja na podlagi novega predloga kandidatur.</p>
               <p>Prosim, gospod Kopše ima proceduralno.</p>
            </sp>
            <sp xml:id="SDZ1-Izredna-21-1994-12-09.sp3">
               <speaker>JOŽEF KOPŠE:</speaker>
               <p>Gospod predsednik, prosim vas, če bi meni obrazložili in temu zboru način glasovanja in način ocenjevanja, kaj je veljavna in neveljavna glasovnica. Hvala.</p>
            </sp>
            <sp xml:id="SDZ1-Izredna-21-1994-12-09.sp4">
               <speaker>PREDSEDNIK JOŽEF ŠKOLČ:</speaker>
               <p>O načinu glasovanja sem vas obvestil naprej. Ponavljam, da se glasuje za posameznega kandidata z liste tako, da se obkroži zaporedno številko pred njegovim imenom. Na takšen način se tudi ugotavlja izid glasovanja. Tako, da še ponovim. Volilna komisija je ugotovila izid glasovanja pozitiven na ta način, vse druge glasovnice, kjer je bila volja nedvoumna, bodisi, da ni bil obkrožen nihče, bodisi, da so bili listki prečrtani, ali da je nekdo napisal proti vsem, smo šteli za to, da glasujejo proti predlogu in zato ni bilo neveljavnih glasovnic.</p>
            </sp>
            <sp xml:id="SDZ1-Izredna-21-1994-12-09.sp5">
               <speaker>JOŽEF KOPŠE:</speaker>
               <p>Gospod predsednik! Uradno vlagam protest proti načinu štetja glasov in proti ocenjevanju Komisije za objavljanje neveljavnih glasov. Smatram, da je prečrtana glasovnica neveljavna glasovnica. Ta rezultat, ki ste ga objavili, za mene ni pravi rezultat. Hvala.</p>
            </sp>
            <sp xml:id="SDZ1-Izredna-21-1994-12-09.sp6">
               <speaker>PREDSEDNIK JOŽEF ŠKOLČ:</speaker>
               <p>Tukaj se ugotavljajo glasovi "za". Komisija je o tem razpravljala, kako šteti glasove in je štela. Na vseh glasovnicah je bila volja glasovalcev očitno, to je za glasovanje zmeraj najbolj pomembno pri kakršnihkoli volitvah. Izid glasovanja v nobenem primeru ne bi bil drugačen. Prosim, gospod Kopše.</p>
            </sp>
            <sp xml:id="SDZ1-Izredna-21-1994-12-09.sp7">
               <speaker>JOŽEF KOPŠE:</speaker>
               <p>Dal bom pisni ugovor na to glasovanje, ker menim, da komisija ni pravilno štela glasov. Hvala.</p>
            </sp>
            <sp xml:id="SDZ1-Izredna-21-1994-12-09.sp8">
               <speaker>PREDSEDNIK JOŽEF ŠKOLČ:</speaker>
               <p>Prosim, dajte. Trdim, da tisto, kar je relevantno za ta zbor, da se ugotovi podpora posameznim kandidatom, da je bilo opravljeno korektno.</p>
               <p>Prehajamo na prisego članov Računskega sodišča. Gospod Pregelj ima proceduralno.</p>
            </sp>
            <sp xml:id="SDZ1-Izredna-21-1994-12-09.sp9">
               <speaker>ŽARKO PREGELJ:</speaker>
               <p>Spoštovani! Glede na to, da je bil vložen ugovor, je treba najprej ta ugovor razrešiti, potem se lahko karkoli dogaja naprej.</p>
               <p>Tak način, kot ga je predsednik tukaj pojasnil, ni v poslovniku. Jasno je napisano, da se pri glasovanjih o več kandidatih obkroži številka 5 kandidatov. Vsako drugačno reševanje teh glasovnic ni veljavno. Ne more biti veljavno. To o nedvoumni ugotovitvi volje ni več v poslovniku. Ta problem smo že imeli na začetku tega sklica, ko še nismo imeli novega poslovnika in potem zavestno nismo tega dali v poslovnik. V poslovniku je zelo jasno zapisano, kaj je treba narediti in če tako ni narejeno, glasovnica ni veljavna.</p>
               <p>Zato zahtevam, da komisija ponovno opravi svoje delo, ugotovi, koliko je neveljavnih glasovnic in pripravi novo poročilo.</p>
            </sp>
            <sp xml:id="SDZ1-Izredna-21-1994-12-09.sp10">
               <speaker>PREDSEDNIK JOŽEF ŠKOLČ:</speaker>
               <p>Ta ugovor bom sprejel s tem, da se bo zapisnik potem popravil samo v tistem delu, kjer se govori o neveljavnih glasovnicah, neveljavnih glasovnicah, ker vse drugo menim, da je jasno. Bomo pogledali in nadaljujemo s sejo čez 10 minut.</p>
            </sp>
            <stage type="time">(Seja je bila prekinjena ob 10.12 uri in se je nadaljevala ob 10.32 uri.)</stage>
            <sp xml:id="SDZ1-Izredna-21-1994-12-09.sp11">
               <speaker>PREDSEDNIK JOŽEF ŠKOLČ:</speaker>
               <p>Prosim, če zasedete svoja mesta. Ugotavljamo sklepčnost! <stage>(39 prisotnih.)</stage> Ponavljamo, ugotavljamo sklepčnosti! 50 poslank in poslancev. Ugotavljam, da je zbor sklepčen.</p>
               <p>Najprej bom dal dodatno pojasnilo volilne komisije. Volilna komisija je ponovno pregledala vse glasovnice, ugotovila, da izid volitev ni drugačen od tega, kar sem že prej poročal, zato tega ne bi bral. Odločili smo pa se, da vam bomo dali dodatno pojasnilo, katere vse glasovnice smo šteli za veljavne in na kakšen način je bila izražena volja. Teh glasovnic, ki so bile prazne, bodisi prečrtane bodisi je na njih pisalo, da so proti vsem, je bilo 18, od teh je bilo prečrtanih 8, pripisano proti ali proti vsem 3, 7 glasovnic pa je bilo praznih. Teh sedem glasovnic bi lahko šteli v skladu z navodilom, da je povsem korektno izpolnjenih, dolžan pa sem pojasnilo, da to glasovanje ne teče kot druga, na katera je mogoče mislil gospod Kopše in drugi, ki so ugovarjali izidu glasovanja, kjer se glasuje za in proti in kjer je zelo relevantno, da se ugotovi najprej število veljavnih glasovnic in na osnovi tega potem potrebna večina. Zakon, ki govori o izvolitvi sodnikov Računskega sodišča, predpisuje, da mora imeti vsak kandidat 46 glasov, se pravi absolutno večino vseh teh glasov in zato je relevantno ugotavljanje ali obstoji, bom rekel 46 in več glasov za to izvolitev. To je nedvoumno. Mi smo seveda bili v dilemi, kako te glasove oziroma kako te prečrtane glasove šteti. Odločili smo se tako, ker v tem primeru ni poslovnik do te mere natančen, da bi bila procedura absolutno predpisana, da smo ugotavljali voljo volilcev oziroma glasovalcev, kakorkoli že hočete. To je tudi vloga vseh volilnih komisij, ne samo v parlamentu in volja glasovalcev je bila tukaj nedvoumna. Sprašujem, če to pojasnilo zadostuje? <stage>(Nobena ni neveljavna.)</stage></p>
               <p>Cel ta zapisnik bom dal na glasovanje, ker... Gospod Pregelj bo podal proceduralni predlog. Prosim, če je to predlog, da ni vprašanje.</p>
            </sp>
            <sp xml:id="SDZ1-Izredna-21-1994-12-09.sp12">
               <speaker>ŽARKO PREGELJ:</speaker>
               <p>Spoštovani! Izid teh volitev se ugotavlja na podlagi prvega odstavka 240. člena in tam jasno piše, da glasuje kandidat, da se glasuje tako, se pravi o več kandidatih za isto funkcijo, da se na glasovnici obkroži zaporedna številka. Samo takrat poslanec glasuje, sicer ni glasoval. In če je glasovnica prečrtana, pomeni, da je glasoval, v bistvu se je vzdržal, ampak ker vzdržanje ne štejemo, je takšna glasovnica neveljavna. Predsednika zbora oziroma komisijo prosim, naj to napišejo tako konkretno, kot poslovnik zahteva. V kolikor pa želite gospod predsednik dati ta zapisnik na glasovanje, prosim da ga dobimo najprej pisno.</p>
            </sp>
            <sp xml:id="SDZ1-Izredna-21-1994-12-09.sp13">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj, to kar ste citirali, ni natančno, ni več kandidatov za isto funkcijo, ampak je devet kandidatov za devet mest. Drugače bi mi to upoštevali.</p>
            </sp>
            <sp xml:id="SDZ1-Izredna-21-1994-12-09.sp14">
               <speaker>ŽARKO PREGELJ:</speaker>
               <p>Saj v istem členu je tudi drugi odstavek. Potem pomeni, da so bile glasovnice narobe napisane. Potem pomeni, da bi moralo biti pri vsakem kandidatu, ker se ga voli za njegovo funkcijo, napisano za ali proti. Prav gotovo je bila tukaj ena napaka gospod predsednik in dejansko bi morali, če bi želeli biti popolnoma korektni, to glasovanje razveljaviti in napisati glasovnice tako, če gre za samostojne funkcije, da je zraven vsakega kandidata napisano za ali proti.</p>
            </sp>
            <sp xml:id="SDZ1-Izredna-21-1994-12-09.sp15">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj, to bi bilo seveda možno, če bi predlagali takrat, ko je bila procedura tukaj predočena pred zborom. Po teku glasovanja ni nihče ugovarjal in se je seveda s tem strinjal, zato dajem predlog oziroma poročilo volilne komisije na glasovanje. Prosim.</p>
            </sp>
            <sp xml:id="SDZ1-Izredna-21-1994-12-09.sp16">
               <speaker>JOŽEF KOPŠE:</speaker>
               <p>Gospod predsednik, predlagam vam in Državnemu zboru, da zaradi zapletov razveljavimo to glasovanje in imenujemo novo komisijo in ponovno glasujemo o isti stvari s točnimi propozicijami. Hvala lepa. Prosim, da daste ta proceduralni predlog na glasovanje.</p>
            </sp>
            <sp xml:id="SDZ1-Izredna-21-1994-12-09.sp17">
               <speaker>PREDSEDNIK JOŽEF ŠKOLČ:</speaker>
               <p>Jaz bom dal predlog gospoda Kopšeta na glasovanje, čeravno je po vsebini seveda isti s tistim, ki sem ga dal sam. Če poročilo volilne komisije ne bi bilo sprejeto, bi bilo potrebno potegniti konsekvence. Zadevo bom pač obrnil in dajem predlog gospoda Kopšeta na glasovanje, da se volitve razveljavijo in imenuje nova volilna komisija. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(50 poslancev.)</stage></p>
               <p>Ugotavljam, da ta predlog ni bil sprejet.</p>
               <p>Dajem na glasovanje poročilo volilne komisije. Ugotavljamo sklepčnost. Sredi glasovanja, gospod Pregelj, ni možno proceduralno, ne dovolim. Ne sredi glasovanja o nekem predlogu. Se opravičujem, vas nisem videl. Z velikim veseljem vam dajem besedo.</p>
            </sp>
            <sp xml:id="SDZ1-Izredna-21-1994-12-09.sp18">
               <speaker>ŽARKO PREGELJ:</speaker>
               <p>Spoštovani! Imam proceduralni predlog, da preden odločimo o zapisniku, dobimo ta zapisnik pisno na naše klopi.</p>
            </sp>
            <sp xml:id="SDZ1-Izredna-21-1994-12-09.sp19">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Tudi o tem predlogu bomo odločili z glasovanjem. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(48 poslancev.)</stage></p>
               <p>Ugotavljam, da ta predlog ni sprejet in sprašujem, če je še kakšen proceduralen predlog? Če ni nobenega proceduralnega predloga več, potem bi prosil zelo milo, če lahko glasujete o poročilu volilne komisije. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je poročilo sprejeto.</p>
               <p>S tem je tudi dana možnost, da v imenu vseh poslank in poslancev čestitam <stage>(ploskanje.)</stage> članom prvega Računskega sodišča in z velikim veseljem ugotavljam, da je to prvi državni organ, v katerem imajo ženske večino.</p>
               <p>Gospod Jelinčič ima proceduralni predlog, preden gremo k prisegi.</p>
            </sp>
            <sp xml:id="SDZ1-Izredna-21-1994-12-09.sp20">
               <speaker>ZMAGO JELINČIČ:</speaker>
               <p>Prav lep dober dan vsem novo izvoljenim sodnicam in sodnikom in kolegicam in kolegom poslancem ter ostalim. Nekaj, preden gremo na svečano prisego. Sodim, da je to tako pomemben dogodek, da moramo nekaj dati tudi na proceduro pri tej stvari. Mislim, da sodniki s tem, ko bodo prisegli, in s tem, da so izbrani, morajo pokazati tudi dolžno spoštovanje do Državnega zbora. Zato me presneto moti, da je gospod Antončič tukaj z razpeto srajco brez kravate, kot da je prišel na izlet, ne pa, da je prišel na izvolitev za eno od najvišjih funkcij v državi Slovenije in posodil bi mu kravato <stage>(ploskanje)</stage>, da vsaj priseže...</p>
            </sp>
            <sp xml:id="SDZ1-Izredna-21-1994-12-09.sp21">
               <speaker>PREDSEDNIK JOŽEF ŠKOLČ:</speaker>
               <p>Gospod Jelinčič, prosil bi, da ne žalite kandidatov. Njihova odločitev je, kako pridejo pred Državni zbor. <stage>(Ploskanje.)</stage></p>
               <p>Gospod Šešerko želi besedo. Čakam zato, ker je prvi na vrsti, da priseže gospod Antončič, drugače bi to farso prekinil.</p>
            </sp>
            <sp xml:id="SDZ1-Izredna-21-1994-12-09.sp22">
               <speaker>DR. LEO ŠEŠERKO:</speaker>
               <p>Gospod predsednik, spoštovani zbor, spoštovani obiskovalci zbora! Protestiram proti temu, kar je naš kolega, poslanec Jelinčič ravnokar storil. To je poskus, da se ljudi unificira, da hodimo tukaj po istem kopitu. Naslednji korak bo, da bomo morali misliti po istem kopitu in zato predlagam, da v vseh podobnih primerih predsednik Državnega zbora intervenira in ne dovoli tega, da se tukaj poskuša ljudi unificirati. Hvala. <stage>(Ploskanje.)</stage></p>
            </sp>
            <sp xml:id="SDZ1-Izredna-21-1994-12-09.sp23">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Prosim profesor dr. Vojka Antončiča, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp24">
               <speaker>VOJKO ANTONČIČ:</speaker>
               <p>Prisegam, da bom opravljal svoje naloge skladno z ustavo in z zakonom, da bom opravljal svoje delo pošteno, vestno in nepristransko! <stage>(Aplavz.)</stage></p>
            </sp>
            <sp xml:id="SDZ1-Izredna-21-1994-12-09.sp25">
               <speaker>PREDSEDNIK JOŽEF ŠKOLČ:</speaker>
               <p>Prosim gospo Nadjo Žnidarčič-Ferari, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp26">
               <speaker>NADJA ŽNIDARČIČ-FERARRI:</speaker>
               <p>Prisegam, da bom opravljala svoje naloge skladno z ustavo in z zakonom, da bom opravljala svoje delo pošteno, vestno in nepristransko. <stage>(Aplavz.)</stage></p>
            </sp>
            <sp xml:id="SDZ1-Izredna-21-1994-12-09.sp27">
               <speaker>PREDSEDNIK JOŽEF ŠKOLČ:</speaker>
               <p>Prosim dr. Etelko Korpič-Horvat, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp28">
               <speaker>ETELKA KORPIČ-HORVAT:</speaker>
               <p>Prisegam, da bom opravljala svoje naloge skladno z ustavo in z zakonom, da bom opravljala svoje delo pošteno, vestno in nepristransko. <stage>(Aplavz.)</stage></p>
            </sp>
            <sp xml:id="SDZ1-Izredna-21-1994-12-09.sp29">
               <speaker>PREDSEDNIK JOŽEF ŠKOLČ:</speaker>
               <p>Prosim gospoda Martina Jakšeta, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp30">
               <speaker>MARTIN JAKŠE:</speaker>
               <p>Prisegam, da bom opravljal svoje naloge skladno z ustavo in z zakonom, da bom opravljal svoje delo pošteno, vestno in nepristransko. <stage>(Aplavz.)</stage></p>
            </sp>
            <sp xml:id="SDZ1-Izredna-21-1994-12-09.sp31">
               <speaker>PREDSEDNIK JOŽEF ŠKOLČ:</speaker>
               <p>Prosim gospo Silvo Jamnik, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp32">
               <speaker>SILVA JAMNIK:</speaker>
               <p>Prisegam, da bom opravljala svoje naloge skladno z ustavo in z zakonom, da bom opravljala svoje delo pošteno, vestno in nepristransko. <stage>(Aplavz.)</stage></p>
            </sp>
            <sp xml:id="SDZ1-Izredna-21-1994-12-09.sp33">
               <speaker>PREDSEDNIK JOŽEF ŠKOLČ:</speaker>
               <p>Prosim gospo Ano Praprotnik, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp34">
               <speaker>ANA PRAPROTNIK:</speaker>
               <p>Prisegam, da bom opravljala svoje naloge skladno z ustavo in z zakonom, da bom opravljala svoje delo pošteno, vestno in nepristransko. <stage>(Aplavz.)</stage></p>
            </sp>
            <sp xml:id="SDZ1-Izredna-21-1994-12-09.sp35">
               <speaker>PREDSEDNIK JOŽEF ŠKOLČ:</speaker>
               <p>Prosim mag. Natašo Knabel-Čovli, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp36">
               <speaker>NATAŠA KNAUBERT-ŠORLI:</speaker>
               <p>Prisegam, da bom opravljala svoje naloge skladno z ustavo in z zakonom, da bom opravljala svoje delo pošteno, vestno in nepristransko. <stage>(Aplavz.)</stage></p>
            </sp>
            <sp xml:id="SDZ1-Izredna-21-1994-12-09.sp37">
               <speaker>PREDSEDNIK JOŽEF ŠKOLČ:</speaker>
               <p>Doktor Janez Gabrijelčič se, žal, današnje seje iz upravičenih razlogov ni mogel udeležiti in bo pred Državnim zborom prisegel na eni od naslednjih sej. Vsem imenovanim še enkrat čestitam in želim veliko delovnih uspehov na novi funkciji.</p>
               <p>Ker sta bila predlagana kandidata za predsednika Računskega sodišča prof. dr. Antončič in njegova namestnica dr. Etelka Korpič-Horvat... Prosim, če lahko počakate s čestitanjem, ker vendar seja teče in bi prosil za ustrezen red v dvorani. Ko zahtevate od mene, da spoštujem pravila, bi prosil tudi vas.</p>
               <p>Torej, ker sta bila predlagana kandidata za predsednika in namestnico izvoljena med člane Računskega sodišča, prehajamo na odločanje o imenovanju predsednika Računskega sodišča in njegove namestnice. Kandidata za navedeni funkciji je predlagala Komisija za volitve, imenovanja in administrativne zadeve. Sprašujem poročevalca, če želi besedo? <stage>(Ne želi.)</stage> Želita besedo predlagana kandidata? <stage>(Tudi ne želita.)</stage> Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Gospod Žarko Pregelj se je javil k besedi.</p>
            </sp>
            <sp xml:id="SDZ1-Izredna-21-1994-12-09.sp38">
               <speaker>ŽARKO PREGELJ:</speaker>
               <p>Spoštovani! Ogledal sem si predlog oziroma pogled na konstituiranje Računskega sodišča Republike Slovenije, ki ga je poslal gospod Vojko Antončič. Gre za dokaj izčrpno informacijo o delu, ki čaka Računsko sodišče, preden se bo lahko sestalo v polni sestavi. Najbolj zanimiv se mi zdi tisti del, ki se nanaša na vse potrebne priprave za polno vzpostavitev tega, tako pomembnega organa naše države. Gre za 9 nalog, ki so pred izvoljenimi člani Računskega sodišča in ki jih bo treba v zelo kratkem času opraviti. Moje vprašanje je zelo enostavno. Koliko časa predvidevate, da boste porabili za vzpostavitev organizacije in delovanja Računskega sodišča in to predvsem z namenom, da bo to Računsko sodišče lahko takoj začelo z delom. Vemo, da bi morali začeti z delom s 1.1.1995. Po zakonu se nekje predvideva postopna vzpostavitev polne sposobnosti tega sodišča. V našem poslanskem klubu smo razmišljali, da bi kazalo ta zagon Računskega sodišča opraviti postopoma in pri tem obdržati vsaj še pol leta tiste funkcije, ki jih bo sicer po novem delalo Računsko sodišče, jih pa sedaj opravlja Agencija. Zato sprašujem kandidata</p>
               <p>za predsednika tega računskega sodišča, če nam tukaj pojasni, koliko časa bo potreboval za to in kako bo med tem časom potekal tisti finančni nadzor, ki ga bo Računsko sodišče opravljalo nad javnimi financami. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp39">
               <speaker>PREDSEDNIK JOŽEF ŠKOLČ:</speaker>
               <p>Želi še kdo besedo? Gospod Partljič.</p>
            </sp>
            <sp xml:id="SDZ1-Izredna-21-1994-12-09.sp40">
               <speaker>TONE PARTLJIČ:</speaker>
               <p>Brez smisla za humor se opravičujem, ker sem res v puloverju in to zaradi tega, ker sem si poškodoval roko. To ni direktno v zvezi, hotel sem se pri proceduralni zadevi oglasiti. Če želimo, da tako dejanje, kot je danes, poteka dostojanstveno, vabim svoje kolege, da se vsaj pri nadaljnjem glasovanju obnašamo tudi mi dostojanstveno. Državni zbor ni prostor za ekshebicije posameznikov. Kolikor se bomo cenili sami, toliko nas bodo cenili drugi. Jaz upam, da se kljub temu med nami dobro počutite.</p>
            </sp>
            <sp xml:id="SDZ1-Izredna-21-1994-12-09.sp41">
               <speaker>PREDSEDNIK JOŽEF ŠKOLČ:</speaker>
               <p>Hvala. Želi še kdo besedo? Če ne, sprašujem kandidata za predsednika Računskega sodišča, če želi odgovoriti na postavljeno vprašanje. Izvolite.</p>
            </sp>
            <sp xml:id="SDZ1-Izredna-21-1994-12-09.sp42">
               <speaker>DR. VOJKO ANTONČIČ:</speaker>
               <p>Sedaj in tu vem, kaj, ali si domišljam, da vem, kaj je treba narediti, da bi Računsko sodišče lahko začelo delovati. Ne znam pa oceniti, koliko časa nam bo vzelo, da bo sodišče lahko začelo delovati. Če dobim priložnost, potem vam obljubim, da bom zelo hitro začel ugotavljati, koliko časa potrebujemo in vam bom lahko, če boste to zahtevali, čez 14 dni, tri tedne odgovoril na to vprašanje. Samo v taki obliki znam odgovoriti sedaj in tu. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp43">
               <speaker>PREDSEDNIK JOŽEF ŠKOLČ:</speaker>
               <p>Želi še kdo besedo? Ker ne želi več nihče razpravljati, zaključujem. Gospod Geržina, se opravičujem.</p>
            </sp>
            <sp xml:id="SDZ1-Izredna-21-1994-12-09.sp44">
               <speaker>MIROSLAV GERŽINA:</speaker>
               <p>Hvala lepa za besedo gospod predsednik. Spoštovane kolegice in kolegi, spoštovani novoizvoljene sodnice in sodniki Računskega sodišča, spoštovani obiskovalci! Včeraj smo imeli pogovor o tem, ali naj bi bilo to Računsko sodišče nevezano ali vezano. Zato kandidata za predsednika, mojega dolgoletnega prijatelja in sošolca dr. Antončiča sprašujem, kako bo kot predsednik zagotovil nevezanost teh novih sodnic in sodnikov in samega sebe, da bo dejansko res objektivno presojal o porabi proračuna v naši državi. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp45">
               <speaker>PREDSEDNIK JOŽEF ŠKOLČ:</speaker>
               <p>Gospa Karner Lukač.</p>
            </sp>
            <sp xml:id="SDZ1-Izredna-21-1994-12-09.sp46">
               <speaker>METKA KARNER-LUKAČ:</speaker>
               <p>Spoštovani gospe in gospodje! Gospoda predsedniškega kandidata bi nekaj vprašala in sicer, prejela sem ta vaš koncept, kako naj bi se konstituiralo Računsko sodišče. Mislim, da je dokaj realen. Sami ste ugotovili, da računsko sodišče ne bo moralo začeti z delom takoj, povedali ste tudi zakaj ne, kaj vse je potrebno narediti. Tukaj ste navedli kar 9 točk, gotovo, da se z njimi strinjam. Vprašala bi vas, ali vas kaj skrbi oziroma kako boste poskrbeli, da bo to prehodno obdobje, torej takrat, ko vi še ne boste morali začeti z delom v polnem obsegu na nadzoru javne porabe, kako boste to kontinuiteto zagotovili oziroma kakšno bo to obdobje, kaj vi predvidevate, ko bi morala recimo Agencija za plačilni promet, nadziranje in informiranje opravljati še ta nadzor? Prosim, če mi lahko to obrazložite in mi pojasnite, ker kot predsednico odbora za nadzor proračuna me to zelo skrbi. Hvala.</p>
            </sp>
            <sp xml:id="SDZ1-Izredna-21-1994-12-09.sp47">
               <speaker>PREDSEDNIK JOŽEF ŠKOLČ:</speaker>
               <p>Želi še kdo od poslancev oziroma poslank besedo? Če ne, sprašujem kandidata ali je pripravljen odgovoriti tudi na ta vprašanja. Izvolite.</p>
            </sp>
            <sp xml:id="SDZ1-Izredna-21-1994-12-09.sp48">
               <speaker>DR. VOJKO ANTONČIČ:</speaker>
               <p>Gospod Geržina me sprašuje - kot je sam rekel, prijatelj iz šolskih let - kako bom zagotovil nevezanost Računskega sodišča oziroma članov Računskega sodišča. Najbrž me sprašujete, kako bom zagotovil nepristransko delovanje Računskega sodišča? Če Računsko sodišče ne bo delovalo nepristransko, potem ne bo Računsko sodišče, temveč bo nekaj drugega, zato je to vprašanje ekvivaletno vprašanju, ali bomo sploh imeli računsko sodišče ali ne. Mislim, da osebno z nepristranskim delovanjem nimam kakih posebnih težav. Zdi se mi tudi, da se mi ne bo treba šele privajati na nepristranskost. Prihajam iz univerzitetnega okolja, v katerem je običaj, da se deluje nepristransko, da se deluje po profesionalnih standardih. Mislim, da je to način, kako Računsko sodišče lahko deluje nepristransko, tako da deluje po profesionalnih standardih, po univerzalno veljavnih profesionalnih standardih. Tako približno si predstavljam in pri tem ne vidim kakih posebnih težav. Računsko sodišče bo med drugim preizkušalo pravilnost računovodskih izkazov. Računovodski izkaz ali posamezni podatek v računovodskem izkazu je pravilen ali ni pravilen; ničesar drugega ni, in pristransko pravilen ali nepristransko pravilen, temveč je pravilen ali ni pravilen.</p>
               <p>Glede vprašanja, kaj bo v tem prehodnem obdobju. Najprej je res, da je do konca leta še tri tedne; da se v treh tednih da še kaj narediti. V tekstu, ki sem ga oddal, sem ocenil, da je nerealno pričakovati, da bi lahko Računsko sodišče takoj začelo opravljali vse svoje naloge. Ko pravim "vse", imam v mislih ta koncept Računskega sodišča, po katerem Računsko sodišče ni zgolj novi SDK, ki preverja, ali se pravne osebe v javnem sektorju ravnajo po predpisih o finančnem poslovanju. Ocenjujem, da je strateška funkcija Računskega sodišča evalvacija delovanja neprofitnih javnih organizacij. Vključevanje evalvacije v nadzor javnih organizacij pomeni, da se netržno regulirane javne organizacije vsaj približno izenačijo s privatnimi gospodarskimi družbami, ki jih nenehno evalvira trg, ali z drugimi besedami, evalviranje delovanja javnih organizacij mora postati funkcionalni ekvivalent za tržni "feet back" o uspešnosti organizacij. Evalvacija delovanja javnih organizacij mora biti nastavljena tako, da pokaže, ali javne organizacije, se pravi javni zavodi, državna uprava, lokalna samouprava uporabljajo javna sredstva gospodarno, učinkovito in uspešno. Predvsem za to nalogo se mi zdi, da je treba Računskemu sodišču dati nekaj časa, da se za to nalogo usposobi. Kajti med drugim velja, to je trivialno res, da se lahko ocenjuje gospodarnost, učinkovitost, uspešnost javnih organizacij šele po tem, šele tedaj, ko so določeni standardi javne porabe, ko so definirani indikatorji za merjenje učinkov delovanja javnih organizacij in ko so nenazadnje dovolj dobro operacionalizirani cilji delovanja javnih organizacij.</p>
               <p>Razume se, da Računsko sodišče ne more in ne sme samo določati standardov javne porabe, ne more samo definirati indikatorjev za merjenje učinkovitosti, ne more operacionalizirati ciljev delovanja javnih organizacij. Funkcija, ki pripada Računskemu sodišču, pa je koordiniranje, je sodelovanje, je dajanje iniciativ pri nastavljanju, izgrajevanju sistema evalvacije javnih organizacij. Lahko pa, po moje, Računsko sodišče dokaj hitro, se opravičujem, da ne morem uporabljati bolj natančnih izrazov, torej dokaj hitro ali kmalu začne z enostavnimi nalogami ali z najbolj enostavnimi nalogami. Med te prištevam tudi preizkušanje zakonitosti delovanja poslovanja javnih organizacij.</p>
               <p>To se pravi, predstavljam si, da se Računsko sodišče kolikor mogoče hitro usposobi za opravljanje bolj enostavnih nalog, med katere prištevam, recimo preskušanje zakonitosti delovanja in se potem postopoma usposobi oziroma usposablja tudi za upravljanje bolj zahtevnih in najbolj zahtevnih nalog. Toliko. Hvala.</p>
            </sp>
            <sp xml:id="SDZ1-Izredna-21-1994-12-09.sp49">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Metka Karner-Lukač.</p>
            </sp>
            <sp xml:id="SDZ1-Izredna-21-1994-12-09.sp50">
               <speaker>METKA KARNER-LUKAČ:</speaker>
               <p>Spoštovane gospe in gospodje, spoštovani predsedniški kandidat! Na zastavljeno vprašanje ste mi odgovorili pitijsko. Vem, da je bolj precizen odgovor res težak, ampak kljub temu, vprašanje je bilo jasno: Kako boste v tem času, ko še Računsko sodišče ne bo moglo zaradi objektivnih razlogov delovati, zagotovili nadzor nad javno porabo, koliko časa bo to obdobje trajalo? To je eno.</p>
               <p>K temu bi dodala še nekaj drugega. Med člani Računskega sodišča imate tudi dva člana, ki prihajata z Ministrstva za finance, to je gospod Martin Jakše, ki dela trenutno na vsebinski prehodni kontroli porabe javnih sredstev in se ukvarja s postavljanjem meril za racionalno rabo javnih sredstev. Potem je gospa Nataša Knavber-Čorli. Zanima me, katero področje jima boste dodelili oziroma na katerem področju naj bi delovala, ker kot razumem, bodo člani zadolženi za posamezna področja, kajti ti ljudje, ki delajo na  ministrstvu, bodo revidirali zaključni račun proračuna še za leto 1993 pa 1994, torej bodo sami sebi opravljali revizijo. Tako si predstavljam gospod Martin, boste pa kasneje povedali, če ni to točno in lahko bodo verodostojni taki revizijski izkazi. To je eno.</p>
               <p>Potem, kako boste nevtralizirali razne politične pripadnosti članov kot recimo nekdo, ki je v vodstvu denimo Združene liste, bo zelo gledal pod prste, če bo revidiral ministrstva, ki jih vodijo predstavniki drugih strank oziroma ministri drugih strank in pa recimo čez prste tistim ministrom, ki so iz lastne stranke. To je čisto običajna človeška zadeva, ki jo je zelo težko nevtralizirati, bo pa seveda od vas zelo veliko odvisno, kako boste to neodvisnost, teh ljudi, o katerih vas sprašujem, zagotovili. Prosim, če mi lahko odgovorite.</p>
            </sp>
            <sp xml:id="SDZ1-Izredna-21-1994-12-09.sp51">
               <speaker>PREDSEDNIK JOŽEF ŠKOLČ:</speaker>
               <p>Želi še kdo besedo v dvorani? Boste odgovorili?</p>
            </sp>
            <sp xml:id="SDZ1-Izredna-21-1994-12-09.sp52">
               <speaker>DR. VOJKO ANTONČIČ:</speaker>
               <p>Katero področje, katero revizorsko področje revizijski sektor bo dodeljen posameznemu članu, posamezni članici Računskega sodišča, ta hip ne vemo. O tem še nisem razmišljal. Pred tem nisem poznal gospa in gospodov, ki ste jih danes imenovali za člane Računskega sodišča in priznam, nisem se nič potrudil, da bi ugotovil, kakšne so njihove dosedanje izkušnje, profesionalna znanja in tako dalje. Zato na vprašanje, komu katero področje, ta hip ne znam odgovoriti. Tudi ni moj način dela takšen, da bi kar kot hišne številke dodeljeval posameznikom revizorska področja. Glede skrbi, da bo posameznik glede na svoje politične preference bolj skrbel za nadziranje enega nadzora kot drugega - ja, recimo, da je to vaša hipoteza, ki jo vzamem na znanje - napovedujete oziroma imate hipotezo, da se bodo člani Računskega sodišča glede na svoje politične preference odločali, koga bodo bolj nadzirali koga manj. Pustimo, da nekaj časa mine in bomo videli, ali ta hipoteza drži ali ne drži in se potem odločamo.</p>
               <p>Med drugim ima Državni zbor v skladu z zakonom, če član računskega sodišča deluje po svojih političnih preferencah, potem ni deloval v skladu s prisego in danes je bila osemkrat tukaj odrecitirana in jo torej poznamo in je trivialno, da je delovanje v skladu s političnimi preferencami v navzkrižju s prisego in zakon tudi pove, da se lahko član Računskega sodišča predčasno razreši in našteva razloge in eden od razlogov je tudi, če ravna v nasprotju s prisego.</p>
               <p>Glede nadziranja javne porabe v tem prehodnem obdobju ali do tedaj, dokler računsko sodišče ne bo usposobljeno za upravljanje funkcije, ki mu je asignirana, sem v svojem tekstu med drugim povedal tudi, da ocenjujem, da štejem za normalno, za edino razumno, edino racionalno, edino odgovorno, da se predsednica oziroma predsednik Računskega sodišča takoj poveže z vodstvom Agencije za plačilni promet, nadziranje in informiranje, in da se potem v tem pogovoru, v tem sodelovanju analizira ta problemska situacija ter se ugotovi, kaj je treba storiti v tem času, da ne bodo javne finance, da ne bodo javna sredstva popolnoma brez nadzora.</p>
               <p>Bolj natančnih odgovorov, ali še boljših odgovorov vam na žalost ne znam in ne morem dati. Če bi jih zmogel, bi jih rad povedal. Hvala. <stage>(Ploskanje.)</stage></p>
            </sp>
            <sp xml:id="SDZ1-Izredna-21-1994-12-09.sp53">
               <speaker>PREDSEDNIK JOŽEF ŠKOLČ:</speaker>
               <p>Želi še kdo besedo? Če ne, potem zaključujem razpravo in v skladu s tretjim odstavkom 5. člena zakona o Računskem sodišču se o imenovanju predsednika in namestnice predsednika Računskega sodišča glasuje tajno, in sicer bo zbor o imenovanju vsakega kandidata odločil na posebni glasovnici. Od tu naprej bi prosil za posebno pozornost, da ne bo vprašanj, kako se te glasovnice izpolnjujejo.</p>
               <p>Tajno se glasuje z glasovnicami, in sicer tako, da bomo na glasovnici obkrožili besedo "za" ali besedo "proti". Kandidat bo izvoljen, če bo "za" glasovala večina vseh poslancev zbora, to je 46 ali več poslancev. Tajno glasovanje vodi ista volilna komisija, ki si je pridobila to zaupanje. Zbor jo je že izvolil. V skladu z drugim odstavkom 97. člena Poslovnika Državnega zbora bodo poslancem vročene glasovnice tako, da pride vsak k mizi predsedujočega in pove svoje ime in priimek. Poslanec poslancu, ki pomaga predsedniku pri izvedbi glasovanja, izroči glasovnico, sekretarka Državnega zbora označi po imenu in priimku poslanca v seznamu, da mu je bila glasovnica vročena. Glasovali bomo v avli pred dvorano. Prosim poslanke in poslance, da izpolnjeno glasovnico oddajo v glasovalno skrinjico, ki je v dvorani na mizi predsedujočega. Glasovanje bo trajalo 10 minut; pričelo se bo ob 11.30 in trajalo do 11.40. Po končanem glasovanju prosim poslance, ki mi bodo pomagali pri glasovanju, da se zberejo v sobi 117. Sejo bomo nadaljevali takoj, ko bodo glasovi prešteti, to je približno ob 11.50. Se pravi, glasovanje začnemo ob 11.30, 10 minut traja, to je do 11.40, po desetih minutah preštejemo in ob 11.50 poskušamo nadaljevati s sejo zbora.</p>
               <p>Prehajamo na izvedbo tajnega glasovanja in prosim člane te volilne komisije, da se takoj zglasijo v sobi 117.</p>
            </sp>
            <stage type="time">(Seja je bila prekinjena ob 11.18 uri in se je nadaljevala ob 12.00 uri.)</stage>
            <sp xml:id="SDZ1-Izredna-21-1994-12-09.sp54">
               <speaker>PREDSEDNIK JOŽEF ŠKOLČ:</speaker>
               <p>Spoštovani kolegi in kolegice! Nadaljevali bomo s sejo in ugotavljamo sklepčnost. Prosim, če lahko zasedete svoja mesta. Ugotavljamo sklepčnost. <stage>(45 prisotnih.)</stage> Ponavljamo ugotavljanje sklepčnosti. <stage>(53 prisotnih.)</stage> Ugotavljam, da je zbor sklepčen in objavljam izid glasovanja. Glasovanje je potekalo 9. decembra 1994 v prostorih Državnega zbora Republike Slovenije. Najprej bom prebral izid glasovanja o imenovanju predsednika Računskega sodišča. Razdeljenih je bilo 71 glasovnic. Oddanih je bilo 71 glasovnic. Neveljavne so bile tri glasovnice. Veljavnih je bilo 68 glasovnic. Za je glasovalo 57 poslancev, proti pa 11 poslancev. Na podlagi tega izida glasovanja je bil za predsednika Računskega sodišča imenovan gospod profesor dr. Vojko Antončič in mu ob tej priliki tretjič čestitam.</p>
               <p>Sedaj še izid glasovanja za namestnico predsednika Računskega sodišča. Ravno tako je bilo razdeljenih 71 glasovnic, oddanih je bilo 71 glasovnic. Neveljavne so bile tri glasovnice. Veljavnih je bilo 68 glasovnic. Za je glasovalo 53 poslancev, proti pa 15 poslancev. Na podlagi tega izida glasovanja je bila za namestnico predsednika Računskega sodišča imenovana gospa dr. Etelka Korpič-Horvat in ji prav tako čestitam.</p>
               <p>Vsem se še enkrat zahvaljujem za današnjo prisotnost. Želim jim obilo dela in se v imenu tistih poslank in poslancev, ki se niso strinjali z določenimi postopki, tudi sam iskreno opravičujem. Hvala lepa.</p>
               <p>Prehajamo na predlog varuha človekovih pravic za imenovanje štirih namestnikov varuha človekovih pravic. Varuh človekovih pravic Republike Slovenije gospod Bizjak predlaga zboru, da se za njegove namestnike imenujejo gospod Aleš Butala, gospod France Jamnik, gospa Cvetka Kozole in gospod Jernej Rovšek. Gospod Bizjak, sprašujem če želite dodatno obrazložiti svoj predlog? <stage>(Ne želite.)</stage></p>
               <p>Predloge je obravnavala Komisija za volitve, imenovanja in administrativne zadeve in zboru pisno poročala. Prosil bi zadnji del dvorane za potrebno zbranost. Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? Besedo dajem poslankam in poslancem. Gospod Janez Podobnik, izvolite.</p>
            </sp>
            <sp xml:id="SDZ1-Izredna-21-1994-12-09.sp55">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Pred seboj imam predlog štirih kandidatov za namestnike varuha človekovih pravic. Priznam, da sem zelo pozorno spremljal ta postopek o imenovanju in sem osebno pričakoval, da se bo varuh človekovih pravic, gospod Ivo Bizjak, ko se bo odločal za kandidate za namestnike, bolj naslonil na tiste skupine, posameznike, društva in druge predstavnike civilne družbe v Sloveniji, ki so se do sedaj v zadnjih letih in desetletjih aktivno, poudarjam, aktivno prizadevali in se borili za človekove pravice in svoboščine. Moram povedati, da to ne pomeni, da predlaganim kandidatom seveda direktno karkoli očitam, toda opozoril bi samo na ugotovitev, ki je seveda razvidna iz predlaganih, torej kratkih življenjepisov. Gospod Aleš Butala je trenutno vodja civilnega oddelka Višjega sodišča. Gospa Cvetka Kozole je namestnica javnega tožilca Republike Slovenije. To bi nekako pogojno rečeno pomenilo, da sta to dve instituciji, ki bi jih lahko dali v ta krog represivnih institucij, ampak seveda, to je ocena, ki ni slabšalna. Gospod France Jamnik je sekretar Izvršnega sveta v Kranju. To je tudi izvršilna veja oblasti na lokalnem nivoju. Gospod Jernej Rovšek pa je sekretar Sveta za varstvo človekovih pravic in temeljnih svoboščin. Mislim oziroma pričakoval sem, da bo gospod Bizjak, ko bo predlagal kandidate, vendarle izbral tudi kakšno osebnost, ki je znana v slovenskem prostoru iz borbe, iz javnega angažmaja za človekove pravice v zadnjem desetletju. Take ljudi imamo v slovenskem prostoru. In še nekaj. Še enkrat, ne govorim proti kandidatom. Pričakoval sem, da se bo med temi kandidati znašel nekdo ali pa več, ki bodo imeli doktorat, ki morda delajo na univerzi, ali ki so se do sedaj, seveda tudi na strokovnem področju, poleg gospoda Jerneja Rovška, ukvarjali s tem pomembnim vprašanjem, torej varstvom človekovih pravic. Če je to v skladu s poslovnikom in našim dogovorom, bi prosil gospoda Bizjaka, če na kratko utemelji torej to odločitev. Zakaj to govorim? Ker vem, da se je gospod Bizjak tudi srečal z ljudmi, o katerih sem govoril. Znanimi Slovenci, ki so se v preteklih desetletjih in letih javno izpostavili za varstvo človekovih pravic. Bi bil zelo vesel in ponosen, če bi lahko kakšnega takšnega volil. Žal ga ne morem.</p>
            </sp>
            <sp xml:id="SDZ1-Izredna-21-1994-12-09.sp56">
               <speaker>PREDSEDNIK JOŽEF ŠKOLČ:</speaker>
               <p>Želi še kdo besedo? Poslovnik namreč omogoča, da po razpravi v Državnem zboru predlagatelj odgovori, ali pa dodatno utemelji svoj predlog. Zato sprašujem, če želi še kdo razpravljati o teh štirih predlogih. Če ne, sprašujem gospoda Bizjaka, če je pripravljen dodatno utemeljiti svoj predlog. Izvolite.</p>
            </sp>
            <sp xml:id="SDZ1-Izredna-21-1994-12-09.sp57">
               <speaker>IVAN BIZJAK:</speaker>
               <p>Spoštovani gospod predsednik, gospe poslanke, gospodje poslanci! Pred vami je torej moj predlog za štiri namestnike varuha človekovih pravic. Na to, kar je razpravljal gospod Podobnik, želim pojasniti naslednje. Poizkušal sem kar najbolj široko zajeti vse tiste, ki bi prišli v upoštev za to pomembno funkcijo. Tukaj bi omenil, da je bilo na nekaterih mestih, ker sem pričakoval, tudi takšnih, ki jih omenja gospod Podobnik, precej malo bi rekel, želje ali volje, da bi nekateri pristali na takšno kandidaruto.</p>
               <p>Moji kriteriji pri odločanju o tem, koga bom predlagal, so bili predvsem strokovnost, drugi, čim širše delovne izkušnje in pa seveda tretji kriterij, da sem želel na ustrezen način pokriti vsa področja zelo širokega spektra nalog, ki jih ima varuh človekovih pravic. Če namreč razdelimo vse naloge, vsa posamična področja, s katerih lahko pričakujemo posamične zadeve, so ta področja, torej če damo vse skupaj na štiri dele, še izredno široka. Tukaj se žal nisem mogel odločiti za izrecne, izrazite specialiste v nekem posameznem ozkem področju, ker predvidevam, da ne glede na to, ali bomo bolj ostro ali nekoliko manj ostro zamejili ta področja, kar bo določeno s poslovnikom varuha, je treba vedeti, da bo ob štirih namestnikih vsakdo moral pokrivati kar precej široko polje. To bi bilo na nek način osnovno, to bi bil osnovni razlog, zakaj nekateri specialisti, kar je omenjal gospod Podobnik, zakaj se nisem zanje odločil. Odločitev ni bila lahka, to mi lahko verjamete, vendar pa po temeljitem tehtanju, sem se odločil dati predlog, ki je pred nami. Če mi dovolite, bi sedaj še enkrat pojasnil tisto, kar sem tudi že v pisni obliki. Komisija za volitve in imenovanja je imela na osnovi pisma, ki je na to komisijo prispelo, določene pomisleke glede kandidatke gospe Cvetke Kozole. Kot sem pojasnil že v pismu, sem temeljito proučil navedbe iz pisma in ugotovil, da v nobenem pogledu ne gre za kakršnekoli razloge, ki bi spremenili moje mnenje oziroma, ki bi bili lahko ovira za kandidaturo. Toliko še za tiste, ki morda niste opazili tega pisnega pojasnila.</p>
               <p>Predlagam, spoštovane gospe, spoštovani gospodje, da podprete vse štiri predlagane kandidate. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp58">
               <speaker>PREDSEDNIK JOŽEF ŠKOLČ:</speaker>
               <p>Hvala. Želi še kdo besedo? Mogoče kdo od kandidatov? Gospod Žaro Pregelj.</p>
            </sp>
            <sp xml:id="SDZ1-Izredna-21-1994-12-09.sp59">
               <speaker>ŽARKO PREGELJ:</speaker>
               <p>Spoštovani! Sprašujem, kateri od namestnikov varuha človekovih pravic bo pokrival področje varstva okolja in s tem kršenje človekovih pravic glede vplivov na okolje, ki lahko tudi na podlagi zakona o varstvu okolja povzročijo kršenje določenih pravic, dostojanstva in pravic do zdravega življenja. Sprašujem, kdo bo od teh namestnikov zadolžen za varstvo okolja. Se pravi, za kršenje tistih človekovih pravic do čistega in zdravega okolja, ki ga že zagotavlja zakon o varstvu okolje, in ki naj bi jih tudi na podlagi tega zakona kril</p>
               <p>pomočnik varuha človekovih pravic.</p>
            </sp>
            <sp xml:id="SDZ1-Izredna-21-1994-12-09.sp60">
               <speaker>PREDSEDNIK JOŽEF ŠKOLČ:</speaker>
               <p>Želi še kdo iz dvorane besedo? Če ne, sprašujem gospoda Bizjaka, če je pripravljen na to odgovoriti? Izvolite.</p>
            </sp>
            <sp xml:id="SDZ1-Izredna-21-1994-12-09.sp61">
               <speaker>IVAN BIZJAK:</speaker>
               <p>Spoštovani! S tem vprašanjem sem se precej ukvarjal, moram pa povedati, da tudi z nekaterimi drugimi podobnimi. Veste, in tudi sam sem imel pred očmi, da velja nekatera področja posebej izpostaviti ali pa, da so sicer v razpravi ob sprejemanju zakona ali pa kasneje bila posebej izpostavljena. Poleg okolja lahko izrecno navedem tudi vprašanje invalidov, vprašanje žensk, vprašanje otrokovih pravic in mislim, da bi še lahko naštel nekaj takih področij. Razumljivo je, da imajo tisti, ki se zavzemajo za to, da je tako področje čim bolj dobro pokrito, željo, da bi bil po en namestnik namenjen za vsako tako področje. Pravim, za vsako tako področje, ker je gospod Pregelj izpostavil eno od teh. Lahko bi z enako pravico izpostavili tudi katero drugo področje. Ko sem tehtal, ali bi lahko tu koga od namestnikov izrecno zadolžil za eno od takih področij, sem ugotovil, da je maksimalno število namestnikov premajhno, da bi bilo to mogoče.</p>
               <p>Če bi bilo tako, kot je denimo v zakonu o družbenem pravobranilcu, ker ima ta pravobranilec najmanj 10 namestnikov, tam je celo rečeno najmanj, potem sem prepričan, da bi lahko povsem po specialnostih pokril vsa navedena področja. Tako sem pa potem tudi tehtal - večina zadev, ki spada oziroma, ki zadeva varovanje človekovih pravic na področju okolja je upravne narave, bodisi glede odločitev upravnih organov v posameznih postopkih, ali pa je inšpekcijske narave, kjer je naša naloga, da preverimo, spremljamo, ali ustrezne inšpekcije delajo vse tisto, kar je po zakonu potrebno. Tako se bodo te zadeve deloma delile. Delile glede na izkušnje posameznih kandidatov in upam, da tudi izvoljenih namestnikov, s tem, da bomo nekoga od njih še posebej zadolžili za spremljanje tega področja.</p>
               <p>Sicer pa imam namen deloma to pomanjkljivost in pomanjkljivosti na drugih področjih pokrivati z izbiro ustreznih svetovalcev, deloma pa z angažiranjem ekspertov pri posameznih konkretnih problemih in vprašanjih. V ta namen bomo planirali tudi ustrezna sredstva. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp62">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Žaro Pregelj.</p>
            </sp>
            <sp xml:id="SDZ1-Izredna-21-1994-12-09.sp63">
               <speaker>ŽARKO PREGELJ:</speaker>
               <p>Spoštovani! Moram dodati, da nisem zadovoljen z odgovorom. Osebno sem pričakoval ves čas, da bo nekdo izmed namestnikov posebej zadolžen za varstvo pravic glede varovanja zdravega človekovega okolja in kršenja teh pravic, ki so dejansko ena od najbolj grobih - kadar pride do kršitev, gre za eno od najbolj grobih kršitev človekovih pravic do življenja. Zavedati se moramo, da so posegi v človekovo okolje, kot sploh vsi posegi v naravno okolje, ki so škodljivi, ki so nevarni, ki ga uničujejo, v resnici poseganje v tisto osnovno človekovo pravico, to je pravico do življenja. Kaj je drugega zastrupljanje okolja, kot zločin nad človeštvom, nad naravo na daljše obdobje. Zato pričakujem od varuha človekovih pravic, da bo v skladu z zakonom poskrbel, da bo nekdo od njegovih namestnikov imel posebno pristojnost za varovanje človekovega okolja, da bo imel za to ustrezen štab, če lahko tako rečem popularno, svetovalcev, predvsem ekspertov, kajti to vprašanje, ki sem ga postavil, kdo bo ta posebni varuh za varstvo pravic državljanov iz načela varstva pred škodljivimi posegi, predvsem zato, ker ugotavljam, da ne vidim takega strokovnjaka med vsemi namestniki. Gre za specifiko, ki je izredno široka, ki zahteva dolgoletno poglobljeno delo na tem področju in gre tudi za to, da poznam človeka, ali več ljudi, ki bi lahko bili uspešni varuhi takih pravic. Zato bi prosil varuha človekovih pravic, da še enkrat premisli, ali ne bi kazalo za to področje imenovati posebej zadolženega namestnika, na ta način pa tudi zagotoviti, da bo to področje, ki je v naši državi še dokaj slabo varovano, v bodoče veliko boljše varovano. Ravno včerajšnje dogajanje je pokazalo, da se bo ta problematika z intenzivno gradnjo avtocestnega sistema izredno povečala, da bo varuh dobil ogromno zahtev zavarovanja pravic. Menim, da je prav, da temu področju posveča večjo pozornost, kot jo mogoče namerava. Hvala.</p>
            </sp>
            <sp xml:id="SDZ1-Izredna-21-1994-12-09.sp64">
               <speaker>PREDSEDNIK JOŽEF ŠKOLČ:</speaker>
               <p>Hvala. Želi še kdo besedo? Ker ne želi nihče več razpravljati, zaključujem to razpravo in prehajam na glasovanje o posameznih predlogih odlokov. Najprej bom  na glasovanje dal predlog odloka o imenovanju gospoda Aleša Butale za namestnika varuha človekovih pravic za dobo šestih let. Ugotovimo sklepčnost! <stage>(63 prisotnih.)</stage></p>
               <p>Kdo je za tak predlog odloka? <stage>(43 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o imenovanju gospoda Franceta Jamnika za namestnika varuha človekovih pravic za dobo šestih let. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da je ta predlog odloka sprejet.</p>
               <p>Na glasovanje dajem predlog odloka o imenovanju gospe Cvetke Kozole za namestnico varuha človekovih pravic za dobo šestih let. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da predlog odloka ni sprejet.</p>
               <p>Na glasovanje dajem predlog odloka o imenovanju gospoda Jerneja Rovška za namestnika varuha človekovih pravic za dobo šestih let. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da je predlog odloka sprejet.</p>
               <p>Na osnovi glasovanja ugotavljam, da je Državni zbor imenoval za namestnike varuha človekovih pravic gospoda Aleša Butalo, gospoda Franceta Jamnika in gospoda Jerneja Rovška. Prosim namestnike, da pred nastopom funkcije zaprisežejo pred Državnim zborom, hkrati pa poslanke in poslance obveščam, da je to najboljši dan za to prisego. Jutri je namreč 10. december, dan, ki je posvečen varovanju človekovih pravic. Prosim gospoda Aleša Butalo, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp65">
               <speaker>ALEŠ BUTALO:</speaker>
               <p>Prisegam, da bom opravljal svojo nalogo na podlagi ustave in zakona, da bom varoval človekove pravice in temeljne svoboščine, da bom opravljal svoje delo vestno in nepristransko ter pri tem spoštoval načela pravičnosti in dobrega upravljanja. <stage>(Ploskanje.)</stage></p>
            </sp>
            <sp xml:id="SDZ1-Izredna-21-1994-12-09.sp66">
               <speaker>PREDSEDNIK JOŽEF ŠKOLČ:</speaker>
               <p>Prosim gospoda Franceta Jamnika, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp67">
               <speaker>FRANCE JAMNIK:</speaker>
               <p>Prisegam, da bom opravljal svojo nalogo na podlagi ustave in zakona, da bom varoval človekove pravice in temeljne svoboščine, da bom opravljal svoje delo vestno in nepristransko ter pri tem spoštoval načela pravičnosti in dobrega gospodarjenja. <stage>(Ploskanje.)</stage></p>
            </sp>
            <sp xml:id="SDZ1-Izredna-21-1994-12-09.sp68">
               <speaker>PREDSEDNIK JOŽEF ŠKOLČ:</speaker>
               <p>Prosim gospoda Jerneja Rovška, da priseže pred Državnim zborom.</p>
            </sp>
            <sp xml:id="SDZ1-Izredna-21-1994-12-09.sp69">
               <speaker>JERNEJ ROVŠEK:</speaker>
               <p>Prisegam, da bom opravljal svojo nalogo na podlagi ustave in zakona, da bom varoval človekove pravice in temeljne svoboščine, da bom opravljal svoje delo vestno in nepristransko ter pri tem spoštoval načela pravičnosti in dobrega upravljanja. <stage>(Ploskanje.)</stage></p>
            </sp>
            <sp xml:id="SDZ1-Izredna-21-1994-12-09.sp70">
               <speaker>PREDSEDNIK JOŽEF ŠKOLČ:</speaker>
               <p>Vsem imenovanim namestnikom varuha človekovih pravic v svojem imenu in v imenu zbora še enkrat iskreno čestitam in jim želim, bom rekel tokrat, malo dela in veliko uspehov. Hvala lepa.</p>
               <p>Zaključujemo s to 5. točko in prehajamo na proračun. Predlagam, da počakamo nekaj minut, da svoje sedeže zasedejo predstavniki Vlade in predlagam, da začnemo ob 12.45 uri in zaključujemo kasneje sejo ob 15. uri, zato ni predvidenega odmora. To je bilo povedano na začetku.</p>
            </sp>
            <stage type="time">(Seja je bila prekinjena ob 12.26 uri in se je nadaljevala ob 12.53 uri.)</stage>
            <sp xml:id="SDZ1-Izredna-21-1994-12-09.sp71">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, poslanci, gospe in gospodje! Nadaljujemo z delom Državnega zbora. Novih opravičil za današnji dan nimam. Prosim pa vse prisotne, da svojo prisotnost potrdijo s pritiskom na gumb. Ugotovimo sklepčnost! <stage>(45 prisotnih.)</stage> Prosim, da ponovno ugotovimo prisotnost v dvorani. Hkrati vam že v naprej povem, da prehajamo na 2. točko dnevnega reda, kar pomeni h glasovanju, zato bo prisotnost tudi naprej potrebna na način sklepčnosti. Ugotovimo sklepčnost! <stage>(46 prisotnih.)</stage></p>
               <p>Ugotavljam, da je v dvorani 46 poslank in poslancev, zato bomo z veseljem pozdravili vsakega novega, ki se nam bo pridružil.</p>
               <p>Prehajamo na <title>2. TOČKO DNEVNEGA REDA - OBRAVNAVA PREDLOGA PRORAČUNSKEGA MEMORANDUMA ZA LETO 1995</title>.</p>
               <p>Razpravo smo zaključili in prehajamo h glasovanju. Prejeli ste pregled amandmajev, ki je popoln razen zadnjega dodatnega sklepa, ki smo ga prejeli kasneje, pri čemer vas bom posebej opozoril na stališče Vlade, ki ga imate sami sicer v posebnem gradivu in je tudi od tam razvidno sproti. Glasovali bomo tako, da bomo glasovali o vsakem amandmaju posebej, potem na koncu o memorandumu v celoti.</p>
               <p>Na glasovanje dajem amandma k besedilu memoranduma, ki ga imate v pregledu pod točko 1: V drugem odstavku se besedilo "čim manj bolečo" nadomesti z "ekonomsko stimulativno in socialno sprejemljivo". Predlagatelj Miran Potrč v imenu poslanske skupine; odbor in Vlada podpirata. Želi kdo besedo? <stage>(Ne.)</stage></p>
               <p>Dajem amandma na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Prehajamo k 1. točki: Cilji in ukrepi ekonomske in socialne politike, znižanje dosežene stopnje inflacije. Imamo dva amandmaja. Pod 1. točko: V četrti vrstici se za besedama "dohodkovne politike" dodajo besede "ter javno finančne politike". Predlagatelj je Odbor za finance in kreditno-monetarno politiko; Vlada amandma podpira.</p>
               <p>Amandma pod 2. točko: Na koncu podpoglavja se doda besedilo: "Še posebej restriktivna bo politika cen, ki so pod vladno kontrolo. Vlada bo zagotovila tudi restriktivno politiko cen v monopolnih, oligopolnih in nemenjalnih sektorjih ter proučila možnost sklenitve dogovora s socialnimi partnerji  mirovanju cen." Predlagatelj je isti odbor; Vlada na nasprotuje. Želi kdo besedo o teh dveh amandmajih? <stage>(Ne.)</stage></p>
               <p>Dajem na glasovanje amandma pod številko 1. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še amandma, ki ga imate v pregledu pod 2. točko na prvi strani. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da samo ta amandma sprejeli.</p>
               <p>V podpoglavju: Nadaljevanje hitre gospodarske rasti imamo dva amandmaja, in sicer: Doda se nov drugi odstavek: Vlada bo predlagala in sprejela dodatne ukrepe za pospeševanje kapitalskih vlaganj v podjetja. Dosedanji drugi stavek postane tretji stavek, v katerem se za besedo "zaposlenost" doda beseda "najmanj". Predlagatelj je matični odbor, Vlada ne nasprotuje.</p>
               <p>Pod 2. točko: V podpoglavju: Nadaljevanje hitre gospodarske rasti se na koncu doda stavek, ki se glasi: Število brezposelnih bomo znižali pod 90.000. V tem okviru bomo prepolovili število prvih iskalcev zaposlitve in dolgotrajno brezposelnih. Predlagateljica je gospa Mateja Kožuh-Novak; odbor ne podpira, Vlada ne podpira. Želi kdo besedo o teh dveh amandmajih? <stage>(Ne.)</stage></p>
               <p>Na glasovanje dajem amandma pod številko 1. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma, ki ga imate v pregledu pod številko 2 na drugi strani. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je ta amandma sprejet.</p>
               <p>V podpoglavju: Povečanje konkurenčne sposobnosti gospodarstva imamo tri amandmaje. Prvi: Besedilo "povečano gospodarsko rast bo spremljala počasnejša rast stroškov dela na enoto proizvoda", se nadomesti z besedilom "povečano gospodarsko rast bo spremljalo zmanjšanje stroškov dela na enoto proizvoda oziroma na enoto dela". Predlagatelj je matični odbor. Vlada ne nasprotuje.</p>
               <p>Pod 2. točko. Besedilo "plače bodo naraščale počasneje od rasti bruto domačega proizvoda" se nadomesti z besedilom "s kolektivnimi pogodbami med delodajalci in delojemalci se bo zasledoval cilj, da plače rastejo največ v skladu z rastjo produktivnostjo dela". Predlagatelj v imenu poslanske skupine gospod Miran Potrč. Odbor ne podpira. Vlada ne podpira.</p>
               <p>In 3. Doda se naslednje besedilo "posebna skrb in podpora bosta v letu 1995 namenjeni spodbujanju doseganja kakovosti proizvodov in storitev kot bistvenemu dejavniku konkurenčnosti". Predlagatelja sta gospod Tone Peršak in gospa Danica Simšič. Odbor podpira, Vlada ne nasprotuje.</p>
               <p>Želi kdo besedo o teh treh amandmajih? Ugotavljam, da ne in dajem na glasovanje amandma pod številko 1. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(4 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod številko 2. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem še amandma pod številko 3. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Podpoglavje, Zmanjšanje deleža javno-finančnih prihodkov in odhodkov v bruto domačem proizvodu imamo en sam amandma na 3. strani. V prvem odstavku se črta drugi stavek. Predlagatelj je gospod Miran Potrč v imenu poslanske skupine. Odbor podpira, Vlada ne nasprotuje.</p>
               <p>Želi kdo besedo? Ugotavljam, da ne in ga dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo amandma sprejeli.</p>
               <p>K podpoglavju Pospeševanje procesa gospodarskega in finančnega prestrukturiranja imamo tri amandmaje, in sicer. Prvi. Doda se besedilo, ki se glasi: "Ter procesa lastninskega preoblikovanja". Predlagatelj je skupina poslancev, prvipodpisani gospod Izidor Rejc. Odbor podpira, Vlada ne nasprotuje. Drugi. Doda se drugi odstavek, ki se glasi: "Protest prestrukturiranja in razvoja bo podprt z ukrepi industrijske politike programov pospeševanja tehnološkega razvoja in z ukrepi za hitrejši razvoj malega gospodarstva". Predlagatelj je gospod Miran Potrč v imenu poslanske skupine. Odbor podpira, Vlada ne nasprotuje. In tretji. Doda se nov odstavek, ki se glasi: "Pospešitvi izvajanja postopkov denacionalizacije in postopkov revizije nad izvajanjem lastninskega preoblikovanja družbene lastnine se omogoča hitrejše in učinkovitejše izvajanje procesa lastninskega preoblikovanja družbene lastnine". Predlagatelj je skupina poslancev s prvopodpisanim gospodom Izidorjem Rejcem. Odbor podpira, Vlada ne nasprotuje.</p>
               <p>Želi kdo besedo o teh treh amandmajih? Ugotavljam, da ne in dajem na glasovanje amandma pod številko 1. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje še amandma pod številko 2. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še amandma pod številko tri. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Zdaj smo pri poglavju: "Ohranjanja dosežene ravni socialne varnosti", kjer imamo dva amandmaja.</p>
               <p>Prvič. "Prvi stavek drugega odstavka se črta. Predlagatelja sta gospod Ivan Sisinger in gospa Danica Simšič. Odbor ne podpira, Vlada ne podpira.</p>
               <p>Drugič. "Prvi stavek drugega odstavka se nadomesti z naslednjim besedilom: V zakonu o pokojninskem in invalidskem zavarovanju bodo v sodelovanju združenja upokojencev vgrajene rešitve, s katerimi se bo zagotavljalo, da se bistveno zmanjšajo razlike med pravicami in obveznostmi posameznih kategorij zavarovancev in spoštovanje načela, da vse skupine zavarovancev koristijo pravice v sorazmerju s plačanimi obveznostmi." Predlagatelj je Miran Potrč v imenu poslanske skupine. Odbor in Vlada ne podpirata.</p>
               <p>Želi kdo besedo o teh dveh amandmajih? Prosim, gospod Ivan Sisinger, izvolite.</p>
            </sp>
            <sp xml:id="SDZ1-Izredna-21-1994-12-09.sp72">
               <speaker>IVAN SISINGER:</speaker>
               <p>Spoštovane poslanke in poslanci! Rad bi obrazložil samo svoj glas. Glasoval bom seveda za ta amandma, žal mnogih včeraj ni bilo ob razpravi, ko sva z gospo Danico govorila o tem, za kaj gre. Gre seveda za to, da je ta odstavek, ki ga predlagamo, da se črta, popolnoma v nasprotju s prvim odstavkom tega poglavja, zato vas prosim, da to podprete. Hvala.</p>
            </sp>
            <sp xml:id="SDZ1-Izredna-21-1994-12-09.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Danica Simšič, izvolite, potem pa še gospod Franc Černetič.</p>
            </sp>
            <sp xml:id="SDZ1-Izredna-21-1994-12-09.sp74">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi, spoštovani predstavniki Vlade! Predlagala sem pravzaprav to dopolnilo in črtanje tega stavka, zakaj, sem povedala včeraj.</p>
               <p>Včeraj pa nisem povedala nekaterih številk in podatkov, pa bi jih rada zdaj. Morda niso popolnoma natančni, glede na najnovejše podatke, ki jih je včeraj dal gospod Prijatelj in se za kakšno številko, kakšen odtenek razlikujejo. Toda, če pogledamo kaj pomeni ukinitev sedanjega sistemskega načina usklajevanja pokojnin, potem je treba povedati dvoje. To pomeni, da pokojnina v bistvu ne bo več nadaljevanje plače, tako kot je bila do sedaj, ampak bo rasla v skladu z življenjskimi stroški, ne več s plačami.</p>
               <p>Kaj to pomeni? To pomeni, da se bodo pokojnine realno zniževale. Ocena je seveda težka morda na pamet, ampak pomeni, da bo vsaj za deset ali več odstotkov v prihodnjem letu padel realni standard upokojencev.</p>
               <p>Kaj pa to zanje naprej pomeni, pa morda samo še nekaj ilustracij. Povprečna plača je bila oktobra 62.000 tolarjev, povprečna pokojnina pa je bila 40.000 tolarjev.</p>
               <p>In še primerjava. Ta Državni zbor je sprejel ob začetku letošnjega leta odlok, da povprečna pokojnina v primerjavi s povprečno plačo ne sme biti nižja kot 85% in tukaj je tista skrivnost, ko govorimo o povprečni plači in povprečni pokojnini, kajti povprečna pokojnina je povprečna pokojnina in je ta številka. Tisto, kar je pa Državni zbor sprejel in na čemer temelji sistemski zakon, pa je, da razmerje med povprečno plačo ne sme biti nižje od 85% v primerjavi s povprečno pokojnino za polno pokojninsko dobo. Torej za tiste pokojnine, za ljudi, ki so delali 35 oziroma 40 let. Zato so tukaj številke včasih malce nenavadne.</p>
               <p>Morda še en podatek, da je 83% vseh pokojnin, ki so izplačane v tej državi, nižjih od povprečne plače. To so nekateri podatki, ki mene vodijo v to, da v tako spremembo na tak način ni pametno iti in zato predlagam, da podprete predlog, da se ta stavek v besedilu memoranduma črta.</p>
            </sp>
            <sp xml:id="SDZ1-Izredna-21-1994-12-09.sp75">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Černetič. Izvolite.</p>
            </sp>
            <sp xml:id="SDZ1-Izredna-21-1994-12-09.sp76">
               <speaker>MAG. DRAGAN ČERNETIČ:</speaker>
               <p>Spoštovani zbor! Glasoval bom za ta amandma in med ostalim zaradi tega, ker tudi govori o sprejetju predlaganih sprememb zakona o pokojninskem in invalidskem zavarovanju, s katerim se odpravljajo nelogičnosti in nekonsistentnosti sedanjega sistema. Nelogičnost in nekonsistenca je v tem zboru in je bila v prejšnjem zboru. To se pravi, krivdo si pripišite sami in zaradi tega bom glasoval za ta amandma, da ostane nelogično, da ostane nekonsistentno, ker ste vi tako izglasovali v zakonu in ta zakon je sedaj v korist upokojene generacije. Ko bom pa v tem memorandumu prebral nekje, da se bo zmanjševala tudi javna poraba iz Državnega proračuna za državno upravo in ko bo ta proračun govoril o racionalizaciji svojega delovanja, bi pa eventualno glasoval proti temu amandmaju. Hvala.</p>
            </sp>
            <sp xml:id="SDZ1-Izredna-21-1994-12-09.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje amandma pod številko 1. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je ta amandma sprejet. S tem je seveda verjetno naslednji amandma odpadel.</p>
               <p>Prehajamo k poglavju Skladno vodenje poglavitnih politik, kjer imamo dva amandmaja. Prvi, na koncu 1. točke besedila memoranduma cilji in ukrepe ekonomske in socialne politike se doda še eno dodatno poglavje z naslednjim naslovom in besedilom: "Usklajeno vodenje politike promocije zdravja". V letu 1995 se bo pričelo medresorsko usklajevanje vseh politik, ki prispevajo k izboljšanju zdravja prebivalstva. Cilj usklajevanja bo celovit in zato bolj racionalen pristop k varovanju zdravja prebivalstva z namenom povečati kreativnost, inovativnost in produktivnost prebivalstva". Amandma je predlagala gospa Mateja Kožuh-Novak, odbor amandmaja ne podpira in predlaga sklep. Vlada ne podpira amandmaja in se strinja s sklepom odbora.</p>
               <p>Drugi. V drugem poglavju 1 se na koncu besedila doda novo poglavje z naslednjim naslovom in besedilom: "Usklajevanje politik za potrebe mladih". V letu 1995 bodo skladno vodene štipendijska, izobraževalna, zaposlitvena, stanovanjska, prebivalstvena, družinska, pokojninska, zdravstvena in socialna politika s ciljem, da se večji del sredstev za izvajanje teh politik nameni specifičnim potrebam mladih. Tako vodenje politik bo vplivalo na racionalizacijo porabe sredstev in izgradnjo družbe, prijaznejše življenjskim potrebam mladih". Predlagatelj je Miran Potrč v imenu poslanske skupine, odbor ne podpira in predlaga sklep. Vlada ne podpira, strinja se z odborovim sklepom. Želi kdo besedo o teh dveh amandmajih? Ja, prosim, izvolite, gospod Vladimir Topler.</p>
            </sp>
            <sp xml:id="SDZ1-Izredna-21-1994-12-09.sp78">
               <speaker>VLADIMIR TOPLER:</speaker>
               <p>Gospod podpredsednik, spoštovane kolegice in kolegi, lepo pozdravljeni! Podprl bom amandma svoje kolegice Mateje Kožuh-Novak, ker mislim, da je pomemben in da ga zato podpremo. Že včeraj sem govoril, da je tudi varstvo okolja pomembno pri zdravju ljudi. Na področju zdravstva je pomembno voditi politiko, tako da ne bo samo zdravstvena, ampak da se bo politika povezovala tudi z drugimi stvarmi. Večkrat sem že v tem Državnem zboru govoril, kako pomembna je prometna varnost. V Sloveniji izgubimo veliko število ljudi zaradi smrtnih nesreč v prometu. Vprašajmo se, koliko tisoč je poškodovanih. Mislim, da je prav, da amandma gospe Mateje Kožuh sprejmemo, posebej tudi zaradi tega, ker smo v tem parlamentu sprejeli plan zdravja do leta 2000, ki gradi predvsem na preventivi. To, kar se danes dogaja v zdravstvu, je preventivo bistveno zmanjšalo in zato mislim, da je prav, da to politiko, ki jo predlaga kolegica Mateja Kožuh-Novak, podpremo in na ta način omogočimo, da bo zdravstvo bolj racionalno in bo usmerjeno predvsem k preventivi.</p>
            </sp>
            <sp xml:id="SDZ1-Izredna-21-1994-12-09.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Breda Pečan.</p>
            </sp>
            <sp xml:id="SDZ1-Izredna-21-1994-12-09.sp80">
               <speaker>BREDA PEČAN:</speaker>
               <p>Da vam ne bom kradla časa, zelo podobno, seveda v podporo prvemu amandmaju kolegice Mateje Kožuh-Novak, sem pa o njem govorila tudi včeraj. Rada bi vas ponovno opozorila na to, da sklepi, s katerimi naj bi nadomestili tekst v memorandumu, ne nadomestijo tistega, kar bi pravzaprav želeli doseči s spremembo besedila v memorandumu. Sklepi, vemo, da Vlade ne zavezujejo popolnoma, medtem ko je memorandum le osnova za oblikovanje proračuna in osnova tudi za delo Vlade v naslednjem letu, saj je to konec koncev itinerar Vlade za naslednje leto. Ni to samo naš dokument, ampak je predvsem njen dokument.</p>
               <p>Zaradi tega vas opozarjam, da je prav gotovo, ne za drugo leto, temveč za mnoga mnoga leta naprej pomembno, kako bomo danes, ta trenutek in jutri delali na področju politik, ki so usmerjene v možnosti mladi. Brez njih ne bomo dobili ne takšnih ne drugačnih penzij. Zaradi tega menim, da bi bilo prav, da to odgovornost vzamemo nase in poskrbimo, da v memorandumu in kasneje tudi v proračunu za naslednje leto in za vsa naslednja leta, dokler bomo, ali boste v parlamentu, poskrbite za to, da bodo mladi imeli možnost razvoja in uveljavljanja kot uspešni odrasli ljudje. Hvala.</p>
            </sp>
            <sp xml:id="SDZ1-Izredna-21-1994-12-09.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod žaro Pregelj, izvolite.</p>
            </sp>
            <sp xml:id="SDZ1-Izredna-21-1994-12-09.sp82">
               <speaker>ŽARKO PREGELJ:</speaker>
               <p>Spoštovani! Podpiram oba amandmaja. Menim, da sta koristna in da bosta prispevala predvsem k večji vsebinski vrednosti tega dokumenta. Namreč, ravno to pogrešam v tem dokumentu, da so v poglavjih, kjer gre za jasno predstavitev nekih politik, kajti proračunski memorandum je le dokument, ki naj bi povedal, kakšna politika bo razdeljevala finančna sredstva. Pogrešam konkretnost. Tukaj gre le za nekoliko večjo konkretnost, sploh v drugem amandmaju, kjer jasno pove namen, da se določene, sicer v proračunu ločene postavke, ločeni resorji združijo v enotnem vodenju take štipendijske, izobraževalne, zaposlitvene, stanovanjske, družinske, pokojninske, zdravstveno socialne politike, da bo določeni skupini državljanov omogočeno boljše življenje. Tukaj gre konkretno za potrebe mladih. Brez skrbi, da bomo pri obravnavi proračuna vsi ugotavljali, da je premalo sredstev za izboljšanje prehrane mladih, da je premalo sredstev za stanovanja mladih družin, da ni dovolj denarja za štipendije itn. Jasno je, da se vsako posebej ne da reševati. Če se pripravi program, ki ima nek smisel povezovanja vseh teh potreb in zato tudi ustrezno rezervacijo sredstev iz proračuna, potem je to lahko kvečjemu pozitivno.</p>
               <p>Zato menim, da imajo take dikcije in taka določila, kot so v teh amandmajih, ki jih predlagajo predlagatelji, mesto v tem memorandumu. Čudim se matičnemu odboru, da jih verjetno iz nekih formalnih razlogov, ki so samo njemu znani, ne podpira in jih uvršča med sklepe, ki imajo  v bistvu drugačen značaj. Sklep, ki ga dodatno sprejmemo, je zgolj neka obveza za Vlado, ki jo Vlada lahko tako ali drugače samovoljno tudi odkloni oziroma tega sklepa ne izpolni ali ga izpolni, v neskončni oddaljenosti. V kolikor je pa taka dikcija v memorandumu, potem prav gotovo mora biti upoštevana pri pripravi proračuna. Zato bi se pridružil gospe Pečanovi, ki ugotavlja, da je prav, da se ti amandmaji sprejmejo. Hvala.</p>
            </sp>
            <sp xml:id="SDZ1-Izredna-21-1994-12-09.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Ugotavljam, da ne in dajem na glasovanje najprej amandma Mateje Kožuh-Novak pod številko 1. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo ta amandma sprejeli in dajem na glasovanje še amandma gospoda Mirana Potrča na 5. strani pod številko 2. Ugotovimo sklepčnost! <stage>(42 prisotnih.)</stage> Ponovno vas prosim, da ugotovimo sklepčnost! Ugotovimo sklepčnost! <stage>(43 prisotnih.)</stage> Prosim vas za pozornost. V dvorani nas je komaj dovolj, vendar nas je bistveno več, kot nas glasuje. Prosil bi, da vsi sodelujete pri glasovanjih. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo tudi ta amandma sprejeli. Pod poglavjem II Politika javnih financ in osnovna razmerja javno-finančnih prihodkov in odhodkov imamo 9 amandmajev, katerih vsebino mi dovolite, da ne berem, pač pa vas bom pri glasovanju za vsakega posebej, kdo ga je predlagal in kakšno je stališče odbora oziroma Vlade. Ali želi kdo o teh 9 amandmajih, ki jih imate v pregledu na 5. in 6. strani s koncem samo stališče Vlade na 7. strani, razpravljati? Ali želi kdo besedo? Ugotavljam, da ne in dajem na glasovanje amandma pod 1. točko, ki ga je predlagal Odbor za finance in kreditno monetarno politiko, vlada pa ga ne podpira. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da ni bil sprejet. Pod 2. točko imamo amandma, ki ga predlaga isti odbor, Vlada pa mu ne nasprotuje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je amandma sprejet.</p>
               <p>Pod 3. točko imamo amandma istega matičnega odbora, ki ga Vlada podpira. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet. Pod 4. točko s 5. na 6. stran imamo amandma skupine poslancev s prvo podpisanim gospodom Cirilom Puckom. Odbor ne podpira in Vlada nasprotuje. Ugotovimo sklepčnost! Obrazložitev glasu, gospod Žarko Pregelj, izvolite.</p>
            </sp>
            <sp xml:id="SDZ1-Izredna-21-1994-12-09.sp84">
               <speaker>ŽARKO PREGELJ:</speaker>
               <p>Spoštovani! Gre za odstavek, ki se nanaša na lokalno samoupravo in je predlagano, da se namesto dikcije "proračunska poraba za sedanje naloge občin, ki naj bi ostala na ravni blizu 5%, korigira in se predlaga, da se bo zaradi uveljavljanja lokalne samouprave začelo s povečanjem proračunske porabe na 7% bruto domačega proizvoda, tako da bodo lahko nove občine normalno urejale vse zadeve in pristojnosti iz zakona o lokalni samoupravi. Mislim, da gre za pomembno vprašanje in ne razumem matičnega odbora, ki zavrača, če prav razumem, ta amandma. Gre spet za področje, ki je še nedorečeno in bi kazalo vsaj tako urediti, da bi počakali nov zakon o financiranju lokalne samouprave. Ne morem trditi, da je ta amandma idealen. Prav gotovo pa dikcija, ki je zdaj v memorandumu, sploh ni dobra in verjetno je bila potrebna neka izredno čudna smelost pravega ministra dobrega starega standarda v stilu ministra Gregorja, da se to trdi. Pač tako bo, kot bo on hotel. Tako ne moremo delati. Gre za to, da je treba najprej realne potrebe novih občin ugotoviti in potem ugotoviti, koliko bomo lahko dali iz državnega proračuna in ali bomo uspeli pokriti vse ali ne. Zato predlagam, da je ta amandma sprejet - sam ga bom podprl, s tem pa tudi nekoliko širše polje za uveljavljanje nove lokalne samouprave. Hvala.</p>
            </sp>
            <sp xml:id="SDZ1-Izredna-21-1994-12-09.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil še gospod Janez Kopač. Gospod Geržina, izvolite. Ne morete dati prednosti, tako kot je vrstni red, prosim. Tako, kot jaz vidim, gospod, se opravičujem.</p>
            </sp>
            <sp xml:id="SDZ1-Izredna-21-1994-12-09.sp86">
               <speaker>MIROSLAV GERŽINA:</speaker>
               <p>Hvala lepa za besedo. Prej je dvignil roko, da ne bo kaj napačno potem.</p>
            </sp>
            <sp xml:id="SDZ1-Izredna-21-1994-12-09.sp87">
               <speaker>PREDSEDNIK DR. LEV KREFT:</speaker>
               <p>Nisem minister Gregor, ampak zadnjo besedo pa imam. Kar izvolite.</p>
            </sp>
            <sp xml:id="SDZ1-Izredna-21-1994-12-09.sp88">
               <speaker>MIROSLAV GERŽINA:</speaker>
               <p>Normalno, da bom glasoval za. Zakaj? Ker vemo, da je evropska raven, še včeraj smo govorili, čez 10% glede tega. Proračun se uporablja za lokalne skupnosti. Mislim, da je ta amandma povsem v skladu z osnovnim tekstom, ki govori, da bo ostala na ravni blizu 5%, 7%, če govorimo proti 10%, je pa blizu 5%. Zato predlagam, da ste tudi ostali za. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil še gospod Janez Kopač. Izvolite.</p>
            </sp>
            <sp xml:id="SDZ1-Izredna-21-1994-12-09.sp90">
               <speaker>JANEZ KOPAČ:</speaker>
               <p>Hvala lepa. Glasoval bom proti. Ta amandma je povsem neresen, kajti predvideva dodatnih 50 milijard tolarjev porabe za novo ustanovljene občine. Seveda se avtorjem amandmajev ni dalo potruditi niti toliko, da bi dali potem še konsistenten amandma na tabelarni del proračunskega memoranduma. Rad bi rekel sledeče. Ta memorandum je nek akt, za katerega menim, da bi moral predstavljati neko težo. Taki amandmaji, ki seveda nikakor ne sodijo niti v razpravo o memorandumu, kaj šele na glasovanje, čeprav seveda so formalno pravilno vloženi, resnost takega akta zmanjšujejo oziroma odpravljajo. Kakorkoli že, ta amandma je neuresničljiv. Rad bi povedal še to. Financiranje občin je odvisno od funkcij, ki jih občine imajo. Kdor je glasoval za zakon o upravi, mislim, da so bili tam med njimi tudi predlagatelji tega amandmaja, je s pritiskom na tipko takrat prenesel določene funkcije na državo. S tem je prenesel sočasno približno 0,75% bruto domačega proizvoda iz občin na državo. Sedaj bi pa z nekim drugim amandmajem, ki za seboj nima nobene vsebine, 2 odstotka bruto domačega proizvoda prenesel nazaj, ne da bi točno vedel za kaj bo šlo. Seveda, bom glasoval proti. Hvala lepa.                                                </p>
            </sp>
            <sp xml:id="SDZ1-Izredna-21-1994-12-09.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam da ne in dajem amandma pod 4. točko na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma odbora pod 5. točko, ki ga Vlada podpira. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli in dajem na glasovanje amandma pod 6. točko, ki ga predlaga matični odbor, Vlada pa ga ne podpira. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Pod 7. točko imamo amandma gospoda Ivana Sisingerja, ki ga odbor in Vlada ne podpirata. Gospod Sisinger bo obrazložil svoj glas.</p>
            </sp>
            <sp xml:id="SDZ1-Izredna-21-1994-12-09.sp92">
               <speaker>IVAN SISINGER:</speaker>
               <p>Spoštovani predsedujoči! Znova bi vas rad, poslanke in poslanci, spomnil, da je na že sprejeti amandma, ki smo ga prej izglasovali, seveda ta, v tej 8. točki, prvi in drugi odstavek, popolnoma v nasprotju s tremi stvarmi.</p>
               <p>Prvič, je v nasprotju že s sprejetim amandmajem. Drugič, je v nasprotju s sklepi, ki smo jih sprejeli junija meseca na tem zasedanju o pripravi novega zakona, in tretjič je seveda v nasprotju z veljavnim sistemskim zakonom. To pomeni, če bi to izglasovali, smo izglasovali nekaj, kar je protizakonito in vas prosim, da seveda podprete ta amandma. Hvala.</p>
            </sp>
            <sp xml:id="SDZ1-Izredna-21-1994-12-09.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Miran Potrč, potem pa še gospod Dragan Černetič.</p>
            </sp>
            <sp xml:id="SDZ1-Izredna-21-1994-12-09.sp94">
               <speaker>MIRAN POTRČ:</speaker>
               <p>Hvala lepa. Na dva stavka v tem osmem odstavku točke, ki jo obravnava in ima naslov "Politika javnih financ in osnovno razmerje javno-finančnih prihodkov in odhodkov", so vloženi trije amandmaji. En amandma črta dva stavka, amandma gospe Danice Simšič črta en stavek in drugega spreminja. Moj pa spreminja tistega, ki ga gospa Danica Simšič črta. Hočem samo povedati, da so različni pristopi k isti problematiki.</p>
               <p>Razložil bom svoj pogled. Gotovo je najenostavnejša rešitev črtati ta dva odstavka in pač reči, da se poraba za SPIZ ne bo zmanjšala, priznati obstoječe pravice, nič narediti za to, da bi se eventualno stvari pokrivale na drug način. Z gospo kolegico Simšič predlagava po mojem dve komparativni, ali pa dopolnjujoči si rešitvi. In sicer jih predlagava na ta način, da jaz menim, da je prav, da se poskuša usklajevati pravice in obveznosti posameznih skupin in na ta način zagotoviti, da se bodo povečala sredstva pokojninskega in invalidskega zavarovanja, pri čemer prosim, da vsebino mojega amandmaja, ki govori ob enakih prispevnih stopnjah, ne štejete, da govorim o absolutno enakih, ampak pravim: enaka prispevna stopnja bo dala več prihodka, če bodo obveznosti določenih skupin večje, kar je nedvomno res in rezultati tega so lahko tudi absolutno znižanje prispevne</p>
               <p>stopnje, če bo ta operacija uspela. Gospa Simšičeva pa predlaga, da naj se za razliko pač pokrijejo potrebni prihodki SPIZZ-a za nekatere obveznosti iz proračuna v drugem delu in mislim, na žalost je vrstni red amandmajev takšen, kot je. Ne trdim, da nima svoje logike, ker je črtanje v bistvu formalno bolj oddaljeno, moram pa reči, da sta vsebinsko po mojem v tem primeru bolj oddaljena amandmaja, ki ga dajeva gospa Danica Simšič in jaz, in če bi bila sprejeta, pomenita drugačno politike na tem področju in pravzaprav več, kot pa samo črtanje te politiko. Če bi bilo možno in če bi zbor bil za to, bi predlagal, da se najprej v 8 in 9 amandmaju, ki mislim, da sta lahko dopolnjujoča, bom pa kolegico vprašal, ali s tem soglaša ali ne, glasuje. In potem o 7 amandmaju. Glasoval bom za oba pod 8 in 9 in mislim, da če bi to sprejeli, da bi sprejeli tudi določeno usmeritev in politiko, ne pa samo, da nekaj ne maramo, ker črtanje pač pomeni samo, da nekaj kot posledico prej sprejete odločitve ne maramo. Problema, materialnega in finančnega položaja SPIZZ-a pa samo črtanje ne rešuje. Hvala.</p>
            </sp>
            <sp xml:id="SDZ1-Izredna-21-1994-12-09.sp95">
               <speaker>PODPREDSEDNIK DR. LEV KREFT:</speaker>
               <p>Šlo je za obrazložitev glasu, gospod Potrč. Razprava je bila že prej končana, amandmajev pa seveda ni mogoče ne povezovati, ne združevati na ta način, kot ste predlagali. Svoj glas bo obrazložil gospod Dragan Černetič, za njim pa še gospod Vitodrag Pukl.</p>
            </sp>
            <sp xml:id="SDZ1-Izredna-21-1994-12-09.sp96">
               <speaker>MAG. DRAGAN ČERNETIČ:</speaker>
               <p>Spoštovani zbor! To, kar je gospod Potrč govoril, je korektno. Samo črtanje je negativ, pozitiv bi bil najti alternativo. Glasoval bom za vsak slučaj seveda za ta amandma, kasneje bom glasoval za vse ostale amandmaje, če je potrebno, želim pa samo povedati, zakaj glasujem za ta amandma. Ker v tem sedmem paragrafu med ostalim piše ker tudi takšnega obsega odhodkov ne bo mogoče zagotoviti iz tekočih prihodkov pokojninske blagajne ob nespremenjeni prispevni stopnji "et cetera et cetera". Želim samo poudariti, da se ne išče alternativnega pristopa in to na ta način, če vam povem, da se gre za približno sedem milijard, ki bi prišle v SPIZZ, če bi Vlada z zakonom določila pavšal za plačevanje prispevkov v SPIZZ obrtnikom, ki danes plačujejo po najnižji stopnji zato, ker imajo to opcijo izbire. Po mojem teh 7 milijard pravzaprav predstavlja tisto drugo alternativo in zato pravim, najbolj elegantna rešitev je sprejetje amandmajev gospoda Sisingerja s črtanjem, ni pa efektivna alternativa. Efektivna alternativa je to, kar je gospod Potrč rekel. Da je se možnost Vladi, da s spremembo pokojninske zakonodaje uskladi plačevanje prispevnih stopenj enega velikega segmenta naše populacije, to je obrtnikov podjetnikov in tako naprej, ki ne bodo imeli opcije izbiranja najnižje prispevne stopnje, ampak pavšal za tisto kategorijo, kot ga plačuje tudi vsak uradnik v državni upravi ali pa vsak delavec v tovarni. Hvala lepa. Za vsak slučaj bom glasoval za prvi, drugi in tretji amandma. Tako, da imamo neko korist od teh alternativ. Hvala.</p>
            </sp>
            <sp xml:id="SDZ1-Izredna-21-1994-12-09.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Vitodrag Pukl. Izvolite.</p>
            </sp>
            <sp xml:id="SDZ1-Izredna-21-1994-12-09.sp98">
               <speaker>VITODRAG PUKL:</speaker>
               <p>Hvala za besedo gospod podpredsednik. Glasoval bom za sedmi amandma, to je amandma gospoda Sisingerja, če pa ta ne bo sprejet, pa seveda tudi za osmi in deveti.</p>
               <p>Opozoril bi le na to, da po mojem mnenju ta prvi amandma, ki črta prvi in drugi stavek, pomeni to, da bi morala biti Vlada inovativna in sama ugotoviti, na kakšen način bo pač privedla finance v red, kar se tiče upokojencev, in sicer ali z dodatnim dvigom prispevkov, kar bo verjetno možno, ali pa pri porazdelitvi prispevnih stopenj posameznih zavezancev.</p>
               <p>Menim, da večina v tem zboru na noben način ne bi mogla pristati na to, kar se kot rdeča nit vleče skozi ta vladni memorandum, in sicer to, da naj bi se  pokojnine začele usklajevati z življenjskimi stroški, ne pa s  plačami.</p>
               <p>Mislim, da je to že bilo povedano, še enkrat bi pa povedal: to pomeni, da bi mi četrtino našega prebivalstva, celotne upokojence ohranili v revščini. Sedaj dohodki, zlasti iz pokojnine, razen redkih izjem, zadoščajo komaj za preživljanje  in to najnujnejše preživljanje; so pa tudi pod eksistenčnim minimumom. Plače se bodo povečevale realno, to je čisto gotovo. Če sedaj znašajo sedemsto mark, bodo znašale morda že čez dve leti tisoč petsto mark; življenjski stroški pa ne v tem obsegu. Mi bi zabetonirali upokojence na robu revščine oziroma v revščini. To si gotovo ne moremo dovoliti in ti amandmaji so vsi usmerjeni v to, da se to prepreči in menim, da je najbolj elegantna rešitev sprejem sedmega amandmaja, ki črta te določbe in da se potem Vladi prepusti iskanje rešitve, kako bo ta problem rešila. Zato je tudi tukaj in ima strokovnjake.</p>
               <p>Opozoril bi pa le na mnenje gospoda Prijatelja, da v naslednjem letu pričakuje veliki deficit in pa nelikvidnost pokojninskega sklada, če ne bo prispevek povečan za dve prispevni stopnji, ali pa, če ne bo najden drugi način, da se ta primanjkljaj reši. Hvala.</p>
            </sp>
            <sp xml:id="SDZ1-Izredna-21-1994-12-09.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Janez Kopač, izvolite.</p>
            </sp>
            <sp xml:id="SDZ1-Izredna-21-1994-12-09.sp100">
               <speaker>JANEZ KOPAČ:</speaker>
               <p>Hvala lepa. Glasoval bom sicer proti amandmaju, ampak želel sem pa to možnost izkoristiti za to, da bi opozoril na nekatere neresnične trditve, ki so se tukaj pojavljale...</p>
            </sp>
            <sp xml:id="SDZ1-Izredna-21-1994-12-09.sp101">
               <speaker>PODPREDSEDNIK DR. LEV KREFT:</speaker>
               <p>Tega pa ne morete pri obrazložitvi glasu. Lepo vas prosim. Jemljem vam besedo, ker tega ne morete. Ne morete polemizirati s tem, kar je bilo izrečeno, pa naj je lažno ali resnično, ker so ljudje govorili o razlogih, zakaj se oni osebno tako odločajo.</p>
            </sp>
            <sp xml:id="SDZ1-Izredna-21-1994-12-09.sp102">
               <speaker>JANEZ KOPAČ:</speaker>
               <p>Dobro. Jaz se osebno odločam za nasprotovanje temu amandmaju zato, ker ta amandma ne pomeni nikakršnega realnega zmanjšanja standarda upokojencev. To je prvo.</p>
               <p>Drugič; zato, ker si ne znam predstavljati situacije, ko bo Zavod za pokojninsko in invalidsko zavarovanje prišel v hude likvidnostne težave. Ob tem pa je treba poudariti, da katera koli rešitev bo, bo morala iti skozi ta Državni zbor in ta Državni zbor se tej teži te odločitve ne bo mogel izogniti.  Zato seveda je prav, da se s problemom sooči čim prej in menim, da je način soočanja v proračunskem memorandumu primeren, zato bom glasoval proti temu amandmaju. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospa Danica Simšič, izvolite.</p>
            </sp>
            <sp xml:id="SDZ1-Izredna-21-1994-12-09.sp104">
               <speaker>DANICA SIMŠIČ:</speaker>
               <p>Hvala za besedo. Glasovala bom za osmi oziroma deveti amandma. Zakaj? Zato, ker ne samo da črtata tisti prvi stavek, ampak nakazujeta tudi rešitev. To, kar bom rekla gospodu Potrču, ni polemika, žal bi bilo bolje, če bi bila združena, ker oba nakazujeta dobre rešitve. Oba nakazujeta tudi tiste rešitve, ki jih je ta Državni zbor v svojih sklepih že sprejel in vsaj tisti prvi je dobil tudi osebno podporo gospoda Gasparija, ne glede na to, da je tudi povedal, da bo Vlada to izvajala, če se bo tako odločil Državni zbor in ne glede na to, da Vlada v svojem mnenju in stališču te vsebine ne podpira. Gre pa za to, da se, če bi oba stavka ostala, če bi se torej primanjkljaj pokrival iz tekočih rezerv, pomeni, da teh tekočih rezerv sploh ne bi bilo več, ampak bi bilo poslovanje negativno. To, kar nakazujeta osmi oziroma deveti amandma, pa omogočata drugačno reševanje, pozitiven pristop in zato menim, da je bolje tako, kot ali samo črtanje, ali pa ohranjanje tega, kar je zapisano v besedilu memoranduma. Hvala.</p>
            </sp>
            <sp xml:id="SDZ1-Izredna-21-1994-12-09.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem amandma gospoda Ivana Sisingerja pod 7. točko na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma gospe Danice Simšič, ki ga odbor in Vlada ne podpirata. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je s tem ta amandma sprejet in naslednji amandma je s tem brezpredmeten. <stage>(Pripombe.)</stage> Ni brezpredmeten? Če smo črtali prvi stavek. Dobro, če nihče ne ugovarja, dajem še amandma pod 9. točko na glasovanje. Ali kdo ugovarja temu? Problem je bil tukaj vrstni red. Na nek način bi morali obračati, skratka ugotavljati. Če nihče ne ugovarja, dajem na glasovanje še amandma pod 9. točko. Prosim, gospod Žarko Pregelj.</p>
            </sp>
            <sp xml:id="SDZ1-Izredna-21-1994-12-09.sp106">
               <speaker>ŽARKO PREGELJ:</speaker>
               <p>Spoštovani! Zdaj smo pred enim izrednim filozofskim vprašanjem. Mi smo prvi stavek črtali z amandmajem pod številko osem, amandma pod številko devet pa pravi, da se prvi stavek nadomesti. Ampak črtanega stavka se ne da več nadomeščati.</p>
            </sp>
            <sp xml:id="SDZ1-Izredna-21-1994-12-09.sp107">
               <speaker>PODPREDSEDNIK DR. LEV KREFT:</speaker>
               <p>To vprašanje sem ravno zato tudi zastavil, ker je bilo tudi v obrazložitvi glasu dvakrat že omenjeno. Ali ugovarjate? Je vaš odgovor na filozofsko vprašanje negativen? Jaz sem tudi sam opozoril na to vprašanje. Če ni nikogar, ki ugovarja, lahko o tem, po mojem mnenju, vendarle glasujemo, glede na to, da smo prej spremenili drugi stavek, nismo spremenili prvega, in glede na razpravo. Ali ugovarjate vi kot predlagateljica prejšnjega sprejetega amandmaja? Nelogično je. Ni filozofsko, ampak je nelogično, da glasujemo zdaj o tem amandmaju. Ampak jaz postavljam vprašanje, glede na to, da je bilo omenjeno v obravnavi. Če ni ugovora, dajem amandma pod 9. točko na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da amandma ni bil sprejet in s tem je bilo filozofsko vprašanje razrešeno do konca.</p>
               <p>Pod 3. točko, državni proračun, imamo devet amandmajev na straneh 7, 8 in 9. Dovolite mi, da jih vsebinsko ne berem. Pri glasovanju bom pa za vsakega posebej opozoril na predlagatelja in povedal stališče odbora in Vlade. Želi o teh devetih amandmajih kdo besedo? Da, prosim, gospod Žarko Pregelj, izvolite. Jaz bi prosil vse prisotne, da ne zapuščajo dvorane, vsaj ne za dolgo zato, ker bomo glasovanje peljali do konca in potrebujemo vsak glas. Izvolite, gospod Žarko Pregelj.</p>
            </sp>
            <sp xml:id="SDZ1-Izredna-21-1994-12-09.sp108">
               <speaker>ŽARKO PREGELJ:</speaker>
               <p>Spoštovani! Želim zgolj opozoriti na nekaj amandmajev, ki so na drugi strani in sicer pod 5. in 8. točko, da so to amandmaji, ki jih je predlagal matičnemu odboru Odbor za infrastrukturo in okolje in nekako dopolnjujejo tisti del tega poglavja, ki se nanaša na pristojnost tega odbora. Tudi amandma pod številko 6 je bil v bistvu v obravnavi ne Odboru za infrastrukturo in okolje in v podobni dikciji tudi sprejet, samo ga matični odbor ni sprejel. Tako je bila moja želja zgolj pojasniti, da imajo ti amandmaji nekoliko širše ozadje, kot je samo zapisano tukaj pod predlagateljem. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju. Najprej dajem na glasovanje amandma pod 1. točko, predlagatelja gospoda Mirana Potrča v imenu poslanske skupine. Odbor amandma podpira. Vlada amandmaja ne podpira. Ugotovimo sklepčnost! <stage>(42 prisotnih.)</stage> Prosil bi za pozornost. Mislim, da nas je vendarle dovolj. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da ta amandma ni sprejet.</p>
               <p>Pod 2. točko imamo amandma predlagatelja gospoda Toneta Peršaka. Odbor amandmaja ne podpira. Vlada amandmaju nasprotuje. Gospod Peršak bo obrazložil svoj glas. Izvolite.</p>
            </sp>
            <sp xml:id="SDZ1-Izredna-21-1994-12-09.sp110">
               <speaker>ANTON PERŠAK:</speaker>
               <p>Spoštovane poslanke in poslanci! Gre za temo, o kateri sem seveda govoril že včeraj. Gre za alineo, v kateri piše, da bo Vlada samo v tolikšnem obsegu, v kolikšnem bodo to razmerja dopuščala, financirala izvajanje tako imenovanih nacionalnih programov, ki smo jih sprejeli v tem zboru. Gospod minister je včeraj povedal, da je ta obseg, ki naj bi bil možen, nekako dvetretjini, in sicer je bilo rečeno okrog 62 milijard tolarjev namesto 92, kar nacionalni programi zahtevajo. Ponovno bi rad povedal naslednje. Te nacionalne programe je predlagala Vlada. Vse, ki so bili do sedaj sprejeti, je predlagala Vlada. Vlada je tudi predlagala naloge iz teh nacionalnih programov, mi smo jih sprejeli. Verjetno je res, da smo kaj dodali. Če se spomnite zadnjega nacionalnega programa k razvoju železniške infrastrukture, smo z amandmajem dodali eno nalogo, ki pa ni naloga za naslednje leto. To je ta soški koridor, to ni naloga za naslednje leto. S tem mi nismo povečali dolžnosti Vlade za naslednje leto. Se pravi, vse tisto, kar v tem nacionalnem programu piše za naslednje leto, je predlog Vlade in čisto sprenevedanje je, če sedaj rečemo, da pa tega ni mogoče financirati, da je to naknadno ugotovljeno s strani Vlade. Zato prosim ta zbor in obrazlagam svoj glas, da bom glasoval za amandma, ker mislim, da bi zbor samega sebe ponižal, če bi glasoval za to opredelitev, da se bodo nacionalni programi izvajali samo v takšnem obsegu in bi dal "card blanche" Vladi, da sama izbira, kaj bo pač iz teh programov v določenem letu financirala in česa ne. Sam sebi, kot pravim, bi ta zbor izrekel neke vrste nezaupnico, če bi za to glasoval, ker so predlogi prišli iz Vlade, ker je Vlada imela vse možnosti, da pove, kaj je mogoče sfinancirati in česa ni mogoče sfinancirati. Po mojem je skrajni čas, da končno vsak prevzame svoj del odgovornosti, ne pa, da se pred volivci delamo lepši kot smo v resnici, obljubljamo to in ono, potem pa rečemo, ja, saj bi vam dali, pa se ne da. Zato bom glasoval za amandma. Hvala.</p>
            </sp>
            <sp xml:id="SDZ1-Izredna-21-1994-12-09.sp111">
               <speaker>PODPREDSEDNIK DR. LEV KREFT:</speaker>
               <p>Gospod Žarko Pregelj bo obrazložil svoj glas. Izvolite.</p>
            </sp>
            <sp xml:id="SDZ1-Izredna-21-1994-12-09.sp112">
               <speaker>ŽARKO PREGELJ:</speaker>
               <p>Spoštovani! Glasoval bom za ta amandma, ki ga predlaga gospod Peršak, da se črta četrta alinea, ki se glasi takole: "Izvajanje sprejetih nacionalnih programov na posameznih področjih le v okvirih, kot jih omogoča globalna bilanca javnega financiranja za leto 1995". Menim, da je ta izredno prefinjena dikcija skrita v eni sami alinei, bistvo vladnega manipuliranja z državnim proračunom. Tega se ne sme delati, potem ni potrebno sprejemati nacionalnih programov. Potem ne potrebujemo nobenih finančnih načrtov za daljša obdobja. Potem prepustimo zadevo stihiji, naj ureja tako, kot bo naneslo. To je dobeseden posmeh vsemu tistemu delu, ki ga Državni zbor kot celota, posamezni odbori, mesece in mesece mukotrpno usklajujemo, da pridemo do nekega določenega dokumenta. Ali to pomeni, da bo Vlada v letu 1995 namesto predvidenih, na pamet rečem, ker še ni točno določeno, 70 km avtocest, naredila samo 2o, ker za več nima denarja, čeprav je za ta nacionalni program popolnoma jasno določen finančni vir in bo po svoji razlagi določen del sredstev globalno uporabila za mašenje nekih drugih črnih lukenj, za saniranje tega in tega, razno raznega bančnega gospodarstva. Menim, da je taka dikcija v memorandumu nedopustna. Zato upam, da bo večina poslancev in poslank razumela bistvo tega amandmaja in ga podprla. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Janez Kopač.</p>
            </sp>
            <sp xml:id="SDZ1-Izredna-21-1994-12-09.sp114">
               <speaker>JANEZ KOPAČ:</speaker>
               <p>Hvala lepa. Glasoval bom seveda proti temu amandmaju. Ta amandma govori, da bomo sfinancirali vse, kar smo si zaželeli in seveda to tudi zapisali. To je seveda nemogoče. Nemogoče pa ni zaradi tega, ker bi bila Vlada tako zelo nekonsistentna, čeprav sem in tja tudi je, ampak je nemogoča zaradi tega, ker vi sami veste, kako se v tem parlamentu posamezni nacionalni programi širijo v skladu z željami. Ravno pred kratkim smo imeli eno diskusijo, mislim, da je šlo za investicije v železniško infrastrukturo. Takrat sem vas opozoril, do česa bo to pripeljalo in glasovali ste za, torej ste glasovali tudi za tovrstno rešitev, kot jo memorandum pač mora sedaj s seboj prinesti. To pa je, sfinanciralo se bo toliko, kolikor je denarja. Tega dejstva ni moč zaobiti ne glede na to, ali je to ta Vlada, ali je kakšna druga. Denarja je pač toliko, kot ga je, to se da potem z različnimi finančnimi operacijami, na primer z zadolževanjem, še nekoliko razširiti, preko neke meje pa to ne gre. Rad bi dal samo eno prispodobo. Omejenost finančnih virov za financiranje javne porabe, je neke vrste naravna nesreča. Predpostavljajmo si, da bi na primer imeli potres, ki bi porušil tretjino Slovenije. V tem primeru bi torej po logiki gospoda Žareta Preglja, opravičujem se, če to zveni kot diskusija in ne</p>
               <p>kot obrazložitev glasu, potemtakem morali sfinancirati nacionalne programe, ne glede na dejansko stanje ali pa dejanske potrebe te države, ali pa dejanske zmožnosti te države. To ne gre in poleg tega je ta amandma nekonsistenten spet sam s seboj, na tabelarni del ni vloženega amandmaja, pa obrazložitev proračunskega memoranduma nudi zadostno podlago, da bi vsakdo, ki se vsaj malo spozna na številke, lahko napisal tudi amandma na tabelarni del. Pričakoval bi, da bo nekdo, ki predlaga črtanje te alinee, napisal potem tudi amandma, v katerem bo eksplicitno zapisal: državni proračun Republike Slovenije bo imel v prihodnjem letu 2% bruto domačega proizvoda neto primanjkljaja. To pomeni ta amandma, če bi ga seveda jemali dobesedno. Ker pa vidim, kam gre smer glasovanja pri proračunskemu memorandumu, je treba pač že v naprej ugotoviti, da tudi vse, kar v njem piše in je bilo sprejeto skozi nekonsistentne amandmaje, pač ne bo uresničljivo, ker so nekatere stvari, ki so do zdaj bile sprejete, že same s seboj v nasprotju. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Feri Horvat. Izvolite. Potem pa še gospa Danica Simšič.</p>
            </sp>
            <sp xml:id="SDZ1-Izredna-21-1994-12-09.sp116">
               <speaker>FRANC (FERI) HORVAT:</speaker>
               <p>Glasoval bom proti temu amandmaju, čeprav je nesimpatičen, ampak druge izbire nimamo. Če pravi finančni minister, da če seštejemo vse, kar smo sprejeli, zakone z nacionalnimi programi, da je to več kot za 30%, zdaj pravi, da celo lahko 40 ali več procentov presega finančne možnosti, potem tudi, če tega nočemo, se bomo s tem soočali in tukaj srečali in v zakup moramo vzeti to, tako poslanci v tem Državnem zboru, kot seveda tudi Vlada, in tu se pridružujem mnenju gospoda Peršaka, ki ga je rekel včeraj in še nekateri, da nismo bili dovolj odgovorni, da nismo dovolj pretehtali odločitve, pa morda tudi ne dovolj strokovno ravnali takrat, ko smo posamezne stvari sprejemali, ker bi takrat o posameznih zadevah morali videti posledice, posledice celotne bilance, posledice in možnosti uresničevanja tega. In to nam je lahko šola in poduk za naprej za druge zadeve. Nesprejemljivo bi pa bilo tudi stališče, da pa do zdaj, kar je bilo sprejeto, je sprejeto in naprej pa, da nič ne bo od jutri naprej. Mislim, da je pa to tudi skregano z zdravo ekonomsko logiko in tudi drugo logiko in življenjem.  </p>
            </sp>
            <sp xml:id="SDZ1-Izredna-21-1994-12-09.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Se opravičujem, gospa Danica Simšič se je že prej javila, seveda.</p>
            </sp>
            <sp xml:id="SDZ1-Izredna-21-1994-12-09.sp118">
               <speaker>DANICA SIMŠIČ:</speaker>
               <p>Hvala za besedo. Jaz bom seveda glasovala za ta amandma. Zakaj seveda? Zato, ker bi bilo seveda zelo dobro, da enkrat vladne stranke dejansko potrdijo, da so vladne stranke in da Vlada dejansko potrdi, da je Vlada in da se enkrat ena stranka, drugič druga, ne skrivajo v opozicijo, za katero je tako lepo reči, da je najbolj ugodna pozicija. Če Vlada meni, da zakonov, sprejetih v tem parlamentu, v katerem ima velikansko večino vladna koalicija, ne more izvajati, lahko stori dvoje. Lahko postavi vprašanje zaupnice, kot je bilo rečeno že včeraj, lahko pa predlaga spremembe določenih zakonov. Storila ni ne enega ne drugega. In če že, lahko tudi seveda razumemo in dopustimo možnost, da vsega ni moč financirati, potem mora ta Vlada, vsaj ko pride s predlogom, da ne more nečesa sfinancirati, povedati, česa ne bo, če tega že ni dala v obliki spremembe zakona. Vsaj decidirano povedati, tega, tega in tega. S tega mesta nisem slišala natančnega pojasnila, natančnih navedb, kaj bo sfinancirano in kaj ne in seveda ne morem pristati na to, da v tem Državnem zboru dejansko izigravamo pravno državo. S tem, če tega amandmaja ne sprejmemo z nekim proračunskim memorandumom, črtamo tisto, kar smo z nacionalnimi programi izglasovali v tem parlamentu. To je točno glede na to, da pomeni, da se bo lahko izvajalo samo 60 ali 70%-no, mi smo pa v nacionalnih programih natančno sprejeli, kaj in v kakšnih rokih. Hvala.</p>
            </sp>
            <sp xml:id="SDZ1-Izredna-21-1994-12-09.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložila gospa Breda Pečan. Izvolite.</p>
            </sp>
            <sp xml:id="SDZ1-Izredna-21-1994-12-09.sp120">
               <speaker>BREDA PEČAN:</speaker>
               <p>Rada bi povedala, da bom glasovala proti temu amandmaju. Gre namreč za to, da podobno, kot je bilo z glasovanjem o amandmajih v zvezi usklajevanjem pokojnin, je tudi ta amandma v bistvu na nek način potiskanje glave v pesek.</p>
               <p>Gre za to, da se moramo zavedati, da smo z delom v tem parlamentu, s sprejemanjem zakonov, ki sumarno presegajo naše možnosti ta trenutek, možnosti te države, ne možnosti te Vlade in tega parlamenta, ne možnosti te pozicije ali te opozicije, ampak te države. Vsi ljudje v Sloveniji moramo plačevati to, kar smo z nacionalnimi programi postavili in z drugimi zakoni, ki niso samo nacionalni program.</p>
               <p>Moram povedati, da bom tudi zaradi tega glasovala proti temu amandmaju, ker mi je zelo jasno, da alinea, ki naj bi jo črtali, ne govori o tem, da zdaj pa avtomatično zmanjšujemo nacionalne programe za toliko in toliko, ampak, da se zavezujemo, da bomo tekom naslednjega leta s prilagajanjem zakonov, ki smo jih že sprejeli in s prilagajanjem nacionalnih programov, ki smo jih že sprejeli, v trenutni situaciji taki, kakor pač smo, bolj realno pogledali sami sebi v oči in rekli: "to smo zmožni, tega pa nismo zmožni storiti." Se pravi selektivno, kar bo za nas zelo težko. Kar predstavljam si, kako bomo mi selekcijo delali tukaj, v tem parlamentu, ker je ne znamo delati, in tudi nekoliko linearno morda, če se bo kaj dalo. Mislim pa, da bo treba predvsem selektivni pristop narediti.</p>
               <p>Ene stvari pa ne bomo mogli zmanjšati brez spremembe zakonov ali nacionalnih programov. Se pravi, da glasovanje proti temu amandmaju ne pomeni avtomatizma, ampak pomeni samo nalogo, zlasti za nas težko in tukaj mislim, da bi se morali enkrat zavedati, da imamo odgovornost ne samo v pozitivnem smislu pred volivci, da kadar sprejemamo visoko leteče programe smo jim všeč, kadar je pa treba kakšno stvar nekoliko zreducirati, pa seveda ne bomo dobili njihovega glasu. Hvala.</p>
            </sp>
            <sp xml:id="SDZ1-Izredna-21-1994-12-09.sp121">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil še gospod Kopše, izvolite.</p>
               <p>Se opravičujem, sicer sem zelo vesel okrepitve svoje poslanske skupine, ampak prosim predstavnike Vlade, da sedejo na mesta, ki so zanje predvidena.</p>
               <p>Izvolite, gospod Kopše.</p>
            </sp>
            <sp xml:id="SDZ1-Izredna-21-1994-12-09.sp122">
               <speaker>JOŽEF KOPŠE:</speaker>
               <p>No, saj to ni neka okrepitev.</p>
            </sp>
            <sp xml:id="SDZ1-Izredna-21-1994-12-09.sp123">
               <speaker>PODPREDSEDNIK DR. LEV KREFT:</speaker>
               <p>Večkrat so bile na to pritožbe in mislim, da ni treba, da čakam, da se kdo pritoži, ali ne?</p>
            </sp>
            <sp xml:id="SDZ1-Izredna-21-1994-12-09.sp124">
               <speaker>JOŽEF KOPŠE:</speaker>
               <p>Hvala lepa za besedo gospod predsedujoči. Gospe in gospodje! Razmišljal sem o tem amandmaju ali bi glasoval za ali bi glasoval proti. Moram reči, da sem se nagibal proti temu amandmaju, vendar ta dvoličnost nekaterih - jaz bom seveda glasoval za amandma sedaj - ki so malo prej temu zboru predlagali amandma, ki je bil sprejet, da bodo recimo zmanjšali brezposelnost za 40.000 delavcev, kar je gola laž - iluzija in zavajanje volivcev. Zdaj govorijo te stvari nekomu drugemu, ki predlaga tak amandma. Pa to je nesmisel. Glasoval bom za amandma.</p>
            </sp>
            <sp xml:id="SDZ1-Izredna-21-1994-12-09.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem amandma na strani sedem, pod točko dva, gospoda Toneta Peršaka na glasovanje. Ugotavljamo sklepčnost! Zbudite svoje sosede, če so med tem zaspali. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem amandma pod točko tri, ki ga je predlagala skupina poslancev s prvo podpisanim gospodom Izidorjem Rejcem. Odbor amandmaja ne podpira in vlaga sklep. Vlada amandmaja ne podpira.</p>
               <p>Želi kdo obrazložiti svoj glas pred tem, k temu amandmaju? Ugotavljam, da ne in ga dajem na glasovanje.Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da amandma ni bil sprejet in dajem na glasovanje amandma pod točko štiri, ki ga je predlagal v imenu poslanske skupine gospod Miran Potrč. Odbor amandma podpira, Vlada amandmaja ne podpira.</p>
               <p>Svoj glas bo obrazložil gospod Feri Horvat, izvolite.</p>
            </sp>
            <sp xml:id="SDZ1-Izredna-21-1994-12-09.sp126">
               <speaker>FRANC (FERI) HORVAT:</speaker>
               <p>Glasoval bom za ta amandma in moram reči, da mi je zelo nerazumljivo, zakaj Vlada tega amandmaja ne podpira. V glavnem ta amandma povzema tekst, ki ga je predlagala v memorandumu Vlada. Dodani sta samo dve zadevi, ki terjata povečanje sredstev, ampak to na segmentu, kjer so sorazmerno majhni zneski in kolikor sem vse dosedanje razprave ob tem memorandumu in tudi prej tukaj razumel, je ne glede na pozicijo ali opozicijo bila zelo velika enotnost, da je za te namene treba dati nekaj več denarja. To je pospeševanje malega gospodarstva, to je pospeševanje skladnejšega regionalnega razvoja.</p>
               <p>Red veličine; lansko leto smo oziroma v letošnjem letu je v proračunu bilo za pospeševanje malega gospodarstva sedemsto milijonov tolarjev, to je manj kot polovica od tega, kar so dale sedaj te družbe za prvo akcijo prodaje podjetij na borzi. Dvakrat več denarja je bilo samo za propagando za to akcijo uporabljeno, ali pa, to je recimo dosti manj, kot smo za eno podjetje namenili za sanacijo, npr. za Radeče, kjer je šlo za milijardo, in sredstva, ki so bila namenjena letos, so štirikrat manjša, kot so pa bile ekonomsko upravičene zahteve za ta namen. Tako, da mislim, da je to koristno naložen denar. Tukaj pa nič ne rečemo, v tem amandmaju, koliko se naj poveča. To bo debata v proračunu. Niti ne rečemo, da je zaradi tega treba povečati skupni global proračuna, ampak znotraj z notranjimi razporeditvami naj to zagotovi, pospeševanje malega oziroma skladnejšega regionalnega razvoja pa smo tako ali tako slišali podatke, primerjave doma za nekaj let nazaj, pa tudi primerjave s tujino, da dajemo zelo malo in bo vsaj nekaj treba povečati. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil še gospod Žaro Pregelj, izvolite.</p>
            </sp>
            <sp xml:id="SDZ1-Izredna-21-1994-12-09.sp128">
               <speaker>ŽARKO PREGELJ:</speaker>
               <p>Spoštovani! Tega amandmaja ne bom podprl, čeprav se lahko na prvi pogled strinjam s plemenitimi cilji, ki so tukaj navedeni. Gre za prestrukturiranje gospodarstva, za pospeševanja razvoja malega gospodarstva, za spodbujanje in skladnejšega regionalnega razvoja, za stanovanjske potrebe, za tehnološko posodobitev in tehnološki razvoj ter preusposabljanja in dodatno izobraževanje presežnih in brezposelnih delavcev.</p>
               <p>Brez dvoma bi nekaj teh ciljev zlahka podprl, recimo stanovanjske potrebe, jasno, tukaj je mišljeno socialno šibkega dela naših državljanov, ali pa na primer dodatno preusposabljanje in izobraževanje brezposelnih delavcev, se pravi, da bi se lahko na novo zaposlili in podobno.</p>
               <p>Toda, glavna postavka tukaj, to famozno prestrukturiranje gospodarstva. To v mojem konceptu spada pod naslov "Sanacije". Nobeno gospodarstvo ni potrebno prestrukturirati, če je dobro, če je sposobno, če je konkurenčno in tako naprej. Torej gre vedno za nekakšno sanacijo. Jaz ne trdim, da te sanacije niso potrebne, toda pavšalno govoriti, da bomo povečevali sredstva v te namene, pri tem pa ne povedali točno, kaj je tukaj javni interes, čigava bodo ta sredstva, kdo bo komu račune polagal; tukaj, glejte, je pa odprta tista luknja, na katero sem včeraj opozoril, ko se iz državnih sredstev, iz državnega proračuna lahko skananizira, odvede velikanski kup denarja v čisto zasebne sfere, pa ni to nič slabega, če ne bi bilo to slabo za tržni sistem.</p>
               <p>Naenkrat ima lahko kdo kapital, drugi ga pa nima. Vi boste rekli: "Seveda, saj bodo javni razpisi". Lepo in prav, toda vemo, kako gredo javni razpisi. Vemo, kdo dobi in kdaj dobi.</p>
               <p>Zato opozarjam, da je ta dikcija tukaj nevarna. Čeprav ima mogoče v polovici celo dobre namene, toda nevarna je in je plod okorelega, zastarelega razmišljanja tudi Gospodarske zbornice in podobnih. Zato ne razumem tiste gospodarstvenike, ki trdijo, da nas poraba preveč obremenjuje, ampak to je tudi poraba v resnici. To gre kot poraba naprej, ne pa kot neka druga oziroma neka nova vrednost, kajti tista nova vrednost ni razvidna. Nikjer ne pride nazaj v proračun. Ali pride nazaj v proračun? Če obstaja mehanizem, ki bo pripeljal v proračun, potem sem takoj za to, da se take potrebe tukaj podpirajo.</p>
               <p>Še enkrat poudarjam, tak pristop, menim, da je pokop za javne finance.</p>
            </sp>
            <sp xml:id="SDZ1-Izredna-21-1994-12-09.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Miran Potrč. Izvolite.</p>
            </sp>
            <sp xml:id="SDZ1-Izredna-21-1994-12-09.sp130">
               <speaker>MIRAN POTRČ:</speaker>
               <p>Hvala lepa. Odločil sem se, da obrazložim svoj glas in povem, da bom glasoval za amandma zaradi tega, da bi opozoril, kaj je vsebinska sprememba med že predloženim tekstom in novim besedilom. Ni namreč to, kar mnogi berejo in razmišljajo, ampak je nova vsebina tukaj dana samo na pospeševanje razvoja malega gospodarstva. Verjetno ugotavljamo, da v strukturi slovenskega gospodarstva malo gospodarstvo še ni v zadostni meri prisotno, in če bomo kaj več storili za njegov razvoj, bo verjetno koristno. Drugič, je poudarek dan na spodbujanju skladnejšega regionalnega razvoja. V razpravi imamo ali pa naj bi imeli kmalu v razpravi nov zakon. In če kdo od vas ugotavlja, da za razmere v Sloveniji poudarek skladnejšemu regionalnemu razvoju ni pomemben, naj to pove. Pri nas v poslanski skupini menimo, da je pomembno in tretji poudarek je dan tehnološkemu razvoju. Namreč, tudi tehnološke posodobitve brez razvoja ne more biti in to so edine dopolnitve, ki jih mi v tem besedilu predlagamo, vsa druga vsebina pa je že vsebina prioritet, ki jih tudi Vlada v svojem računskem memorandumu predlaga. Te prioritete so po našem mnenju samo obogatene s tistimi cilji, ki jih sicer vi v govorih tukaj mnogokrat poudarjate. Hvala.</p>
            </sp>
            <sp xml:id="SDZ1-Izredna-21-1994-12-09.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in... Da. Gospod Janez Kopač. Izvolite.</p>
            </sp>
            <sp xml:id="SDZ1-Izredna-21-1994-12-09.sp132">
               <speaker>JANEZ KOPAČ:</speaker>
               <p>Hvala lepa. Želel sem obrazložiti svoj glas. Glasoval bom za, ampak sem ob tem hotel povedati in obljubim, da ne bom polimiziral. Ko sem poslušal besede gospoda Žareta Preglja...</p>
            </sp>
            <sp xml:id="SDZ1-Izredna-21-1994-12-09.sp133">
               <speaker>PODPREDSEDNIK DR. LEV KREFT:</speaker>
               <p>Prosim, ne smete nikogar niti omenjati, prosim, da tega ne počnete. Razprava je namenjena razčiščevanju tega, kar imamo skupno pred seboj. Obrazložitev glasu se tiče osebno samo vsakega posameznika in njegovih razlogov in lahko človek glasuje za ali proti z napačnih, pravilnih, ne vem kakšnih razlogov. To so njegovi razlogi in se nikogar drugega nič ne tičejo, razen, da imamo v poslovniku možnost in pravico, da svoje razloge drugim sporočimo in bi vas prosil, da nehate s tem načinom obrazlaganja glasu gospod Kopač. To je danes že drugič.</p>
            </sp>
            <sp xml:id="SDZ1-Izredna-21-1994-12-09.sp134">
               <speaker>JANEZ KOPAČ:</speaker>
               <p>Hvala, se opravičujem. No, glasoval bom za ta amandma, povedal bom pa zakaj. Prestrukturiranje gospodarstva je tako ali tako postavka, ki je predvidena v tekstualnem delu proračuna, kot jo je predlagala Vlada in njenega črtanja ni predlagal nihče, niti kdo od posameznih poslancev niti kakšen odbor. Nasprotno, nekateri odbori so to postavko celo nadgrajevali, na primer Odbor za infrastrukturo in okolje z zahtevo po namenskosti teh sredstev v skladu z okoljevarstvenimi zahtevami, kar je Odbor za finance tudi podprl in to v obliki svojega amandmaja. Ampak, v okviru, povedal bom pa, zakaj se je odbor opredelil za ta amandma. V okviru sredstev za prestrukturiranje gospodarstva, so bila vsaj po razpravi na odboru predvidena prioritetna sredstva za spodbujanje razvoja drobnega gospodarstva, kar pomeni, da se ti dve stvari ne izključujeta in sta zajeti pravzaprav že tudi z besedo prestrukturiranje gospodarstva. Kar pa se tiče skladnejšega regionalnega razvoja, to je pa edina druga dodatna novost, ki jo ta amandma vsebuje glede na osnovni tekst. Ta pa je tudi tako in tako zajeta v memorandumu skozi instrumente porabe kupnine iz naslova prodaje družbenih podjetij, tako da hočem reči, sta ti dve spremembi, ki jih vnaša ta amandma implicitno drugje, v memorandumu tako in tako že zajeti in odbor seveda ni nasprotoval dodatni specifikaciji te postavke z imenom prestrukturiranja gospodarstva in je zato ta amandma podprl in jaz ga bom tudi. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Izvolite, gospod Miroslav Geržina. Da, številka 4, 7. in 8. stran.</p>
            </sp>
            <sp xml:id="SDZ1-Izredna-21-1994-12-09.sp136">
               <speaker>MIROSLAV GERŽINA:</speaker>
               <p>Hvala lepa za besedo. Oprostite, ker sem se malo informiral, da ne bi neumnosti govoril. Namreč, imam pripravljeno obrazložitev tudi še na drugo številko, vendarle mislim, vprašati sem moral, ker je nekdo prej govoril drugače, kot bi moral govoriti. Mislim, da je glede na tisto, kar sem včeraj govoril, ohranjanje nivoja investicij na letošnji vrednosti, da je to vse premalo. Mislim, da ta amandma prinaša neko povečanje, ker govori o povečanju obsega v sferah, v katerih je bilo dejansko rečeno že in tudi sam menim, da je bilo vloženo premalo denarja v investicije. To je drobno gospodarstvo, to je regionalni razvoj in zaradi tega podpiram ta amandma, naj se v teh dveh sferah vsaj poleg ostalih drugih poveča. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas. <stage>(Nihče.)</stage> Zato dajem amandma gospoda Mirana Potrča pod 4. točko na glasovanje. Ugotavljamo sklepčnost. Ponovno potrebujemo sodelovanje vseh v dvorani. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je amandma sprejet in dajem na glasovanje amandma pod 5. točko na 8. strani. Predlagatelj je Odbor za finance in kreditno-monetarno politiko. Vlada mu ne nasprotuje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je ta amandma sprejet.</p>
               <p>Dajem na glasovanje amandma pod 6. točko, ki ga predlaga skupina poslancev s prvopodpisanim gospodom Leom Šešerkom. Odbor amandmaja ne podpira, Vlada amandmaja ne podpira. Svoj glas bo obrazložil gospod Vladimir Topler. Izvolite.</p>
            </sp>
            <sp xml:id="SDZ1-Izredna-21-1994-12-09.sp138">
               <speaker>VLADIMIR TOPLER:</speaker>
               <p>Gospod podpredsednik, kolegice in kolegi! Obrazložil bom svoj glas, čeprav moram reči, da Vlade ne razumem. Poglejte, več ko leto dni imamo v parlamentarni proceduri zakon o kolesarskih stezah. Večkrat smo rekli, da je potrebno, da tudi v proračunskem memorandumu to uredimo. Vlada se je na odborih s tem strinjala in je celo prinesla načrte za kolesarske steze. Kolesarske steze so pomembne tudi z ekonomskega vidika, saj omogočajo turizem na drugačen, bolj ekološki način. Rad bi pa še na dve stvari opozoril. Seveda je prioriteta gradnje avtocest, vendar je prioriteta v celem svetu in predvsem globalna prioriteta predvsem varovanje okolja in varovanje narave. Mi imamo še veliko podzakonskih aktov, ki bi jih ministrstvo že pred letom ali pa pred pol letom moralo izdati, pa jih še sedaj ni. To so podzakonski akti, ki zadevajo tudi varovanje okolja in narave, predvsem to, in zato je potrebno da to sprejmemo in sam bom glasoval za ta amandma, da ne bomo imeli samo gradnje avtocest, na naravo bomo pa pozabili. Mislim, da je naša dolžnost, da zagotovimo ljudem, da bodo imeli pravico do zdravega načina življenja.</p>
            </sp>
            <sp xml:id="SDZ1-Izredna-21-1994-12-09.sp139">
               <speaker>PODPREDSEDNIK DR. LEV KREFT:</speaker>
               <p>Besedo ima gospod dr. Leo Šešerko, ki bo obrazložil svoj glas.</p>
            </sp>
            <sp xml:id="SDZ1-Izredna-21-1994-12-09.sp140">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Glasoval bom za ta amandma, računajoč, da ta amandma ne pomeni neke širitve porabe sredstev, še posebej zato ne, ker je od leta 1991 prišlo do tako radikalnega znižanja sredstev za varstvo narave, za varstvo okolja in do skromne gradnje kolesarskih stez in tudi zelo skromnih investicij v železnice, torej vse okoljevarstvene investicije so bile skrajno okleščene, da ponovna uveljavitev njihovega mesta znotraj proračuna pomeni samo korigiranje napačnih korakov tudi Vlade, ki so se zgodile in mislim, da če bi Vlada tukaj šla s stališčem, da to pomeni širitev potrošnje, potem mora priti tako, kot je že bilo rečeno, s predlogom večjih nacionalnih programov, ki jih je potrebno oklestiti, nikakor pa tega ne, ker te investicije, o katerih ta trenutek govorimo, pomenijo investicije tudi v gospodarsko rast Slovenije, ne samo v zdravje ljudi. In moram povedati, da če ta amandma ne bo sprejet, ne vidim možnosti, da bi glasoval za memorandum. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp141">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil gospod Žaro Pregelj. Izvolite.</p>
            </sp>
            <sp xml:id="SDZ1-Izredna-21-1994-12-09.sp142">
               <speaker>ŽARKO PREGELJ:</speaker>
               <p>Spoštovani! Ta amandma podpiram. Pri tem bi želel še enkrat poudariti, da je podoben amandma zgolj z nekoliko več poudarka na vzdrževanju in posodabljanju tudi javnih cest - gre za magistralne, regionalne ceste - sprejel tudi Odbor za infrastrukturo in okolje, ga posredoval matičnemu odboru, jasno pa, da ga ta ni uvrstil med svoje amandmaje. Gre torej za princip, da se obseg investicij, ki imajo kot enega glavnih ciljev varstvo okolja, varstvo narave, sanacijo voda, izgradnjo avtocest in s tem povečanje prometne varnosti, izgradnjo kolesarskih stez in s tem še večje povečanje prometne varnosti, dodatno usposabljanje železnic - to pomeni prenos določenih tovorov s cest na železnice - ustanovitev davčne službe je bila že prej v tem odstavku, vse to dejansko pomeni tisti krog investicij, ki ne gredo direktno iz državnega proračuna v nepregledno sfero kapitala, ampak opravijo zraven še neko delo, ki se imenuje javna korist. In edino ta princip je pravilen. Edino na takšen način ni prav, da država usmerja sredstva državnega proračuna v kapitalno sfero tako, da se zraven opravi še javna korist. To je popolnoma drugačen pogled na porabo javnih financ, kot jih običajno Vlada ponuja. Zato menim, da so predlagatelji naredili s tem amandmajem dobro delo in dobro delo bomo naredili, če bomo mi vsi skupaj ta amandma podprli. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. In dajem, ker ni več obrazložitev glasu, ta amandma na glasovanje. Glasujemo o amandmaju pod 6. točko. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je amandma sprejet.</p>
               <p>Pod 7. točko imate amandma, ki ga je predlagal gospod Miran Potrč v imenu poslanske skupine Združene liste. Odbor ne podpira. Vlada ne podpira in ga dajem na glasovanje. Ugotovimo sklepčnost! Smo pregledali, je v redu. Saj nismo črtali. To je, v istem besedilu se dodaja še nekaj, nič drugega. Amandma pod 7. točko je na glasovanju. <stage>(50 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma Odbora za finance in kreditno-monetarno politiko pod 8. točko, ki mu Vlada ne nasprotuje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslancev.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma Mateje Kožuh-Novak pod 9. točko, ki ga odbor ne podpira, predlaga pa svoj sklep, ki ga Vlada ne podpira. Ugotovimo sklepčnost! <stage>(45 prisotnih.)</stage> Prosim, da ugotovimo sklepčnost še enkrat v glasovanju o amandmaju pod 9. točko pregleda. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da smo ta amandma sprejeli.</p>
               <p>S tem odpade glasovanje o sklepih pod točkami 1, 2 in 4, ker je odbor besedila, ki smo jih sprejeli v memorandumu, spremenil v sklepe, so ti sklepi brezpredmetni, zato dajem v razpravo predlog dodatnega sklepa pod 3. točko. Se opravičujem. Najprej bi pa proračun v celoti, saj je res, memorandum.</p>
               <p>Torej dajem proračunski memorandum v celoti na glasovanje. Sprašujem, če pred tem še kdo želi besedo? Da, prosim, gospod Žaro Pregelj. Izvolite. Tudi razprava je še možna pred glasovanjem v celoti. Imate možnost, da razpravljate.</p>
            </sp>
            <sp xml:id="SDZ1-Izredna-21-1994-12-09.sp144">
               <speaker>ŽARKO PREGELJ:</speaker>
               <p>Spoštovani! Glede na to, da smo prišli do sklepnega dejanja, imam nekaj pomislekov.</p>
               <p>Proračunski memorandum je nedvomno dokument, ki mora predstavljati neko politiko, po možnosti naj bo ta politika konsistentna, med seboj skladna, torej taka, da se bo lahko pri izvajalcu te politike, to je Vladi, tudi uresničila.</p>
               <p>Mislim, da je primerno, da bi v tem trenutku predstavnik Vlade, po možnosti prvi minister, prišel za govornico in povedal, kaj smo poslanci s svojimi amandmaji, tistimi, ki smo jih potrdili, spremenili in ali bo lahko tak proračunski memorandum dovolj dobro napotilo za pripravo proračunskega dokumenta.</p>
               <p>Osebno menim, da večinoma ni bilo sprejetih takih obvez oziroma, da nismo bistveno posegli v tekst, da bi zaradi tega bila vsebina proračuna lahko bistveno drugačna, gre pa kljub vsemu za določene finese, lahko rečemo tudi kako drugače, predvsem na socialnem področju. Amandmaje, ki jih je sedaj zbor sprejel, bo potrebno upoštevati in ti amandmaji dejansko pomenijo drugačno, verjetno večjo obremenitev za državni proračun.</p>
               <p>Ker je ravno socialno področje tisto najbolj občutljivo, ki se pri vsakoletni proračunski razpravi vedno znova in znova pojavlja, menim, da je prav, da Vlada pojasni, ali je nastopila kakšna nova situacija, ali ni, sicer kakšnih usklajevalnih možnosti več nimamo. Dokument je tak, kakršen je in verjetno že dejstvo, da se ga ne da več, tudi po tej amandmajski fazi spreminjati, govori samo po sebi, da je to dokument, ki bi mu lahko rekli tudi, žal, oslova senca.</p>
               <p>Namreč, če ni pomembno, tukaj mislim na Vlado, kakšen je ta dokument. Če je Vlada prepričana, da bo, ne glede na to, kaj bomo poslanci sprejeli, vnesli v ta proračunski memorandum, kljub vsemu naredila tak proračun, kot bo njej ustrezal, njeni interni politiki, ki nam jo je zelo skopo predstavila v tem dokumentu, potem menim, da smo zdaj porabili ogromno časa za nekaj, kar nima nobene vrednosti.</p>
               <p>Žal se na tak način večkrat lotevamo dela in večkrat so naše razprave, naše delo pri amandmajih je dobesedno jalovo, sizifovo delo bi včasih lahko temu rekli in efekta ni nobenega.</p>
               <p>Tudi pripombe, predvsem gospoda Kopača, da smo z amandmaji posegli zgolj v tekstualni del in ne tudi v številčni del, da je zaradi tega vsaka taka sprememba nepomembna, menim, da ne drži. Tekstualni in številčni del morata biti usklajena. Sprašujem, kdo bo to uskladil, v kolikor nista? Zakaj ni tehnologija sprejema tega dokumenta bolj izdelana, je verjetno znano. Zato, ker se pač želi, da to ni dokument zbora, da je to dokument Vlade, ki ga zbor ali sprejme ali zavrne. Tudi tako se lahko dela. Toda zavedajte se, da bodo potem zadeve še bolj ostre. Da bo "za", "proti", včasih lahko usodno odločilo mogoče zgolj nekaj rok.</p>
               <p>Menim, da tak način ni primeren. Sploh ni primeren za situacijo v naši državi, ko se v resnici marsičesa šele učimo in ko si prizadevamo, da bi prihajali do tako pomembnih dokumentov v Državnem zboru po čimbolj usklajeni poti, da bi se upoštevalo čimveč interesov državljanov, ki jih posamezni poslanci ali cele poslanske skupine zastopamo. Sam osebno tega dokumenta, kljub temu, da je bilo nekaj amandmajev le sprejetih, ravno zaradi tega, ker ne vem, kako bodo upoštevani, pač ne bom podprl. Menim, da tudi glasovanje "proti" zadeve bistveno ne spremeni. V kolikor bi ta memorandum padel, bi Vlada pač pripravila novega po nekoliko krajši proceduri. Državni proračun bi še kasneje sprejeli. Proračunski porabniki bi bili zaradi tega nekoliko dlje časa v negotovosti. Torej nobene koristi navidez.</p>
               <p>Res pa je, da kot predstavnik opozicije nimam namena podpirati tako slabih dokumentov samo zato, da bi zadeve hitreje tekle. Tako se bom verjetno glasovanja vzdržal. Vzdržal pa predvsem zaradi tega, ker želim, da pridemo čimprej do državnega proračuna, se pravi do pravega, tistega dokumenta, kjer bo jasno razvidno, kako se bo ta politika, ki jo je tukaj Vlada hote ali pa ne hote zakrila, v resnici tam v proračunu pokazala.</p>
               <p>Če dovolite, bi svoje izvajanje zaključil z mislimi, da dokler bodo take dikcije, kot je bila tista v zvezi z nacionalnimi programi, pa tista v zvezi s financiranjem lokalne samouprave, ki so v resnici tako zamegljene, kot je običajno zamegljeno vreme v Ljubljani, potem menim, da nihče v tej državi ne bo zadovoljen s takim financiranjem in da bo to nezadovoljstvo kvečjemu naraščalo, namesto da bi ga z izboljšanjem finančnega stanja v državi, z gospodarsko rastjo nekako odpravili oziroma, da bi to slabo razpoloženje zaradi tega izboljšali.</p>
               <p>Osebno menim, da tiste želje, ki jih prvi minister večkrat v javnih intervjujih izraža, ko trdi, dvignila se je gospodarska rast, inflacija se zmanjšuje, brezposelnost se zmanjšuje, da so to zgolj besede da bi se zakrila prava dejstva in da se bodo prava dejstva razvila takrat, ko bomo dobili pred seboj številke državnega proračuna in takrat bomo lahko ugotavljali, kakšna je bila ta politika, ki jo je Vlada skrila v tale, v resnici sedaj tako kot je obravnavan, zelo nepomemben dokument. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem proračunski memorandum za leto 1995 v celoti z amandmaji, ki smo jih sprejeli, na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo proračunski memorandum sprejeli.</p>
               <p>Proceduralno ima besedo gospod Žarko Pregelj, preden preidemo na glasovanje o predlaganih dodatnih sklepih. Izvolite.</p>
            </sp>
            <sp xml:id="SDZ1-Izredna-21-1994-12-09.sp146">
               <speaker>ŽARKO PREGELJ:</speaker>
               <p>Spoštovani! V svojem nastopu nisem obrazložil glasu, ampak sem imel razpravo in v tej razpravi sem postavil vprašanje Vladi. Zahteval sem v bistvu odgovor. Mogoče sem bil premalo agresiven, toda dejansko sem na čisto kulturen način zahteval, da dobimo odgovor, preden se odločamo. Žal mi predsedujoči ni dal prej besede, da bi še enkrat.</p>
            </sp>
            <sp xml:id="SDZ1-Izredna-21-1994-12-09.sp147">
               <speaker>PODPREDSEDNIK DR. LEV KREFT:</speaker>
               <p>Prosim, ne polemizirati z govorcem, prosim za posluh v dvorani. Imate besedo, gospod Pregelj.</p>
            </sp>
            <sp xml:id="SDZ1-Izredna-21-1994-12-09.sp148">
               <speaker>ŽARKO PREGELJ:</speaker>
               <p>Gre za to, da sem želel pojasnilo Vlade. Žal ga, kot ponavadi, nisem dobil in si pač lahko mislim svoje in dovolite mi, da čisto proceduralno izrazim protest, da mi predsedujoči prej ni dal besede. Hvala lepa.</p>
            </sp>
            <sp xml:id="SDZ1-Izredna-21-1994-12-09.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Protest je sprejet na znanje.</p>
               <p>Prehajamo h glasovanju o predlogih dodatnih sklepov in sicer najprej sklep pod 3. točko. Vlada Republike Slovenije naj v letu 1995 zagotovi sredstva za nadzor nad izvedbo revizijskih postopkov lastninskega preoblikovanja pravnih oseb ter za izvedbo revizije, ki jo izvaja Agencija za plačilni promet, nadziranje in informiranje, sredstva za delovanje Agencije za denacionalizacijo in sredstva za izvajanje zakona o družbenem pravobranilcu Republike Slovenije. Predlagatelj je matični odbor. Želi kdo besedo o tem sklepu? Ugotavljam, da ne in ga dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Isti odbor predlaga sklep pod 5. točko. Vlada naj pri pripravi proračuna za leto 1995 v strukturi proračunskih odhodkov predvidi realno enak obseg sredstev za subvencije v komunalne dejavnosti kot v letošnjem letu. Želi kdo besedo? Ugotavljam, da ne in dajem ta sklep na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Dajem na glasovanje sklep pod 6. točko. Vlada Republike Slovenije naj med letom ugotavlja gibanje prihodkov javnega sektorja in v kolikor ugotovi, da presegajo opredelitve proračunskega memoranduma in obveznosti proračuna, predlaga znižanje davčnih in prispevnih stopenj. Matično delovno telo predlaga. Želi kdo besedo? <stage>(Ne.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta sklep sprejeli.</p>
               <p>Pod 7. točko, isti odbor. Vlada Republike Slovenije naj v proračunu za leto 1995 predvidi tudi dodatna sredstva za posodobitev mejnih prehodov za izvajanje z zakonom določenih tehničnih pregledov in posodobitev mejnega prehoda z Madžarsko - Dolga vas. Želi kdo besedo? <stage>(Ne.)</stage> Dajem na glasovanje. Se opravičujem. Izvolite, gospod Žarko Pregelj.</p>
            </sp>
            <sp xml:id="SDZ1-Izredna-21-1994-12-09.sp150">
               <speaker>ŽARKO PREGELJ:</speaker>
               <p>Spoštovani! Ta sklep, ki ga je sicer Odbor za infrastrukturo predlagal matičnemu odboru, se nanaša na dejansko izvrševanje obveznosti, ki smo jih sprejeli s sprejetjem zakona v zvezi z delom carinskih organov in gre za, oziroma z zakonom o izvajanju cestnih prevozov. Zadolženi za to so organi na naših mejah in tega zakona ne bodo uspeli izvajati, v kolikor ne bodo dobili dodatnih sredstev, da bodo usposobljeni za tak nadzor. V tem zakonu so tudi določene kazni za odgovorne osebe in menim, da bi bilo nepravično, da bi kdorkoli bil kaznovan, če ne bo uspel tega delati, kar bi moral po zakonu, država mu pa tega ne bi omogočila. Zato upam, da bo ta sklep dobil dovolj podpore. Hvala.</p>
            </sp>
            <sp xml:id="SDZ1-Izredna-21-1994-12-09.sp151">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta sklep na glasovanje. Gre za sklep pod številko 7. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo sklep sprejeli.</p>
               <p>Pod 8. točko. Državni zbor Republike Slovenije nalaga Vladi Republike Slovenije, da zagotovi izdelavo normativov in kriterijev za porabo proračunskih sredstev. Ta merila naj omogočajo presojo gospodarnosti oziroma racionalnosti, učinkovitosti in upravičenosti javne porabe. Vlada naj o realizaciji te pobude vsake tri mesece poroča Odboru za finance in kreditno-monetarno politiko ter Odboru za nadzor proračuna in drugih javnih financ. Predlagateljica je gospa Metka Karner-Lukač, odbor amandma podpira. Ali želi kdo besedo? Ugotavljam, da ne in dajem ta sklep na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo ta sklep sprejeli. Pod 9. točko - Državni zbor Republike Slovenije nalaga Vladi Republike Slovenije, da vodi in usmerja politiko zaposlovanja tujcev skladno z aktivno politiko zaposlovanja državljanov Slovenije, in sicer tako, da se določi obseg oziroma kvota tujcev, ki bodo vsako leto dobili dovoljenje za delo v Sloveniji. Predlagatelj je gospod Sašo Lap. Ali želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da ta sklep ni bil sprejet. Pod 10. točko - Državni zbor Republike Slovenije nalaga Vladi Republike Slovenije, da naj ponovno prouči upravičenost povečanja transferja iz državnega proračuna v ZPIZ zaradi odplačila obveznosti iz preteklih let. Predlagatelj je gospod Sašo Lap. Ali želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da ta sklep ni bil sprejet. Imamo še en dodatni sklep, ki ste ga prejeli v razmnoženi obliki. V dodatnem poročilu Odbora za finance in kreditno monetarno politiko nam odbor predlaga naslednji sklep: "Vlada Republike Slovenije naj pri vodenju politike zaposlovanja tujcev daje prednost visoko izobraženi delovni sili. Ali želi kdo besedo? Ugotavljam, da ne in prosim, da ugotovimo sklepčnost. Glasujemo o tem predlogu dodatnega sklepa. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je ta sklep sprejet. In še nov dodatni sklep, ki ga niste prejeli, ker je bil oddan v razpravi: "Vlada naj prouči in v proračunu upošteva potrebe za sofinanciranje prevozov šoloobveznih otrok v šolo. Sklep predlagata gospoda Vladimir Topler in Janez Podobnik. Besedo ima gospod Vladimir Topler. Izvolite.</p>
            </sp>
            <sp xml:id="SDZ1-Izredna-21-1994-12-09.sp152">
               <speaker>VLADIMIR TOPLER:</speaker>
               <p>Hvala za besedo. Bom zelo kratek. Kolegice in kolegi, v podeželskih občinah se srečujemo s problemom zato, ker prihaja do zapiranja podružničnih šol. Ti otroci morajo daleč v šolo, zato so organizirani prevozi otrok. Avtomobile so kupovali ljudje, večji del kmetje sami s prodajo hlodovine in na drug način, deloma tudi s samoprispevki. Zdaj so ta sredstva vse manjša in tudi nova lokalna samouprava ne bo omogočala, da bodo novi proračuni občin veliki, zato prihaja do hudega problema pri prevozih. S tem se soočamo v več občinah, zato predlagava s kolegom Podobnikom in to smo predlagali že tudi lani v proračunu, čeprav ni bilo sprejeto, da se za ta namen dodelijo nova sredstva. Predlagamo, da Vlada to prouči in upošteva v proračunu.</p>
            </sp>
            <sp xml:id="SDZ1-Izredna-21-1994-12-09.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Drugi podpisnik prav tako podpira. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli in s tem izčrpali dodatne sklepe, prav tako pa verjetno tudi našo potrebo, da danes sedimo na zasedanju. S tem končujem današnje zasedanje. Nadaljevali bomo v torek ob 9.00 uri.</p>
            </sp>
            <stage type="time">(SEJA JE BILA PREKINJENA 9. DECEMBRA 1994 OB 14.41 URI IN</stage>
         </div>
      </body>
   </text>
</TEI>
