<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-31-1995-05-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">2AEE0E5C0B2D82FCC1257832004838E2</idno>
               <idno type="URI">2AEE0E5C0B2D82FCC1257832004838E2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-31-1995-05-17.DZ" n="31">
               <name>Redna</name>
               <date when="1995-05-17"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-31-1995-05-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 17. MAJA 1995 OB 10.16 URI.)</stage>
            <sp xml:id="SDZ1-Redna-31-1995-05-17.sp1">
               <speaker>PODPREDSEDNIK DR. LEV KREFT:</speaker>
               <p>Ponovno prosim vse poslanke in poslance, da zasedete svoja mesta! Spoštovane kolegice poslanke in kolegi poslanci, gospe in gospodje! Pričenjam nadaljevanje 31. seje Državnega zbora Republike Slovenije, v upanju, da se boste umirili in spremljali začetek seje, iz katerega je razvidno, kaj in kako bomo danes delali, da bi se izognili vsem kasnejšim nesporazumom. Zato ponovno prosim, začeli smo z delom. Vse poslanke in poslance, tudi gospoda Ivana Sisingerja, tudi gospoda Jožeta Jagodnika, da ne naštevam naprej vseh drugih, da zasedete svoja mesta! Najlažje človek opozori pač tiste iz svoje poslanske skupine. Državni zbor je začel z delom in potem, ko vas bom obvestil, kdo je zadržan in bomo ugotovili prisotnost, bom povedal, kako bomo danes delali. Vsekakor ne stoje. Še vedno prosim, da vsi zasedete svoja mesta! Obvestilo zadnjim, ki tega še niso ugotovili, Državni zbor je že začel z delom! Pričel sem sejo.</p>
               <p>Obveščen sem, da so zadržani in se današnje seje ne morejo udeležiti naslednje poslanke in poslanci: Jožef Kopše, Rafael Kužnik, mag. Dragan Černetič, Mateja Kožuh-Novak, Vitodrag Pukl, Stane Frim, Jurij Malovrh in Andrej Lenarčič. Ugotovimo sklepčnost! (73 prisotnih.)</p>
               <p>Ugotavljam, da je Državni zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam. Današnje nadaljevanje 31. seje bomo pričeli z včeraj prekinjeno, z odmorom prekinjeno 8.a točko dnevnega reda - to je predlog zakona o spremembah in dopolnitvah zakona o ustanovitvi občin ter o določitvi njihovih območij, kjer bomo po poročilu poslanske skupine, ki je predlagala odmor, prešli h glasovanju, ki je bilo včeraj začeto. Potem bomo nadaljevali 3. točko dnevnega reda, torej tako, kot smo se odgovorili po vrsti dnevnega reda, tako kot tudi veleva poslovnik, se pravi, s predlogom zakona o najnižji in najvišji dejanski plači, ki ga obravnavamo po hitrem postopku. Za tem bomo prešli na obravnavo naslednje, še ne obravnavane, to je 4.a točke dnevnega reda - to je predlog zakona o začasnem financiranju ustanov Slovenske narodne skupnosti v Italiji in bomo nadaljevali po vrsti po dnevnem redu dalje. Seveda bomo odprli pač tiste točke, pri katerih bodo pogoji za to vzpostavljeni. Pri 4.a še ni bilo razdeljeno poročilo matičnega delovnega telesa, če ga bomo do takrat imeli, sicer pa seveda bomo morali to točko preskočiti. V vsakem primeru pa bomo delali tako, kot smo se včeraj dogovorili, po tistem vrstnem redu, ki ga narekuje poslovnik. To se pravi, vedno po vrsti dnevnega reda in tiste točke, ki so pripravljene za to, da se lahko odprejo.</p>
               <p>Hkrati bi vas želel obvestiti, vsaj tiste, ki poslušate, da je zaradi posebnih nujnih potreb prišlo včeraj do sej dveh teles Državnega zbora in Komisija za volitve, imenovanja in administrativne zadeve je predlagala, da se dnevni red 31. seje Državnega zbora Republike Slovenije pri 16. točki - volitve in imenovanja razširi s predlogom odloka o izvolitvi pridružene delegacije Državnega zbora Republike Slovenije v Severnoatlantski skupščini. Ta pobuda je prišla tudi v pisni obliki in je rezultat sklepanja obeh teles, torej Odbora za mednarodno politiko in  našega KVIAZ-a. Glede na to, da smo se dogovorili, da bomo delali striktno po poslovniku in naših dogovorih, da ni možno razširjati točke dnevnega reda, da ne bomo pač ponovno kršili tega, kar smo se dogovorili, da je točka taka, kot se obvesti na začetku zasedanja Državnega zbora v svojih podtočkah, pač pa predlagam, da glede na to, da gre za izvolitev delegacije, za katero je odlok in poročilo pripravljeno in gre samo v razmnoževanje, da naredimo to izredno sejo, če se bo s tem tudi predsednik Državnega zbora strinjal, danes ob 14.00 uri, torej pred nadaljevanjem dela, da opravimo izredno sejo, ki bo po mojem mnenju glede na pomembnost predloga kratka in potem nadaljujemo 31. sejo. Jaz bi predlagal, da to opravimo ob 14.00 uri, ker gre za izredno zadevo, da se skliče izredna seja s tem dnevnim redom. Če ni ugovorov, domnevam, da se bo to tako tudi naredilo.</p>
               <p>Prehajam k <title>8.A TOČKI DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O USTANOVITVI OBČIN IN DOLOČITVI NJIHOVIH OBMOČIJ</title>.</p>
               <p>Besedo ima predstavnik Liberalne demokracije Slovenije. Kdo želi poročati po odmoru, ki ste ga včeraj zaprosili in dobili? Izvolite, gospod Maks Sušek.</p>
            </sp>
            <sp xml:id="SDZ1-Redna-31-1995-05-17.sp2">
               <speaker>MAKS SUŠEK:</speaker>
               <p>Hvala. Naša skupina se je včeraj sestala in opravila temeljitejšo razpravo v zvezi z nastalim položajem ob sprejemanju tega zakona in je pripravljena za nadaljevanje te točke predvsem v smislu predloga za preložitev odločanja o predlogu zakona o spremembah in dopolnitvah zakona o ustanovitvi občin. Skupaj z Združeno listo umikamo prvotni predlog in vlagamo novega, izpopolnjenega, tako da smo dali dosedanji vsebini še dodatek z naslednjim tekstom: "Vlado Republike Slovenije se zadolži, da za obravnavo na 33. seji Državnega zbora Republike Slovenije pripravi predlog zakona o spremembah zakona o lokalni samoupravi in predlog zakona o postopku za ustanovitev občin ter določitvi njihovih območij." Gre za zagotovilo, da delamo vse za to v Državnem zboru, da Vlada v določenem roku pripravi in predloži Državnemu zboru v obravnavo primerne in zahtevane zakone oziroma popravke, da smo tako potem pripravljeni za nadaljnji postopek sprejemanja tega zakona, ki je vložen in pripravljeni tudi za morebitne pobude, ki bi še nastajale na tej osnovi.</p>
            </sp>
            <sp xml:id="SDZ1-Redna-31-1995-05-17.sp3">
               <speaker>PODPREDSEDNIK DR. LEV KREFT:</speaker>
               <p>Glede na to, da smo slišali poročilo, dajem na glasovanje ponovno, izvolite, gospod Mozetič želi proceduralno.</p>
            </sp>
            <sp xml:id="SDZ1-Redna-31-1995-05-17.sp4">
               <speaker>MIROSLAV MOZETIČ:</speaker>
               <p>Hvala lepa. Če gre za ta predlog, ki je bil včeraj vložen, pa zdaj popravljen, mislim, da je to samo na videz proceduralni sklep, ker govori o zelo vsebinski zadevi. In hočem, ali pa prosim, lepo prosim, tako sekretariat, predstavnika sekretariata in zdaj bom po imenu povedal ministra brez listnice za lokalno samoupravo, da mi odgovorita na tisto vprašanje, ki je bilo včeraj jasno zastavljeno. Ali je procesna predpostavka, ali je pogoj, da se spremeni zakon o lokalni samoupravi, da se določijo posebni kriteriji in da se določi poseben postopek, ali je to pogoj, da se sploh lahko začne sprejemati take zakone kot je ta predlagani o občinah ali to ni pogoj. Če je to nujen pogoj, če brez tega ne gre, potem vem kako bom ravnal, če je pa odgovor: to ni nujno, potem pa ne vidim razloga, zakaj ne bi nadaljevali s temi zakoni.  </p>
            </sp>
            <sp xml:id="SDZ1-Redna-31-1995-05-17.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mi smo razpravo zaključili včeraj, kolikor se jaz spomnim. Ima kdo kakšen proceduralni predlog, drugače bom jaz prebral ta sklep, o katerem bomo glasovali. Gospa Irena Oman je prej želela besedo. Izvolite.</p>
            </sp>
            <sp xml:id="SDZ1-Redna-31-1995-05-17.sp6">
               <speaker>IRENA OMAN:</speaker>
               <p>Hvala lepa. Spoštovani podpredsednik, predlagam oziroma prosim, da ta predlog sklepa dobimo na klop. Mislim, da ga še ni, nisem še uspela pregledati gradiva, ki je na novo prišlo, ampak vsekakor prosim, da ga dobimo. Če sem prav razumela, govori o tem, da Vlada pripravi nov predlog tega  zakona. Kar pomeni, da dve poslanski skupini predlagata, da se predlog zakona zavrne in Vlada pripravi novega, za kar pa res ne vidim razloga, ker se ga da amandmajsko popraviti. Hvala.</p>
            </sp>
            <sp xml:id="SDZ1-Redna-31-1995-05-17.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da je ta predlog utemeljen, zato prekinjam to točko dnevnega reda do tega, da bomo prejeli popravljeni predlog za preložitev odločanja o predlogu tega zakona in s tem prekinjam to točko dnevnega reda, do takrat, ko bo ta predlog novi razmnožen.</p>
               <p>Prehajamo torej k <title>3. TOČKI DNEVNEGA REDA - PREDLOG ZAKONA O NAJNIŽJI IN NAJVIŠJI DEJANSKI PLAČI</title>, kjer smo, če se ne motim, ostali pri drugi obravnavi znotraj hitrega postopka. Ste pripravili gradiva? Smo v drugi obravnavi, medtem ste prejeli pregled amandmajev, vloženi so še trije amandmaji, ki so prišli po pripravi pregleda amandmajev, in sicer... v pregledu torej nimate, zato da lahko izberete iz gradiv. V pregledu amandmajev nimate sporočila gospoda Maksimilijana Lavrinca o umiku amandmaja, to je umaknjen amandma na 4. amandma Vlade Republike Slovenije na 2.j člen, kjer naj bi se dodal nov drugi odstavek. To je prva sprememba v pregledu amandmajev. Druga sprememba je: amandma gospoda Marjana Poljšaka na 4. amandma Vlade Republike Slovenije na predlog zakona, kjer gre za nov 2.e člen, to ste prejeli razmnoženo posebej, potem je gospoda Poljšaka amandma na tretji amandma Vlade: v 2. členu tretji amandmaja se doda nov četrti odstavek in tako dalje. In končno, amandma poslanske skupine SND - Slovenske nacionalne desnice, s podpisom gospoda Ivana Verzolaka na tretji amandma Vlade k in iste skupine, z istim podpisom na četrti amandma Vlade k 2.a členu četrtega amandmaja, kar seveda pomeni, da vas bom na te amandmaje, ko pridemo do njih, posebej opozoril. Pravkar pa smo prejeli še predlog gospoda Maksimiljana Lavrinca - amandma na amandma odbora na tretji amandma Vlade Republike slovenije k predlogu zakona k 2. členu, ki vam ga bom seveda posebej prebral, ko pridemo do tega, v vsakem primeru pa naj ga razmnožijo. Ga že razmnožujejo.  Glede na število člena zakona proceduralni sklep ni potreben, ker bomo pri vseh členih glasovali o amandmajih in o naslovu zakona. Prehajamo torej k obravnavi po pregledu.</p>
               <p>K 1. členu so vloženi štirje amandmaji. Da, gospod dr. France Bučar izvolite.</p>
            </sp>
            <sp xml:id="SDZ1-Redna-31-1995-05-17.sp8">
               <speaker>DR. FRANCE BUČAR:</speaker>
               <p>Gospod predsedujoči, spoštovani zbor! Začenjam isto temo, o kateri sem že zadnjič govoril. Stvar bo videti predvsem dlakocepska in malenkostna, češ, da se pulimo tukaj za neko proceduralno malenkost, ki v bistvu sploh nima nobenega pomena. Vendarle, povedati moram samo, da pri tem zakonu, tako kot je sedaj formuliran, ne morem sodelovati. Ne da ne bi hotel, ne morem sodelovati, ker gre za obravnavo drugega zakona, ne tistega, ki smo ga sprejeli na dnevni red. Če sodelujem pri tej razpravi, potem javno priznam, da sem mentalno regardiran. Mnogi so o tem prepričani, ampak vendarle, formalno ne morem tega sprejemati. To je sedaj ena stvar, kajti gre za dejstvo, da je postopek, kako se vlagajo zakoni, predpisan v ustavi, v našem poslovniku. Potem imamo popolnoma jasno proceduro, ki smo jo izoblikovali, kako gre neka stvar najprej na kolegij, potem se dolgo časa prepiramo o dnevnem redu, ko je pa sprejet, potem pa pridemo kratko in malo mimo tega in naredimo po svoje z različnimi amandmaji. Zadnjič sem že tudi sam povedal, da je to praksa, ki sicer ni v skladu, ampak, da smo pač tako ravnali. Nekoč je potrebno prekiniti, ker dejansko potem prihajamo do nekega popolnega nereda in popolne samovolje in tega ni mogoče trpeti. To je ena stvar. Drugič, s tem se dejansko absolutno spreminja oziroma se enostavno vloga tega zbora deklasira v nekakšen dociljni organ, ki praktično mora pač sprejemati tisto, kar mu drugi odredijo. In samo opozarjam, mimogrede, tudi na stališče, ki so ga predstavniki Vlade zadnjič pokazali, recimo, ob poslanskih vprašanjih. Skoraj pravilo je bilo, še preden so odgovorili kateremukoli poslancu, so mu najprej komentirali, da smo ta zakon tako ali tako sprejemali, ta zbor ga je sprejemal, gospod poslanec ga najbrž ni prebral itn. Torej skratka, nek podcenjujoč odnos do poslancev.</p>
               <p>Pa ne gre tukaj samo za  osebno užaljenost. Parlament ni samo simbolno najvišji organ te države. Parlament je glavni steber, na katerem sloni naša ustavna ureditev, in če se tukaj sistematično ruši ugled parlamenta, potem je jasno, da se ruši sama struktura te države in sama država kot taka. Mislim, da tega absolutno ne moremo tolerirati, zaradi tega se oglašam, ker če bomo tako nadaljevali, to pomeni praktično popolno zanemarjanje, zanikanje funkcije tega zbora. Potem se ta zbor spreminja v zbor nekih rev, ki jih dobro plačujemo zato, da so tiho in da lepo ubogljivo delajo, kar jim hočemo reči. Tega preprosto ni mogoče sprejeti. Zaradi tega menim, da to stališče ni paša po malenkostih, ampak gre za zelo pomembno zadevo, čeprav se v malenkostih vidijo tudi velike stvari. Če bomo tako nadaljevali, potem je popolnoma jasno, da ta zbor preprosto ne bo mogel več vršiti funkcije, ki jo ima po ustavi, gre pa za to, da se dejansko stalno in sistematično ruši njegov ugled. Tako dobivamo predloge po hitrem postopku o stvareh, ki zahtevajo dolg, temeljit premislek, globok študij. Nam jih vsiljujejo kar mimogrede in brez možnosti, da bi sploh sprejeli svoja stališča.</p>
               <p>Da se razumemo, jaz ne ugovarjam temu, kar je predmet amandmajev, toda to, kar se dela z amandmaji, kar se poizkuša delati z amandmaji, to je predmet posebnega zakona, ki s tem, ki je vložen, nima nobene zveze. In če je to odbor sprejel, je njegova stvar. Jaz tega ne morem sprejemati, ker se ne morem postaviti in ne sprejemam vloge, da bi bil jaz predmet manipulacije ali kogarkoli. Hvala lepa.</p>
            </sp>
            <sp xml:id="SDZ1-Redna-31-1995-05-17.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz bi želel ob tej intervenciji pojasniti samo to, da se z gospodom doktorjem Francetom Bučarjem povsem strinjam. Mislim, da način dela, ki smo ga sprejeli kot rezultat vsiljenih razmer, kakršnih v resnici sploh ni, ker ni nikakršnih izrednih razmer, zaradi katerih bi moral Državni zbor tako delati, ni povzročil samo tega, o čemer smo razpravljati včeraj, da Državni zbor pod presijo časovne stiske, števila točk dnevnega reda ne more več opravljati svojega dela čisto časovno normalno, ampak, da smo s sprejemanjem vrste prekrškov in kršitev poslovnika prekoračili tisto mejo, ki vodi k degradaciji tega Državnega zbora. To je moje osebno mnenje in zato se pridružujem mnenju gospoda doktorja Franceta Bučarja v tem trenutku kot predsedujoči. Seveda je pa vprašanje, kaj iz tega ugovora izhaja. Mi smo včeraj že prekinili sejo Državnega</p>
               <p>zbora in opravili kolegij zaradi manj težke problematike, ki zadeva samo to, kako smo sami sposobni sploh slediti temu delu in se pripraviti. Dejstvo, da Državni zbor izgublja svojo ustavno funkcijo kot temeljni organ parlamentarne demokracije v Republiki Sloveniji, ta ocena, mislim, da je toliko težka, da se seveda postavlja vprašanje, kaj lahko iz tega mesta dejansko storim. Samo prekiniti sejo ne bi pomagalo k ničemur, zlasti ne, ker ne gre za ugovor tej konkretni vsebini, ampak gre za zelo utemeljen ugovor načinu dela, ki omogoča, recimo, to, kar se je zgodilo pri tem zakonu, ki ga obravnavamo po hitrem postopku, pa obravnavamo pravzaprav tri zakone naenkrat. Z glasovanjem v drugi obravnavi ne vemo, kaj bomo sprejeli na koncu itd..</p>
               <p>Zato lahko samo podprem s tega mesta željo, da se zares, potem ko smo to majhno burjo včeraj prebrodili, s tem da ponovno sedimo in delamo, da se zares še ta teden sestane kolegij Državnega zbora in skuša resno politično oceniti situacijo, v kateri se je znašel Državni zbor, s tem, da neprestano kršimo poslovnik in to na lastno škodo. Več kot to, se mi zdi, da ta trenutek ni mogoče reči, bi pa resnično prosil, da se vse poslanske skupine na ta resni pogovor in razgovor na kolegiju tudi pripravite in sestanete in se opredelite do tega načina dela, ki se je uveljavil. Verjetno želite besedo v zvezi s točko dnevnega reda? Torej, vračam se k tej točki dnevnega reda. Smo pri drugi obravnavi. Razprave ni več. Ali ste želeli proceduralno? Proceduralno najprej gospod Feri Horvat in potem še gospod Marijan Poljšak.</p>
            </sp>
            <sp xml:id="SDZ1-Redna-31-1995-05-17.sp10">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Nimam namena zlorabiti besede pri proceduralnem. Nisem 100% prepričan, ampak mislim, da je proceduralno. Ta problem, ki ga je načel profesor Bučar, je povezan tudi z vsebino zakona. Vidim samo dva izhoda. Ali tega zelo resnega prigovora, ki ga ima gospod Bučar, ne upoštevamo in potem vsebino naprej obravnavamo, ki pomeni dejansko drugi zakon, ali pa, če jo upoštevamo, potem je edino možno, če je predlagatelj pripravljen, da umakne zakon, ali pa, da zavrnemo ta zakon in da se potem, če je potrebno, obravnava drugi zakon.</p>
            </sp>
            <sp xml:id="SDZ1-Redna-31-1995-05-17.sp11">
               <speaker>PODPREDSEDNIK DR. LEV KREFT:</speaker>
               <p>Mi smo že v drugi obravnavi, tako da v bistvu edino, kar je možno je, da predlagatelj zakon umakne, nezadovoljen z izidom prve obravnave, kar je po mojem po poslovniku možno. Vse drugo pa v drugi obravnavi ni možno, ker v drugi obravnavi ni možno, da mi zavrnemo zakon - imamo samo drugo obravnavo. V proceduralni obravnavi ne morete dobiti besede, gospa ministrica. Proceduralno ima besedo gospod Marijan Poljšak.</p>
            </sp>
            <sp xml:id="SDZ1-Redna-31-1995-05-17.sp12">
               <speaker>MARIJAN POLJŠAK:</speaker>
               <p>Stvar je zapletena predvsem zato, ker je Odbor za družino, socialo in delo sprejel amandmaje Vlade kot nosilne, ker zdaj v bistvu gre za ta, po drugi poti pripeljan zakon Vlade. Se pravi, da zdaj moramo dati - poskušal bom formulirati proceduralni predlog. Predlagam, da Državni zbor glasuje o tem, da zavrne sklepe Odbora za družino, delo in socialo oziroma zavrne to, da je ta odbor sprejel vladne amandmaje. Če odbor ne bi podprl vladnih amandmajev, bi mi lahko normalno šli po zakonu gospoda Pavlice. Če ta proceduralni sklep ni dober, prosim nekoga drugega, ki je bolj strokovnjak, naj predlaga drug proceduralni sklep. Moj proceduralni sklep je, da glasujemo o tem, da zavrnemo odločitve odbora, ker, če zavrnemo odločitve odbora, odbor je stvar postavil na glavo. Ne podcenjujem odbora. Lahko je tudi kdo mislil dobronamerno. Hvala.</p>
            </sp>
            <sp xml:id="SDZ1-Redna-31-1995-05-17.sp13">
               <speaker>PODPREDSEDNIK DR. LEV KREFT:</speaker>
               <p>Hvala. Edino možen proceduralni predlog, ki ga lahko naredimo in ga sprejmemo je, če v imenu poslanske skupine itd. kvalificirani predlagatelji predlagajo, da se ponovno odpre prva obravnava, ki je bila že zaključena in da se potem predlagajo taki ali drugačni sklepi v prvi obravnavi. To je možno še narediti, sicer moramo pa takoj preiti k 1. členu in glasovati o drugi obravnavi, ki je znotraj hitrega postopka, ni več druge razprave, kot da dam v obravnavo 1. člen z amandmaji, ki so k njemu vloženi.</p>
               <p>Pri tem ta rešitev pri tem zakonu rešuje zaplet pri tem zakonu, opozorilo, ki ga je dodal gospod dr. France Bučar, pa seže mnogo dlje od tega posamičnega zakona in seveda, karkoli rešimo pri tem zakonu, to ne pomeni, da ni potreben razgovor o tej situaciji, v kateri delamo.</p>
               <p>Ste se vi javili, gospod France Bučar. Izvolite. Potem pa še gospod Jelinčič z novim proceduralnim predlogom.</p>
            </sp>
            <sp xml:id="SDZ1-Redna-31-1995-05-17.sp14">
               <speaker>DR. FRANCE BUČAR:</speaker>
               <p>Moj predlog je približno podoben, kot je bil predlog predgovornikov. Mislim, da je to edina rešitev, pri čemer naj predvsem Vlada pokaže dobro voljo. Strinjam se, da je tisto, kar Vlada želi s svojimi amandmani pod to streho spraviti, da je to predmet posebnega zakona, in da dejansko zasluži, da se obravnava v tem zboru. Samo, naj Vlada to v obliki posebnega zakona naredi, pošlje, recimo, zboru v obravnavo in mislim, da so to zadeve, ki prav kličejo po tem, da se jih reši. Ne moremo pa tako, z levo roko in mimogrede, reševati v okviru nekega drugega zakona. Mislim, da je to možno. Zato ta zakon vrnimo v prvo obravnavo, med tem pa naj Vlada pripravi ureditev tistih stvari, ki jih mora pri tem zakonu narediti. Mislim, saj je to pravzaprav na videz samo pravda o oslovi senci, ampak v resnici gre za zelo pomembno proceduralno zadevo, ki ima globoko notranjo težo. Hvala lepa.</p>
            </sp>
            <sp xml:id="SDZ1-Redna-31-1995-05-17.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej sam bi, preden vam dam besedo gospod Jelinčič, ker mislim, da moramo doreči proceduralni predlog - to je način našega dela, preden karkoli drugega naredimo.</p>
               <p>Do sedaj podani proceduralni predlogi se izvajajo na to, da je samo v skladu s poslovnikom - to je ta, o katerem je govoril tudi gospod dr. France Bučar - to je drugi odstavek 188. člena, druga obravnava predloga zakona, ki jo smiselno uporabljamo pri hitrem postopku, ko pridemo do druge obravnave. Ta drugi odstavek pravi: "Na predlog matičnega delovnega telesa, poslanske skupine ali najmanj desetih poslancev lahko Državni zbor sklene, da se v drugi obravnavi opravi splošna razprava o predlogu zakona ali, da se o predlogu zakona ponovno opravi prva obravnava". Se pravi, da lahko tak proceduralni predlog dam na glasovanje Državnemu zboru, če ga seveda dobim, formuliranega od matičnega delovnega telesa - v tem primeru bi se moral sestati - od neke poslanske skupine ali najmanj 10 poslancev, kjer je potem potrebno pobrati podpise.</p>
               <p>Sprašujem torej ali je tukaj v dvorani kakšna poslanska skupina, ki želi ta predlog podati? Gospod Zmago Jelinčič, želite na to vprašanje odgovoriti? Izvolite.</p>
            </sp>
            <sp xml:id="SDZ1-Redna-31-1995-05-17.sp16">
               <speaker>ZMAGO JELINČIČ:</speaker>
               <p>Hvala lepa. No, ravno to sem mislil predlagati, kajti naša poslanska skupina bi želela pol ure pavze, zato sem že prej dvigal roko in bomo mi to vložili, če nobeden drug, ampak mi bomo. Lahko se pa zraven podpiše tudi katera druga poslanska skupina.</p>
            </sp>
            <sp xml:id="SDZ1-Redna-31-1995-05-17.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predno dam pol ure odmora, bi prosil, da hkrati, ko se pripravlja ta predlog, da seveda poskušajo predvsem predlagatelja in predlagatelji večine amandmajev, predlagatelj zakona najti rešitev za to situacijo, ker mislim, da sicer te seje ne bo nikoli konec.</p>
               <p>Želite besedo, gospod predsednik? Besedo ima še, preden dam odmor, predsednik Državnega zbora gospod Jožef Školč. Izvolite.</p>
            </sp>
            <sp xml:id="SDZ1-Redna-31-1995-05-17.sp18">
               <speaker>JOŽEF ŠKOLČ:</speaker>
               <p>Hvala lepa, gospod predsedujoči! Meni je žal, da ste me spregledali in to na nek način vnaprej povem, da se opravičujem, ker bom posredoval takrat, ko je podan proceduralni predlog in pravzaprav ne bi imel pravice govoriti, in če kdo ugovarja, potem bom tudi nehal. Če ne ugovarja, bi pa prosil, če mi dovolite, da le rečem, da so, po moji presoji, kljub vsemu izpolnjeni vsi proceduralni pogoji za drugo obravnavo. To, kar je govoril gospod dr. France Bučar, sicer drži in je v veliki meri mogoče upoštevati pri samem glasovanju. Zato bi rad pozval, glede na to, da je bilo predvsem včeraj veliko govora o ugledu Državnega zbora k temu, da ne izkoriščamo proceduralnih metod, lahko jih pa tudi seveda, to je naša odgovornost, ampak da se pri tem zavemo, da so vsi pogoji, da lahko s tem  zakonom nadaljujemo. Da je sicer možno to, kar bo predlagal gospod Jelinčič, ampak to je običajno relevantno, takrat kadar zakoni ne gredo po hitrem postopku, ni pa mogoče reči, kaj jaz vem, v četrtek popoldne smo končali splošno razpravo, danes jo pa spet odpremo, zato ker nam amandmaji, ki so vloženi na neki način ne ustrezajo. Ko se bo govorilo o amandmajih je treba pač upoštevati njihovo vsebino, upoštevati lahko to kar je govoril poslanec dr. Bučar, da posegajo v urejanje drugih zakonov. Ni pa mogoče v tem trenutku, ko socialni partnerji pričakujejo, da bomo mi z zakonom poskušali potrditi tisto, kar je možno potrditi, da bomo s proceduro izigravali to, glede na to, da smo od Vlade in socialnih partnerjev več let zahtevali, da ta socialni sporazum sklenejo. V tem trenutku smo mi v igri, smo lahko v tem, kar je bilo to imenovano izsiljevanje, smo pa seveda tudi pred odgovornostjo, da v skladu z našim znanjem in tem glasujemo o stvareh, jih sprejmemo ali zavrnemo. Povemo lahko socialnim partnerjem, da urejajo s svojim sporazumom tudi tiste stvari, ki jih ne gre s tem sporazumom urejati ampak menim, da mora Državni zbor, ki ima te zakone v proceduri od 3. marca, nima jih od 26. aprila, ampak od 3. marca,mora o teh rečeh odločiti, po moji presoji do konca, in jaz bi zelo rad, da na tej seji. Tudi, če se vrnemo v fazo nazaj, glede na to, da je bil hitri postopek sprejet, bomo spet prišli do podobnih amandmajev v drugi in tretji fazi in odločiti se bo treba. Tako da bi vas prosil, tiste, ki mislite, da je mogoče pred odločitvijo pobegniti, da morate vedeti, da  smo izvoljeni zato, da odločitve sprejemamo. Hvala lepa.</p>
            </sp>
            <sp xml:id="SDZ1-Redna-31-1995-05-17.sp19">
               <speaker>PODPREDSEDNIK DR. LEV KREFT:</speaker>
               <p>Zahvaljujem se za ta poseg. Seveda pa ne morem storiti drugega, glede na predlog, ki je bil dan, kot da odredim pol ure odmora, delo bomo nadaljevali ob 11.30 uri.  </p>
            </sp>
            <stage type="time">(Seja je bila prekinjena ob 10.49 uri in se je nadaljevala ob 11.36 uri.)</stage>
            <sp xml:id="SDZ1-Redna-31-1995-05-17.sp20">
               <speaker>PODPREDSEDNIK DR. LEV KREFT:</speaker>
               <p>Prosim vodje poslanskih skupin, da zagotovijo pogoje za delo, torej prisotnost poslank in poslancev iz svojih poslanskih skupin.</p>
               <p>Spoštovane kolegice poslanke, spoštovani kolegi poslanci, gospe in gospodje. Nadaljujemo delo Državnega zbora. Preden se vrnem k prekinjeni točki dnevnega reda, vas prosim, da zagotovimo prisotnost v dvorani. Ugotavljamo prisotnost v dvorani. Hkrati je seveda to tudi prošnja, da zasedete svoja mesta in da se umirite. Ugotavljamo prisotnost Ugotavljamo prisotnost, še ugotavljamo prisotnost. Še vedno ugotavljamo prisotnost, bom počakal na vse. Ugotavljamo prisotnost. V dvorani je 68 poslank in poslancev. Zbor je sklepčen in lahko odloča.</p>
               <p>Odmor je zahtevala poslanska skupina Slovenske nacionalne stranke. Želite poročati po odmoru? (Ne.) Vložen je bil predlog sklepa k predlogu zakona o najnižji in najvišji dejanski plači. Torej, se vračamo k <title>3. TOČKI DNEVNEGA REDA</title>, ki jo ponovno odpiram in ta predlog sklepa se glasi: "Na podlagi drugega odstavka 188. člena poslovnika Državnega zbora Republike Slovenije predlagamo, da se o predlogu zakona o najnižji in najvišji dejanski plači ponovno opravi prva obravnava". Gre za predlog proceduralnega sklepa, ki ga seveda s tem dajem tudi takoj na glasovanje. Pred tem ga bom še enkrat ponovil, čeprav ste ga slišali že pred odmorom. Predlog, ki ga dajem na glasovanje, se glasi: "Na podlagi drugega odstavka 188. člena poslovnika Državnega zbora Republike Slovenije predlagamo, da se o predlogu zakona o najnižji in najvišji dejanski plači ponovno opravi prva obravnava".</p>
               <p>Dajem ta predlog na glasovanje. Če želite proceduralno, imate besedo. Jaz sem povedal, kdo predlaga, samo niste poslušali, poslanska skupina Slovenske nacionalne stranke. To sem povedal in še to sem dodal, da se je podpisal gospod Zmago Jelinčič. Želi še kdo kakšno informacijo? Ali je potrebno, da ponovno preberem predlog sklepa? Ugotovimo sklepčnost! (74 prisotnih.)</p>
               <p>Kdo je za? (18 poslancev.) Je kdo proti? (41 poslancev.)</p>
               <p>Ugotavljam, da ta predlog sklepa ni bil sprejet.</p>
               <p>S tem so vzpostavljeni pogoji, da preidemo h glasovanju v drugi obravnavi.</p>
               <p>V obravnavo in na glasovanje dajem 1. člen zakona in amandmaje, štirje so, ki jih imate v pregledu.</p>
               <p>a) Besedilo 1. člena se nadomesti z naslednjim besedilom: "S tem zakonom se zagotavlja izvajanje dogovora o politiki plač in drugih prejemkov, zaposlenih v gospodarstvu, Uradni list Republike Slovenije številka 22/95, v nadaljnjem besedilu "dogovor", in določil socialnega sporazuma za leto 1995 (Uradni list Republike Slovenije številka 22/95), v nadaljnjem besedilu "socialni sporazum", ki se nanaša na usklajevanje plač in drugih prejemkov v Republiki Sloveniji". Predlagatelj je Vlada Republike Slovenije, matično delovno telo amandma podpira. Če je ta amandma sprejet, je glasovanje o amandmajih pod točkama b) in c) brezpredmetno. Ta dva amandmaja pa se glasita. Prvi: besedilo 1. člena se spremeni, tako da se glasi: "Ta zakon ureja način določanja minimalne plače". Predlagatelj je poslanska skupina SND, Ivan Verzolak, matično delovno telo ne podpira, Vlada Republike Slovenije ne podpira. c) Beseda "najnižja" se črta in nadomesti z novim besedilom "minimalne plače". Predlagatelj je poslanska skupina SDS, Ivo Hvalica. Matično delovno telo ne podpira, Vlada Republike Slovenije ne podpira.</p>
               <p>Vložen pa je tudi amandma, ki ga imate na strani 2 pod d), ki se glasi: za 1. členom se doda novi 1.a člen, ki se glasi: "Po tem zakonu se v skladu z dogovorom določajo plače in drugi prejemki zaposlenih pri delodajalcih s področja gospodarstva, za katere velja splošna kolektivna pogodba za gospodarstvo, Uradni list Republike Slovenije številka 39/93. S področja negospodarskih dejavnosti delodajalci, ki so ob uporabi odloka o enotni klasifikaciji dejavnosti uvrščeni v področja 12 do 14 klasifikacij, Uradni list SFRJ številka 47/90, ki niso vključeni v sistem izplačevanja plač po zakonu o razmerjih plač v javnih zavodih, državnih organih in organih lokalnih skupnosti, Uradni list Republike Slovenije, številka 18/94. Za delodajalca po določilih tega zakona se šteje vsaka pravna ali fizična oseba na področju iz prejšnjega odstavka, ki zaposluje delavce, v nadaljnjem besedilu delodajalec". Predlagatelj je Vlada Republike Slovenije, matično delovno telo amandma podpira. Želi kdo besedo o teh amandmajih in o členu? Gospod magister Janez Jug, potem pa še gospod Feri Horvat.</p>
            </sp>
            <sp xml:id="SDZ1-Redna-31-1995-05-17.sp21">
               <speaker>MAG. JANEZ JUG:</speaker>
               <p>Spoštovani kolegi, spoštovano predsedstvo! Mislim razpravljati na prvi amandma, ki ga je vložila Vlada. Ob danih pogojih razvoja svetovnega gospodarstva je uspešnost slovenskega gospodarstva odvisna od uspešnosti domačega prestrukturiranja in od uspešnosti pri vodenju tekoče in razvojne ekonomske politike. Zastavljeni cilji razvojni, scenarij plus variante, je uspešna preobrazba za razvito tržno gospodarstvo, ki bo sposobno v svetovni konkurenci znotraj enotnega evropskega gospodarskega prostora. Ta cilj mora podpirati ekonomska politika z doseganjem razvojno naravnanih delitvenih razmerij in v primarni in končni delitvi bruto družbenega pridelka. To v sedanjem trenutku pomeni dosledna politika zadrževanja rasti realnih plač na zaposlenega v okvirih produktivnosti in zmanjševanja davčnih bremen gospodarstva. V strukturi davčnih prihodkov naj bi se povečal delež posrednih davkov ter davkov na dobiček in premoženje. Takšna politika bi se ugodno odrazila v primarni delitvi v korist dohodkov, ki ostanejo v podjetjih za tehnološko prenovo in razvoj.</p>
               <p>Na makro nivoju pa bi pozitivno vplivala na oživljanje investicij in izvozno konkurenčnost gospodarstva. Povečal bi se izvoz, podprt z rastjo kapacitet, produktivnosti in konkurenčnosti. Z zadrževanjem cene dela v okviru produktivnosti, bi le to postalo atraktivnejši produkcijski faktor, povečala bi se tudi zaposlenost.</p>
               <p>Politika plač. Vlada na podlagi tega scenarija izvaja tudi določeno politiko plač. 13. aprila 1995 sta bila podpisana dva dokumenta, ki bosta od 1. aprila 1995 dalje, do 31. marca 1996, urejala politiko plač na področju gospodarstva. To pomeni, tarifna priloga k splošni kolektivni pogodbi za gospodarstvo za leto 1995 in dogovor o politiki plač in drugih prejemkov, zaposlenih v gospodarstvu. O sami tarifni postavki k splošni kolektivni pogodbi ne bi govoril, ker jo vsi dobro poznate. Drugi dokument pa je dogovor o politiki plač in drugih prejemkov zaposlenih v gospodarstvu, ki je sestavni del socialnega sporazuma med delodajalci, delojemalci in Vlado Republike Slovenije in ureja politiko plač v gospodarstvu do konca marca 1996. Dogovor določa način obračunavanja plač za april 1995, omejitve in možnost povečanje mase plač vsake tri mesece za naslednje tromesečje po dogovorjeni eskalacijski lestvici.</p>
               <p>Če bodo podjetja dosledno upoštevala vsebino sprejetega dogovora, bo dohodkovna politika dosegla zastavljeni cilj, zapisan v socialnem sporazumu za 1995 leto in bo masa plač v letu 1995 realno enaka masi plač v letu 1994, s tem, da bodo plače pri posameznem delodajalcu odvisne od njegovih poslovnih rezultatov. Na podlagi pozitivnega poslovnega izida, doseženega v prvi polovici letošnjega leta, delodajalci lahko izplačajo plače nad višino, ki jo določa ta dogovor. Najnižje izplačilo mesečne plače na zaposlenega za polni delovni čas in predvidene delovne rezultate za mesec april, maj in junij ne more biti nižje od 45 tisoč slovenskih tolarjev.</p>
               <p>To izplačilo se vsake tri mesece usklajuje na osnovi dogovorjene eskalacijske lestvice. Obstoječi način reševanja ne daje pravih rezultatov. Nosilci ekonomskih politike bi se morali zamisliti nad visokimi davki, ki obremenjujejo njena delovna mesta in posredno tudi znižujejo neto dohodke. To je prevelik razpon med bruto in neto in v okviru tega razpona bi morala igrati tudi določeno politiko Vlada.</p>
            </sp>
            <sp xml:id="SDZ1-Redna-31-1995-05-17.sp22">
               <speaker>PODPREDSEDNIK DR. LEV KREFT:</speaker>
               <p>Če dovolite, spoštovane kolegice poslanke, spoštovani kolegi poslanci, posebej pa spoštovani kolega Janez Jug, ki se mu opravičujem, da sem ga prekinil. Takole se ne bo dalo delati. Smo pri glasovanju in vas prosim, da spremljate glasovanje, smo v drugi obravnavi, vsaka beseda, ki je tukaj izgovorjena, ima pomen za glasovanje. Izvolite. Zato se ljudje javljajo.</p>
            </sp>
            <sp xml:id="SDZ1-Redna-31-1995-05-17.sp23">
               <speaker> MAG. JANEZ JUG:</speaker>
               <p>Zmanjšuje povpraševanje po delovni sili. Prav zaradi tega so vedno bolj glasne zahteve sindikalistov po višjih plačah, delavce pa spodbuja k sivi ekonomiji.</p>
               <p>Plače bi se morale prilagajati produktivnosti in v njih bi se morale odraziti dosledno "usposobitve" nekega podjetja. Odločilnega pomena za višino plače je tudi sistem socialnega varstva, katerega stroški se povečujejo in zvišuje tudi prag plač. Zaviralno deluje na trg delovne sile. Zanemarjamo tudi dejstvo, da je tudi plača določena glede na povpraševanje in ponudbo delovne sile. Zaslužek posameznika bi moral vedno odražati tudi realno rast produktivnosti in plače se naj ne bi povečevale neskladno z njeno rastjo. Vlada naj bi se v tem primeru ukvarjala predvsem z vprašanjem, kako zagotoviti ugodno gospodarsko klimo in ugodne pogoje za gospodarski razcvet. Delavcem in delodajalcem pa mora olajšati in poceniti izmenjavo ponudbe in povpraševanja. Posledica takega dogovora, takega zakona so tudi pogodbe o plačah in omenjeni zakon bi ščitil predvsem zaposlene, ki že imajo delovno mesto, medtem ko je tistim, ki so brez dela, vstop v delo skoraj onemogočen.</p>
               <p>Vlada mora opraviti osnovno nalogo, doseči kooperacijo nosilcev družbene in ekonomske moči. To ji je tudi uspelo. Ali bo parlament s tem, ko bo sprejemal ta zakon, prevzel nase pristojnost in odgovornost Vlade, to je kooperacijo, o kateri sem malo prej govoril oziroma ohranil ravnovesje med zakonodajo, izvršno oblastjo, svobodno določil pozicijo oblasti na nižjih ravneh, torej nosilce ekonomske politike. Podpiram Vlado in njene dogovore. Torej je zakon s tega vidika vprašljiv. Bojim se, da bi sprejetje tega zakona pomenilo zaostrovanje pogajalskih pozicij med delodajalci in sindikalisti, odpira pa tudi določena moralna vprašanja in vzbuja tudi lažne spodbude. S tega vidika podpiram ta zakon, ker če ga že moramo sprejeti - amandmaje Vlade in tako bom tudi glasoval. Osebno pa posredno mislim, da je ta zakon v sistemu, katerega gradijo, nepotreben. Hvala.</p>
            </sp>
            <sp xml:id="SDZ1-Redna-31-1995-05-17.sp24">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Feri Horvat.</p>
            </sp>
            <sp xml:id="SDZ1-Redna-31-1995-05-17.sp25">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Enako, kot kolega Janez Jug, tudi jaz podpiram amandmaje Vlade in še kakšnega, ki je na tej liniji kot amandmaji Vlade in vabim in predlagam tudi vam, da se opredelite, tako da podprete amandmaje Vlade tako pri tem 1. členu kot tudi pri ostalih členih, vključno z najnižjo plačo.</p>
               <p>Dovolite mi, da z nekaj besedami oziroma stavki obrazložim oziroma podkrepim tako stališče. Zelo dobro razumem in tudi</p>
               <p>soglašam z motivi, ki jih je imel predlagatelj zakona pri predlogu, predvsem za najnižjo plačo, vendar je dejstvo, da mi tudi ne moremo zagotavljati najnižjih plač z zakonom, ne da upoštevamo vse posledice in v vsej povezavi tudi z drugimi elementi, predvsem tistimi, ki jih ima dosežene socialni sporazum. Samo v zakon napisati neko plačo še ne pomeni, da bodo delavci dejansko res lahko, tudi vsi tisti, ki so prizadeti, tudi take plače dobivali na daljši rok. Tudi popolnoma razumem, da bi bil tak zakon potreben, kot je bil predložen. Samo tak, kot je bil predložen z najnižjo, pa morda tudi z nekim gornjim limitom v primeru, če ne bi imeli socialnega sporazuma oziroma sporazuma socialnih partnerjev. Takrat, ko je predlagatelj te rešitve predlagal, je tako tudi bilo. Zdaj je situacija bistveno spremenjena, ker imamo socialni sporazum in prav zaradi tega mislim, da so smiselna in potrebna takšna zakonska določila, ki bodo zagotovila izvajanje socialnega sporazuma. Morda še kakšna manjša dopolnitev. Vse, kar pa pomeni bistveni odmik od tega socialnega sporazuma, in kar je tudi izraženo v nekaterih amandmajih, pa je treba zavrniti, ker bi bila to sicer ekonomska in politična napaka. Naj naveden samo dva bistvena argumenta za to, prvi je ekonomski in drugi bolj politični. Najprej, mi ne moremo mimo gospodarske situacije in mimo, prav dramatičnih opozoril podjetij v zadnjih dneh, njihovih združenj in tudi združenja delodajalcev o zelo verjetnih zelo hudih ekonomskih posledicah, če bi sprejeli tak zakon oziroma take amandmaje, predvsem ko dvigujemo najnižjo plačo. To velja predvsem za najbolj izvozno usmerjene branže za neto izvoznike  lesarji, kot so tekstilci, kot so izdelovalci čevljev, izdelovalci gospodinjskih aparatov in podobno. Pred seboj imamo pismo, ki so ga poslali iz Gorenja, prihajajo tudi druga podobna opozorila in mimo njih ne moremo. V teh dejavnostih dela preko 70.000 delavcev. Že zdaj je problem konkurenčnosti in ko razpravljamo  o proračunu, vidimo, da je neprestano prisotno opozorilo in zahteva izvoznikov, da nujno rabijo določeno podporo. Hkrati, ko je taka gospodarska situacija, bi mi prišli z rešitvami, ki bi to situacijo še poslabšale. Dejstvo je, da bi to imelo za posledico izgubo poslov, nadaljnja posledica je izguba delovnih mest. Kakorkoli, če bi take rešitve sprejeli, ne bi bilo samo povišanje plač najnižjim ampak bi to za seboj potegnilo tudi verižno reakcijo, spremembo plač pri drugih kategorijah in posledica bi bila, da bi se povprečna plača in masa plač bolj povečala kot pa to izhaja morda iz prvih direktnih izračunov, če upoštevamo samo te z najnižjimi.  </p>
               <p>Drugi argument je ta, da bi s tem sprejeli, če bi take rešitve, mimo doseženega sporazuma socialnih partnerjev, da bi začeli rušiti tisto, kar je bilo s težavo  doseženo. Dosežen je prvi korak sporazuma oziroma prvi korak v tem sporazumevanju socialnih partnerjev. Dejstvo je, da je takšno dogovarjanje socialnih partnerjev v urejenih državah tržne ekonomije v Evropi civilizacijski dosežek in dejansko najvišji zakon na tem področju, ki zagotavlja relativni socialni mir in tudi stabilnost. Mislim, da je to za Slovenijo, v sedanji gospodarski situaciji v tranziciji in v približevanju Evropi še toliko bolj potrebno. Zato mislim, da je Državni zbor dolžan socialno sporazumevanje podpreti, ga tudi zakonsko sankcionirati, ne pa ga z drugačnimi določili rušiti, tako iz gospodarskih kot političnih in tudi iz socialnih razlogov. Hvala lepa.</p>
            </sp>
            <sp xml:id="SDZ1-Redna-31-1995-05-17.sp26">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Marijan Poljšak, izvolite.</p>
            </sp>
            <sp xml:id="SDZ1-Redna-31-1995-05-17.sp27">
               <speaker>MARIJAN POLJŠAK:</speaker>
               <p>Sedaj debatiramo o 1. členu in o amandmaju k 1. členu. Ne bom glasoval za amandmaje Vlade, ker sedaj je čas, da tisto, kar smo prej diskutirali, uresničimo, če je seveda večina v tem parlamentu za to. Ker, če ne bomo glasovali za amandmaje Vlade, če večina ne bo glasovala za amandmaje Vlade, potem bomo obravnavali in naprej diskutirali o zakonu gospoda Pavlice in o amandmajih na ta zakon. Če pa bodo v tem 1. členu sedaj, se pravi v tej rundi, zavedati se moramo, v tej rundi sedaj izglasovali amandmaje Vlade, potem bomo naprej debatirali samo še o amandmajih Vlade in o amandmajih na te amandmaje. Se pravi, zdaj v tem trenutku se zadeva odloča.</p>
               <p>Sociala se sedaj ne odloča v celoti in jaz bom diskutiral tudi potem kasneje, odvisno od tega, kaj se bo sedaj zgodilo, bom diskutiral, ampak kljub temu, predgovorniki so me vzbudili, da vsaj nekaj povem. Recimo, izvozniki jočejo. Sprejmite ta dogovor, kot je narejen, zato, da bodo plače čim nižje, da bodo čim ceneje prodajali izdelke v tujino, ker v tujini, kakor smo videli, bodo lahko njihovi posredniki te izdelke dražje prodajali, dobiček si bodo pa že razdelili.</p>
               <p>Da ne ponavljam zgodbe, prvič in drugič o socialnem paktu, ker zadeve se zgovarjajo na socialni pakt, da je treba vladne predloge podpreti zaradi socialnega pakta, zaradi dogovora o plačah, o politiki plač in ker so to sindikati, ki predstavljajo delavce. Se bom ustavil, ki ne predstavljajo delavcev, so naredili dogovor. Sindikati ne predstavljajo delavcev, ker normalno je, da mora biti delavska plača večja kot je socialna podpora. Vzemite štiričlansko družino, nobeden nima zaposlitve, štirje krat 18.000 je 72.000. Če pa dva delata, ne moreta dobili dva krat 27.000, pa dobita 54.000, pa nič dodatka oziroma lahko dobita dodatek kasneje, morata vprašati za socialni dodatek. Se pravi, zdaj se bitka odloča proceduralno, kasneje se bomo še prepirali, ker vem, da bo diskusija k drugim amandmajem in drugim členom, ampak zdaj se proceduralno zadeva odloča. Če sedaj ne sprejmemo amandmaja Vlade, k čemer tudi jaz pozivam, potem bomo zadevo peljali normalno, kakor je bila zastavljena v začetku. Hvala.</p>
            </sp>
            <sp xml:id="SDZ1-Redna-31-1995-05-17.sp28">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospa ministrica Rina Klinar.</p>
            </sp>
            <sp xml:id="SDZ1-Redna-31-1995-05-17.sp29">
               <speaker>RINA KLINAR:</speaker>
               <p>Hvala lepa, gospod podpredsednik. Spoštovane poslanke in poslanci! V zvezi s tem amandmajem, ki ga je vložila Vlada, predlagam, da ga tudi ob glasovanju podprete, bi želela samo pojasniti to, kar je bilo že prej tudi nakazano. Namreč, ekonomsko-socialni svet v tej državi bo 22. junija slavil prvo obletnico svojega dela in glede na mladost dela si lahko ta država šteje v ponos, da je bil prvič podpisan socialni sporazum po nekajmesečnem usklajevanju in nič kaj lahkem dogovarjanju, drugič v zgodovini štiriletne samostojnosti te države dogovor o politiki plač in verjamem, da je to zadosten razlog, da tudi ta najvišji državno-zakonodajni zbor to tudi podpre.</p>
               <p>Glede na to, da so se partnerji tako v sporazumu kot dogovoru zavezali, da Vlada predlaga način uresničevanja in tudi podprli, da z zakonom uresničimo to, menim, da je tudi to zadostna podlaga, da tudi vi podprete to odločitev. To smo ponovno preverjali in tudi predlagali, da se tega zasedanja udeležijo predstavniki ostalih dveh partnerjev, zato, da bi lahko tudi sami neposredno spremljali in tudi, če bi dobili besedo, lahko pojasnili, zakaj smo se tako dogovorili. Naj v zvezi s partnerji in sindikati povem tole. V tej državi so v ekonomsko-socialnem svetu prisotni predstavniki štirih konfederacij na ravni države. Ostali so bodisi panožni sindikati, približno 130, ker so nekateri v fazi spreminjanja različnih sindikatov. Te konfederacije predstavljajo večino zaposlenih delavcev. Mi imamo tudi zakon o reprezentativnosti sindikatov in na tej podlagi so ti sindikati dobili tudi svojo verifikacijo. Tudi drugi partner, delodajalci so v bistvu zelo raznoliki in so tudi podprli intencijo take ureditve, tako v socialnem sporazumu kot tudi v dogovoru o politiki plač. Zato menim, da je to zadosten razlog, da tudi vi podprete te amandmaje in tudi na tak način omogočite realizacijo tistega, kar je bilo tudi sicer s predlaganim osnovnim zakonom poslanca Pavlice tudi želeno, glede na to, da je bil zakon gospoda Pavlice vložen pred tem, ko je bil sklenjen dogovor oziroma podpisan socialni sporazum.</p>
               <p>Samo še to bi rekla na razpravo profesorja dr. Bučarja. Ne strinjam se z oceno, da je šlo pri vlaganju vladnih amandmajev za podcenjujoč odnos do poslancev. Vlada se je zavedala svoje odgovornosti in je v ta parlament vložila zakone v skladu s proceduro, tudi upoštevajoč stališče Sekretariata za zakonodajo, da zaradi proceduralnih razlogov ne more priti do obravnave našega zakona v Državnem zboru. Tukaj imam dve pismi, z dne 5.5. in 9.5., ki nas seveda napotujeta na to, zakaj te obravnave ni bilo mogoče in upoštevajoč proceduro, ker menim, da je korektno, da seveda tudi na tak način, upoštevajoč problematiko, predvsem pa tudi dejstvo, seveda, da sprejem teh amandmajev ali nesprejem pomembno vpliva tudi na obseg in višino državnega proračuna, opravimo razpravo sedaj, ker menim, da je vsebina tista, ki zasluži vso pozornost. Hvala.</p>
            </sp>
            <sp xml:id="SDZ1-Redna-31-1995-05-17.sp30">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marijan Poljšak, izvolite. Verjetno replika oziroma pojasnilo.</p>
            </sp>
            <sp xml:id="SDZ1-Redna-31-1995-05-17.sp31">
               <speaker>MARIJAN POLJŠAK:</speaker>
               <p>Mene gospa ministrica ni prepričala, da sindikati zastopajo interese delavcev. Poleg tega, spoštovani kolegi, vas opozarjam. Torej, delavci svoje interese uresničujejo preko sindikatov, toda delavci so tudi naši volivci. Želim vas spomniti, da smo mi v predvolilnem času dali tem delavcem svoje obljube. Se pravi, mi lahko tukaj, ne lahko, ampak moramo tukaj mimo sindikatov zastopati interese naših volivcev. Tisti, ki čuti in mislim, da je tukaj notri večina med poslanci, ki čutijo svojo dolžnost do delavcev, bo glasoval proti amandmajem Vlade, potem bomo pa stvari normalno speljali naprej. Hvala.</p>
            </sp>
            <sp xml:id="SDZ1-Redna-31-1995-05-17.sp32">
               <speaker>PODPREDSEDNIK DR. LEV KREFT:</speaker>
               <p>Želi še kdo besedo? Ugotavljam, da ne. Zaključujem razpravo in prehajamo h glasovanju. Najprej dajem na glasovanje amandma, ki ga imate v pregledu pod a). Glasujemo o amandmaju pod a). Ugotovimo sklepčnost! (55 prisotnih.)</p>
               <p>Kdo je za? (44 poslancev.) Je kdo proti? (7 poslancev.)</p>
               <p>Ugotavljam, da smo amandma pod a) sprejeli.</p>
               <p>S tem sta amandmaja pod b) in c) brezpredmetna in prehajam h glasovanju o točki d), ki jo imate na drugi strani.</p>
               <p>Na glasovanje dajem amandma pod d). Ugotovimo sklepčnost! (55 prisotnih.)</p>
               <p>Kdo je za? (42 poslancev.) Je kdo proti? (8 poslancev.)</p>
               <p>Ugotavljam, da smo tudi ta amandma sprejeli.</p>
               <p>Ker smo spremenili celotno besedilo 1. člena, glasovanje o 1. členu v celoti ni potrebno.</p>
               <p>Prehajamo k obravnavi in h glasovanju o 2. členu. K temu so vloženi amandmaji, ki jih imate v pregledu na straneh od 2 do 8. Dovolite mi, da amandmajev v pregledu ne berem, vas bom pa seveda pri glasovanju sproti opozarjal, o katerem glasujemo. Hkrati pa vam želim prebrati tiste amandmaje, ki smo jih prejeli dodatno. Če se torej strinjate, bom prebral tiste amandmaje, ki jih v pregledu nimate, prejeli pa ste jih na klop dodatno. Bom tudi povedal, kje jih bomo uvrstili v pregled in na katerem mestu bomo o njih glasovali, tako da tisti, ki spremljate pregled, da boste lahko tudi vedeli, kje si naredite znak, da bomo glasovali o amandmaju, ki ga v pregledu ni.</p>
               <p>Prvi amandma, ki ga ni v pregledu je takoj na začetku, torej še pred točko a), amandma na amandma na amandma, ki ga je vložil gospod Maksimiljan Lavrinc in se glasi: k 2. členu v amandmaju odbora na tretji amandma Vlade Republike Slovenije se črta besedilo: v besedilu 2. člena amandmaja Vlade Republike Slovenije, se na koncu drugega in tretjega odstavka piki zamenjata z vejicama in doda naslednje besedilo: "Vendar ne morejo biti višje od 600 tisoč tolarjev bruto". In na tem mestu, torej na začetku, pred prehodom na glasovanje o amandmaju, ki ga imate pod a), bomo glasovali o tem naknadno vloženem amandmaju na amandma Vlade, ki ga je vložil gospod Maksimiljan Lavrinc.</p>
               <p>Na strani 3 na vrhu imate amandma pod b). Na ta amandma sta vložila amandmaja gospoda Ivan Verzolak, poslanska skupina SND in gospod Marijan Poljšak. Oba amandmaja se nanašata na amandma pod b). Nimate ju v pregledu.</p>
               <p>Najprej bomo glasovali, če dovolite, da najprej povem, o čem govorim. Najprej bomo glasovali o amandmaju gospoda Verzolaka, ki se glasi: k tretjemu amandmaju: črta se tretji odstavek predlaganega besedila. Na to je vložen amandma gospoda Marijana Poljšaka, ki se glasi, na isti amandma je vložen: v 2. členu tretjega amandmaja se doda nov četrti odstavek, ki se glasi: "Ne glede na določbo drugega in tretjega odstavka tega člena plače ne morejo biti višje od dvanajstkratnika najnižje plače. V ta znesek se vštevajo tudi vsi mesečni prejemki oziroma ustrezni mesečni deleži večmesečnih ali letnih prejemkov, ki po 16. členu zakona o dohodnini predstavljajo osnovo za davek od osebnih prejemkov, razen stimulacij v obliki lastninskih deležev podjetja, v katerem zaposleni prejema plačo". Na tem mestu bomo torej glasovali o teh dveh amandmajih v tem vrstnem redu, kot sem povedal. Najprej o amandmaju poslanske skupine SND, ki ga je vložil gospod Ivan Verzolak v njenem imenu in o amandmaju, ki ga je vložil gospod Marijan Poljšak.</p>
               <p>Nato imam še zadnji, na novo vloženi amandma, ki sodi na stran 6. Na mesto med točkama k) in l). Pred točko l) bomo torej glasovali o amandmaju na ta amandma pod l), ki ga je vložil gospod Marijan Poljšak. Ta amandma se glasi: novi 2.e člen se spremeni, tako da se glasi: "Ne glede na določbe 2., 2.a in 2.c člena tega zakona najnižje izplačilo mesečne plače v skladu s 5. točko dogovora za zaposlenega v Republiki Sloveniji ne more biti nižje od naslednjega procenta povprečne mesečne plače: 44% za mesec maj 1995, 46% za mesec junij 1995, 49% za mesec julij 1995 in 52% za mesec avgust 1995, 55% za mesec september 1995, 58% za mesec oktober 1995, 61% za mesec november 1995, 65% za mesec december 1995".</p>
               <p>To so vsi naknadno vloženi amandmaji, o katerih bomo glasovali na tem mestu. Hkrati pa vas opozarjam, na strani 8 pod točko š) je amandma gospod Maksimiljan Lavrinc umaknil, zato o tem seveda ne bomo glasovali. To je vse, na kar vas opozarjam, preden odprem razpravo o vseh teh vloženih amandmajih, dodatno vložene sem prebral. Tiste, ki jih imate v pregledu, nisem, kot smo se dogovorili in dajem najprej, preden začnemo razpravo, proceduralno besedo gospodu Ivu Hvalici. Želite vi tudi proceduralno, gospod Kociper?</p>
            </sp>
            <sp xml:id="SDZ1-Redna-31-1995-05-17.sp33">
               <speaker>IVO HVALICA:</speaker>
               <p>Hvala lepa za besedo. Spoštovani! Na klopeh nekaterih poslancev se je pojavil dokument z glavo Državni zbor Republike Slovenije, datum 17.5.1995, to je danes, pod katerim so podpisani trije predstavniki koalicijskih strank, ker je menda neko navodilo, ker nihče mi noče pokazati, jaz sem pa to videl čez klop, kako se naj glasuje. Kakorkoli že, protestiram proti načinu, kako si lahko tri koalicijske stranke uzurpirajo termin naslov Državni zbor Republike Slovenije. Prosim, da se takoj to razčisti. Hvala.</p>
            </sp>
            <sp xml:id="SDZ1-Redna-31-1995-05-17.sp34">
               <speaker>PODPREDSEDNIK DR. LEV KREFT:</speaker>
               <p>Hvala lepa. Državni zbor Republike Slovenije oziroma njegovo vodstvo ni niti prejelo niti razmnoževalo niti razdeljevalo dokumenta, o katerem ste govorili, zato seveda o njem ničesar ne vemo. Vsakdo, ki dela v Državnem zboru in je poslanec Državnega zbora pred dopisom, ki ga napiše, napiše gori Državni zbor, tako da, če je to tako napisano, ne vidim razloga, da bi se nad tem razburjali. Replik seveda na proceduro ni, razen, če ima kdo še kakšno drugo proceduralno pobudo. Debate o tem ne bom dovolil, ker ni v nobeni zvezi z dokumenti, ki so na dnevnem redu. Če pa imajo ljudje razna dodatna pomagala in podobne zadeve, pa mislim, da to ni stvar Državnega zbora in tega vodstva. To je popolnoma isto, kot si jaz označim v pregledu, kako bom glasoval. Ne vem, ne vidim nobenega razloga, da bi o tem tukaj razpravljali. Če ne želi nihče več proceduralno, se je prvi prijavil k besedi na pisni način, dvakrat celo, gre pa za isto razpravo, ker gre za dvakrat pri 2. členu, gospod Marijan Poljšak, ki mu najprej dajem besedo. Potem se je prijavil k besedi gospod Štefan Kociper. Gospod Pucko, želite vi besedo o vsebini člena ali proceduralno? Potem pa najprej dajem proceduralno besedo še gospodu Pucku. Se opravičujem, ker sem mislil, da se že vsebinsko javljate.</p>
            </sp>
            <sp xml:id="SDZ1-Redna-31-1995-05-17.sp35">
               <speaker>CIRIL PUCKO:</speaker>
               <p>Hvala lepa gospod predsedujoči. Spoštovane kolegice in kolegi! Ta pomoč je nujna, ker je spomin nekaterih koalicijskih poslancev dokaj slab in je to samo pripomoček, da se ne bi spozabili. Hvala.</p>
            </sp>
            <sp xml:id="SDZ1-Redna-31-1995-05-17.sp36">
               <speaker>PODPREDSEDNIK DR. LEV KREFT:</speaker>
               <p>Imam toliko spomina, da se spomnim, da to, kar ste povedali, nima nobene zveze z dnevnim redom in tudi noben proceduralni predlog ni. Zato vas opominjam, da se na ta način več ne javljate k besedi. Besedo dajem gospodu Marijanu Poljšaku. Smo pri razpravi o 2. členu in k njemu vloženih amandmajih. Gospod Poljšak, lahko govorite o obeh zadevah, o katerih ste želeli govoriti naenkrat, lahko pa tudi dvakrat, kakor ste vložili prijavo. Izvolite.</p>
            </sp>
            <sp xml:id="SDZ1-Redna-31-1995-05-17.sp37">
               <speaker>MARIJAN POLJŠAK:</speaker>
               <p>Govoril bom o celotni zadevi skupaj oziroma predvsem o mojih amandmajih, in komentiral tudi nekatere druge. Na žalost, kakor je povedal gospod Hvalica, je prišlo navodilo ali ste se dogovorili v koaliciji, se pravi, da bodo zadeve izglasovane tako kot ste se dogovorili. Želel bi si, da to ne bi bilo tako.</p>
               <p>Prva zadeva. Jaz sem dal amandma glede najvišje plače in tu sem dal identične številke kot jih je dal gospod Lavrinc, ki ga, kot vidim zdaj, ni tukaj. Ker če se sprejme njegovo, je tudi njegovo pozitivno. Recimo, jaz bom glasoval tudi za njegov predlog, ko je najvišja neto plača 540 tisoč. Prav tako bom glasoval za predlog gospoda Pavlice, čeprav je to malo nizko, ampak če je to malo nizko, bo prisililo poslance k drugačnemu ukrepanju. Predlagam v mojem amandmaju razmerje. Razmerje sem vzel od gospoda Pavlice 1:12. Če bi postavil razmerje parlament, ker on se lahko vtika v plače, lahko postavi najvišjo plačo in lahko postavi najnižjo plačo. To ni res, da mi ne moremo in da naj to delajo neki navidezni socialni partnerji. Mi, in tudi gospod Bučar je zjutraj povedal v diskusiji, tukaj predstavljamo oblast in smo za to odgovorni. Seveda oblast je potem taka, kakor glasuje večina. Če ste se tako dogovorili, bo tako "ratalo", ne glede na trud opozicije ali dela opozicije in tudi nekaterih med vami. Če postavimo razmerje 1:12, potem bodo prisiljeni tisti, ki so na vrhu, če hočejo imeti več, vse skupaj dvigniti. To ni problem tega, da se deli, recimo, nekateri strokovnjaki so napisali, da je treba braniti državo pred tem, da ne pride do inflacije. To so razni pamfleti, kot je bila prej tukaj diskusija in verjetno bo ali pa ne bo diskusije, to bomo videli, o tem, češ, če bodo izplačane višje plače, bo ogroženo gospodarstvo, bo ogroženo na makroekonomskem smislu. Debate so bile tudi druge, da jih ne ponavljam, kjer se umetno daje nizke plače, ker je nemogoče, da firma, recimo, firma bele tehnike, zakaj bela tehnika, ki ima dobro organizirano tovarno, lahko zahteva, da svoje delavce plačuje po 350 mark, če jih pa na zahodu plačujejo po 1.500 mark. Že tu ni argumenta. Poglejte, ni argumenta. Surovine so približno enako drage, tudi če so dražje, niso 100% dražje, so lahko 10% dražje surovine. Organizacija je enaka in nastopa konkurenca na istem tržišču. Se pravi, ni res, da je nemogoče dvigniti plače. In je res, da, če se izdelki pod ceno prodajajo v tujino, potem se to s posebnim namenom, da se presežek, ker izdelek se v trgovini normalno proda tudi na zahodu, lahko so slovenski izdelki mogoče cenejši za 10%, niso pa cenejši za 50%, se pravi, da obstaja  rezerva. Rezerva obstaja in to rezervo se, kakor se tudi druge rezerve prikriva zato, da se ta rezerva razdeli.</p>
               <p>Če se vrnem k mojemu prvemu amandmaju glede najvišje plače, je konstruktivno in pametno podpreti katerikoli predlog, tudi radikalni amandma gospoda Pavlice, ki ga verjetno še ni umaknil iz vladne koalicije. Prav tako iz vladne koalicije amandma gospoda Lavrinca, prav tako je pametno, tudi to je radikalno. Ne pregovarjam vas, da bi moj amandma, ampak, kakor hočete, recimo, podprite amandmaje ljudi iz koalicije.</p>
               <p>Sedaj pa grem k drugemu amandmaju o najnižji plači. Poglejte, to je pa vrsta. Tudi sam sem dal tak amandma in verjetno, da tisti, ki ga zanima, je pregledal moj papir, ki sem ga dal v obtok, ker tam je na preprost način pokazano, kako zadeve gredo. Kakšno plačo, kakšna naj bo najnižja plača! Se pravi, argumenti in pozivam tudi druge argume... Prosim, ne si jemati. To je isto, kot bi rekel, Pilat si je naročil vodo, si umil roke in ni bil nič soudeležen pri zadevi. Ni nobenega izgovora, ni izgovora, to je pilatovsko se izgovarjati na makroekonomske faktorje ali pa na tisto, češ, tovarne so rekle, sedaj bomo pa morali zapreti. Nič ne bodo zaprli tovarn, samo višje plače bodo dali, ljudje bodo malo bolj zadovoljni, naši volivci in družba bo malo bolj normalna. Ne bodo zaprli tovarn. Neverjetno je to, da bodo zaprli tovarne. Malo manjše dobičke bodo imeli tisti, ki si sedaj dajejo na stran, ker je potrebno, ker sedaj je doba kapitalizma. Družbeni red se je spremenil v družbeni red, ki zagovarja interese nastajanja novega velekapitala, slovenskega, in sedaj je potrebno zaradi tega, ker je sedaj sveta stvar, prej je bila sveta stvar delavska zadeva, delavski interes je bil svet, sedaj je pa svet kapital in kapitalizem. Sedaj je sveto to v tej deželi, da morajo nastati v tej deželi, ker drugače se bo ta družba zrušila, če ne nastanejo velekapitalisti in kapitalistična in bančna oligarhija. Če to ne nastane, potem ta država ne bo mogla napredovati. To ni res. To je, šli smo iz ene skrajnosti v drugo skrajnost in izgovori so takšni in drugačni. Ne vem, zdaj, kot kaže, ne morem reči, kako bodo glasovali tisti, dotaknil se bom delavskih interesov. Tisti, ki nismo v partiji, jaz upam, za tiste, ampak nisem prepričam, ampak za tiste bi jaz upal, za tiste, ki nismo bili v partiji, ampak en dan bom prišel tudi do tega spiska. O vseh, ki so v tem parlamentu. Tiste, ki nismo bili v partiji, upam, da večina oziroma precej se jih je mogoče tudi izmaknilo in ne bodo nič glasovali. Toda tisti, ki bomo tu notri, da bomo večinsko podprli amandmaje, zato, da je delavska plača višja, ne nižja. Zdaj pa grem na tiste, ki ste bili v partiji. Glejte, tisti, ki ste stopili v partijo, ste vstopili ali v komunistično partijo ali ste vstopili v zvezo komunistov. Vstopili ste v stranko in ste bili prepričani, da se je treba postavljati za interese delavskega razreda. In jaz vas prosim, da se spomnite nazaj, v kaj ste bili prepričani in za kaj ste se nekoč borili ali pa, in upam, da se niste navidezno in da sedaj glasujete za interese delavskega razreda. Sicer vam povem, da vam zamerim totalno in če parafraziram, fraze teh ni, vam povem, z izdajalci interesov delavskega razreda ni sprave. Hvala.</p>
            </sp>
            <sp xml:id="SDZ1-Redna-31-1995-05-17.sp38">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janez Jug. Izvolite.</p>
            </sp>
            <sp xml:id="SDZ1-Redna-31-1995-05-17.sp39">
               <speaker>MAG. JANEZ JUG:</speaker>
               <p>Gospod Poljšak, jaz bi takole rekel, lej kolega Poljšak, ekonomski zakoni delujejo na vsem svetu. Eni jih priznajo drugi ne. Kaj se dogaja z državami, ki ne priznajo, tako kot je Rusija z odlokom rekla, pri nas ne veljajo zakoni, mislim ekonomski zakoni. To se je zgodilo z družbo, kot se je zgodilo s Sovjetsko zvezo. Mislim, da tudi ti, ko zagovarjaš neke nacionalne interese, moraš vedeti, zakoni ekonomije delujejo rušilno, tisti ki jih spoznavajo, učite pa družbo.</p>
            </sp>
            <sp xml:id="SDZ1-Redna-31-1995-05-17.sp40">
               <speaker>PODPREDSEDNIK DR. LEV KREFT:</speaker>
               <p>Gospod Marijan Poljšak ima repliko. Izvolite.</p>
            </sp>
            <sp xml:id="SDZ1-Redna-31-1995-05-17.sp41">
               <speaker>MARIJAN POLJŠAK:</speaker>
               <p>Moj prijatelj, gospod Jug, prijatelj do tistega trenutka, ko boste, če boste drugače glasovali, če boste glasovali proti interesu delavskega razreda, potem - jaz vas ne bom štel, vas bom štel - vas odpišem. Zdaj pa poslušajte, ekonomski zakoni veljajo tudi na Danskem. Ali ste gledali, spet niste gledali, ne to je bilo medtem, ko je bila proslava, vi ste bili na proslavi, ta čas so pa na drugem programu kazali ponovno tisto oddajo o Danski. Tam tudi veljajo ekonomski zakoni. Kakšno je pa to razmerje? Ali niste poslušali, da se malo spomnim, saj jaz tudi ne verjamem, da je socialna podpora 2000 DEM. Tega ne morem verjeti, ampak tako so rekli in to so ponovno kazali, ali so samo laži, kar kažejo. Če je lahko na Danskem družba blaginje, taka kot je, pravijo da tam je razmerje celo 1:3 v tovarnah. Potem je lahko tudi tukaj. Ne slepiti božjega ljudstva z vašimi ekonomskimi razlogi. Hvala.</p>
            </sp>
            <sp xml:id="SDZ1-Redna-31-1995-05-17.sp42">
               <speaker>PODPREDSEDNIK DR. LEV KREFT:</speaker>
               <p>Hvala lepa. Pisno se je k razpravi prijavil gospod Lojze Peterle, zato mu tudi takoj dajem besedo, sicer pa sta k besedi prijavljena tudi Štefan Kociper in Miloš Pavlica. Izvolite, gospod Peterle. Kot veste, imajo pisne prijave prednost.</p>
            </sp>
            <sp xml:id="SDZ1-Redna-31-1995-05-17.sp43">
               <speaker>ALOJZ PETERLE:</speaker>
               <p>Spoštovani gospod podpredsednik, spoštovane poslanke in poslanci! Tema ki jo obravnavamo mislim, da je prišla na neprimeren način pred parlament ob tem, ko je bil že sprejet socialni sporazum. Mislim, da je našo delo sedaj in odgovornost v tem, da ne dovolimo, da bi prišlo do odločitev, ki bi podirale to, kar je bilo že doseženo. Težko razumem ali pa zelo dobro razumem igro stranke, ki v  Vladi preko ministrice zastopa eno linijo, v sindikatu s predlogom gospoda Pavlice za zvišanje plače drugo linijo, potem pa poslušam tukaj iz iste stranke zelo razumen glas gospoda poslanca Horvata, ki govori v imenu gospodarstva, kar je zame seveda tudi govorica v imenu sociale. Tako da se ne igra dvojna, ampak se igra trojna igra, kar je blizu neke vrste politične shizofrenije. In, jaz vem natančno, da licitiranje oziroma ta trnek, ki je prišel pred ta parlament s predlogom navzgor, da postavlja večino poslancev pred težko izbiro. Vsak, ki se bo spraševal, zakaj pa, bo grd pred ljudstvom in vsi bodo s prstom kazali proti njemu. Jaz bi rad, da vzpostavimo tukaj situacijo odgovornosti, ki jo ima parlament kljub temu, da direktno ne plačuje. Nam je relativno lahko licitirati navzgor ali navzdol, ker direktno od nas nihče nič ne da. Vem, da so najnižje plače prenizke, vem, da je problem v povprečni plači, ki je šla veliko bolj naprej kot je šla najnižja plača. Vem, da je veliko ljudi v stiski, vem pa, da se da to reševati dolgoročno samo  z zdravo gospodarsko politiko, ki je osnova tudi za pravično in zdravo socialno politiko. Vem, da licitiranje navzgor pomeni absoluten odhod iz zgodbe, v kateri je Združena lista najavljala 100 tisoč delovnih mest. Višanje plač na tak način pomeni zmanjševanje števila delovnih mest. Pomeni ekspanzijo javne porabe. Pomeni avtomatiko na pokojninski, zaposlitveni in na zdravstveni blagajni. Pomeni, da se odmikamo od tega, kar smo zapisali in sprejemali že v tej hiši. In nisem za to, da nekdo nabira politične točke, hkrati pa uničujemo državo. Kajti, gospod Horvat je prej pravilno opozoril. Gospodarstvo je sposobno toliko in toliko. Povedalo je, do kje lahko gre. V socialnem sporazumu je bila številka 45 tisoč dosežena. In ne vidim potrebe, da gremo sedaj na politično licitiranje iz predvolilnih potreb, zato, da pripeljemo državo na robove, kjer nam ne bo enostavno. Odklanjam logiko licitacije, pač pa tako politiko predvsem na gospodarskem področju, da bomo lahko socialo v skladu s svojimi možnostmi dvigali, ko bo to mogoče. In ker nismo več v socializmu, potem je jasno, da bomo lahko izplačevali samo toliko, kolikor bomo prodali in želel bi, da tej logiki, ker pač gremo proti tržni ekonomiji, sledimo kolikor je le mogoče.</p>
               <p>Treba je povedati tudi, da licitiranje, neodgovorno licitiranje navzgor, ob tem, da si vsi želimo višje izhodiščne oziroma najnižje plače, pomeni tudi nažiranje investicijskega temelja oziroma investicij. S tem se ponovno oziroma dodatno odmikamo. Že dovolj smo odmaknjeni od pravega prestrukturiranja, zlasti tehnološkega. S tem še bolj ogrožamo konkurenčno sposobnost slovenskega gospodarstva in ne bi rad situacije, ko bomo imeli polne žepe pa uničeno državo. Zato bom podprl tiste predloge oziroma tiste amandmaje, ki gredo v smeri socialnega sporazuma. Zakaj ga navsezadnje imamo in ne bi rad tukaj spominjal na korejsko zgodbo, ki sem jo nekoč že omenjal. Bil sem deležen seveda velikih kritik, ampak brez nje navsezadnje tudi tukaj ne bo šlo. Delili bomo lahko takrat, ko bomo imeli oziroma ko bomo za to sposobni. Vmes pa je treba delati za pravičnost in mislim, da manjka pravičnosti v razdelitvi po lestvici. Še enkrat rečem, najnižja plača je prenizka, ljudje so v velikih težavah zaradi tega. Vmes, v srednjem oziroma zlasti pa na višjih legah pa prihaja, po mojem, do prevelikega dvigovanja plač in to dviga povprečne plače, ki so ta čas v nasprotju s tem, kar bi si lahko dovolili. In, če bodo začela podjetja propadati, to seveda ne bo pomagalo, ker sociali in takrat bomo pač oziroma nekoč bomo prišli do pravih vprašanj, ki jih bo potrebno rešiti. Ponovno obžalujem, da tega očitno ne bo mogoče narediti v tej Vladi, ker se že preveč predvolilno taktizira. Hvala.</p>
            </sp>
            <sp xml:id="SDZ1-Redna-31-1995-05-17.sp44">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliko sta se javila gospod Janez Kocijančič, potem gospod Marijan Poljšak, potem pa še gospod Miran Potrč in Miloš Pavlica.</p>
            </sp>
            <sp xml:id="SDZ1-Redna-31-1995-05-17.sp45">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, spoštovane kolegice in kolegi! Tudi poslanski kolega, predsedniški kolega, kar se tiče vodenja koalicijske stranke Lojze Peterle, se najlepše izrazi in pove svoje misli, če to dela na analizi nekoga drugega, to pot je to naredil na Združeni listi, ki ji očita različnost stališč. Lahko bi mu kolegialno ta kompliment vrnil in rekel, da bo imel ves življenje dosti dela, če bo poskušal uskladiti Slovenske krščanske demokrate.</p>
               <p>Kar se pa samega problema tiče, je pa seveda zelo zahteven in imamo v Združeni listi ne trojno igro, ampak različna stališča. Gre namreč za to, da gre za problem, ki ni samo ekonomski, ampak je tudi socialni in politični problem. V svoji osnovi sem pristaš pogleda, da bi naredili veliko napako, in da bi investirali v gospodarsko, socialno in politično nestabilnost slovenske družbe, če bi dezavnirali socialni pakt. Po drugi strani sem vam nedavno govoril, da tudi limit 45 tisoč pomeni, da je potrebno v realnih slovenskih razmerah dvigati 33 tisoč plač, ker 33 tisoč zaposlenih s polnim delovnim časom dobiva manj kot 45 tisoč. Res pa je, da je najnižja plača tudi problem preživetja, problem političnih opredelitev, problem etičnih opredelitev in zato ne morem nikogar diskvalificirati, ki gleda drugače, kot gledam sam ali kot gleda večina v tej stranki. Kaže, da bi mnogi želeli imeti kot nasprotnika staro, monolitno partijo z enim samim stališčem. Če se boste zelo trudili, boste morda to še kdaj doživeli, sam pa upam, da ne. Upam, da bomo sposobni med seboj tudi s to stranko na levici voditi odprt dialog in da si ne bomo vedno očitali različnih iger, ampak, da bomo razmislili o problemu. Sam osebno sem pa to pot povsem identičnega stališča kot je kolega Peterle. Menim, da je potrebno dati vero partnerjem v socialnem sporazumevanju, ki so se usklajevali, če prav vem, več kot pol leta, da je treba prisluhniti opozorilom iz gospodarstva, da je treba prisluhniti argumentom, ki jih je navajal Feri Horvat in da je treba potrditi vladni predlog.</p>
            </sp>
            <sp xml:id="SDZ1-Redna-31-1995-05-17.sp46">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Marijan Poljšak, potem pa gospod Miran Potrč, gospod Miloš Pavlica in potem še gospod Lojze Peterle.</p>
            </sp>
            <sp xml:id="SDZ1-Redna-31-1995-05-17.sp47">
               <speaker>MARIJAN POLJŠAK:</speaker>
               <p>Na žalost moram dati repliko gospodu Peterletu in tudi napasti njegova stališča. Zadnjič, ko sem bil tukaj in je bila razprava ob prvi obravnavi, sem vprašal gospoda Peterleta, ki je bil predsednik prve Demosove Vlade, kako se je to zgodilo, da je nastal pri nas tak režim, to se pravi režim, kjer ima prednost oziroma posvečenost velik kapital, nastanek velikega kapitala. Ker to in kasneje, to tudi vi v vaši diskusiji, upam, da mi boste zdaj odgovorili, ker v vaši diskusiji ste vi govorili, češ, kot da je to nujno oziroma ta kapitalizem, ki ga imamo mi sedaj, ni edini možni kapitalizem, lahko je tudi kapitalizem z veliko primesi sociale. Jaz sem navajal, tudi danes možna je ta zadeva tudi drugače, če postavljate, da že moremo imeti kapitalizem. V redu, imamo kapitalizem. Kakšen? Socialen.</p>
               <p>Prosim, da se tukaj pove, kako se je to zgodilo, kako se je zgodilo, da so postale plače tajne, ker to vprašujejo ljudje po terenu. Kdo je to predlagal? Ali so Krščanski demokrati predlagali, ali je mogoče SDZ predlagala, ki je tukaj tudi prisotna, ali je mogoče to predlagala Združena lista, ki je imela ministrico? Vzeli ste v Vlado ministrico gospo Puharjevo, ki je bila članica Združene liste in je najbrž zastopala politiko Združene liste. Kako se je to zgodilo, kako se je zgodilo, da so se stvari pokrile, da ni bilo več videti, kakšno plačo ima kdo in kako se je zgodilo, da so nastale take velike socialne razlike. Ker ne štejem direktne kraje, ampak štejem krajo preko visokih plač, recimo, in drugih izplačil. Kako se je to moglo zgoditi? Zakaj ni bilo pri temu odpora? Ali menite, da je to v redu? Torej, ali menite, da je v redu tudi parola, ki se sliši, naslednja parola, tudi v Ameriki so kradli nekoč neki kapitalisti, danes so pa pošteni kapitalisti. Ali bomo na takšen način prišli do takega kapitalizma. Obstaja še drugi kapitalizem, ljudski kapitalizem, proti kateremu marsikdo nastopa, mogoče tudi gospod Mencinger, to sem slišal, je rekel, da delavsko delničarstvo menda vodi nazaj v samoupravljanje oziroma ne vem točno, na kateri strani je on, on je bil tudi vaš minister. Mogoče je on kaj odlagal.</p>
               <p>Zdaj pa glede taktike. Glede taktike vidim, kako bo. Zdaj so naredili svoje. Sprli so Združeno listo in Krščanske demokrate, ali pa vi nekateri igrate spor tukaj, zato bo videti, kot da ste sprti in se prepirate med sabo, igrate spor in potem bo pač šlo, vsi vladni predlogi, kot so vam napisali po diktatu skozi. Ker na odboru je zadeva šla skozi tako, da so Združena lista, in Krščanski demokrati zastopali isto stališče. Tako je bil kompromis ali malo bolje kot kompromis je bil izglasovan na odboru. Zdaj, kar prepirajte se, zdaj pa me zanima. Po moje igrate ali pa pridite takoj k pameti, in se uprite, izglasujte zadevo, ki bo dobra, volivci vas bodo hvalili, očitno je desnica bolj pasivna pri tej zadevi, ne bo pobrala točk, vi boste pobrali točke.</p>
            </sp>
            <sp xml:id="SDZ1-Redna-31-1995-05-17.sp48">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miran Potrč, za njim pa bosta na vrsti še gospod Miloš Pavlica in gospod Lojze Peterle. Izvolite.</p>
            </sp>
            <sp xml:id="SDZ1-Redna-31-1995-05-17.sp49">
               <speaker>MIRAN POTRČ:</speaker>
               <p>Repliciram izjavi gospoda Peterleta. Kadar je in v tistem delu, kot je gospod Peterle govoril z nekaj argumenti, človek rad prisluhne. Kadar pa poskuša to govornico zelo na nizek način izkoriščati za politične "packe" in govori o shizofrenih stališčih, ga človek ne more razumeti. Sploh ne, ker pričakujem, da gospod Peterle, kot zelo natančen človek pozna vse amandmaje in me potem zelo čudi, zakaj in kako ocenjuje amandma, ki ga je vložil gospod Kociper. Hvala lepa.</p>
            </sp>
            <sp xml:id="SDZ1-Redna-31-1995-05-17.sp50">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miloš Pavlica ima besedo.</p>
            </sp>
            <sp xml:id="SDZ1-Redna-31-1995-05-17.sp51">
               <speaker>MILOŠ PAVLICA:</speaker>
               <p>Hvala lepa. Bom krajši, ker bom verjetno kasneje, pri amandmajih v diskusiji povedal še nekatere argumente. Vendar bi kolega Peterleta rad opozoril, da sem jaz zakon vložil v parlamentarno proceduro precej prej, kot je bil sklenjen socialni pakt, in to v trenutku, ko je kazalo, da socialni pakt, vsaj po izjavah vrste socialnih partnerjev, nima prave možnosti, da bo sklenjen. Ocenil sem, in s te govornice sem imel kar dolgo diskusijo, ker običajno nimam dolgih diskusij, to vsi veste in tudi ne nastopam prav pogosto. Ocenil sem, da je seveda treba v politiki plač nekaj narediti in ponudil rešitev, za katero sem še danes prepričan, da je utemeljena in racionalna tudi z nacionalnega interesa, gospodarsko nacionalnega interesa. Argumente bom pa malo kasneje ob diskusiji ob mojem amandmaju razložil.</p>
            </sp>
            <sp xml:id="SDZ1-Redna-31-1995-05-17.sp52">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Lojze Peterle. Izvolite.</p>
            </sp>
            <sp xml:id="SDZ1-Redna-31-1995-05-17.sp53">
               <speaker>ALOJZ PETERLE:</speaker>
               <p>Spoštovani! Nikoli nimam namena diskvalificirati. Tudi to pot nisem tega delal, sem pa ugotavljal situacijo. Tudi nisem rekel, da je kakšno stališče shizofreno, ker bi moralo biti samo v sebi razdvojeno. To, kar spoštovani gospod poslanec Pavlica ponuja, je zelo enovit in zelo jasen predlog. Samo pravim, če v isti stranki doživljam tri linije, potem se mi zdi da je nekaj narobe in da mora koalicija potem seveda oslabljeno funkcionirati, kar mislim, da mi problem samo te stranke in se najde tudi pri nas kdaj kakšna dvojnost. Ampak ta tema je "hudirjevo" pomembna in bi si želel, da bi sedelo več ministrov tukaj, ko jo obravnavamo in nam povedalo za številne detajle, ki so tukaj zelo pomembni.  </p>
               <p>Jaz se ne morem kot nekdanji predsednik Vlade zagovarjati za določene zadeve. Lahko povem pa samo to, na vprašanje gospoda poslanca Poljšaka. Ko smo imeli 30 tisoč nezaposlenih, vsaj toliko približno jih je bilo na začetku prve demokratično postavljene Vlade, je bila situacija, ko se je dalo tudi na nek način individualno kaj reševati. Ko pa smo dobili petkrat več nezaposlenih, pa ne po zaslugi te Vlade, ampak dediščine, ki smo jo nasledili, bi morali zadeve reševati drugače. Zato sem bil tudi kritičen do ministrice Puharjeve, ki mislim, da na začetku ni ravnala po navodilih Združene liste. Kasneje pa sem prepričan, da je začela tako ravnati. In sem kritičen do socialne politike še vedno in bom toliko časa, dokler bo socialna podpora bolj privlačna od delovnega mesta, kar je na Slovenskem, kot sem že zadnjič opozoril še vedno primer in zahteva od podjetij zaposlovanje tuje delovne sile.</p>
               <p>Verjamem gospodu Pavlici o dobrem namenu, ko je vložil zakon pred sklenitvijo socialnega pakta, hkrati pa nisem popolnoma prepričan, da ni tukaj zraven še kakšen drug namen, o katerem sem prej govoril. Hvala.</p>
            </sp>
            <sp xml:id="SDZ1-Redna-31-1995-05-17.sp54">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miroslav Mozetič, potem pa gospod Feri Horvat, gospod Polajnar, pa gospod Poljšak, vi ste se tudi javili.</p>
            </sp>
            <sp xml:id="SDZ1-Redna-31-1995-05-17.sp55">
               <speaker>MIROSLAV MOZETIČ:</speaker>
               <p>Hvala za besedo. Sprejemam obrazložitev, da je bil zakon, katerega predlagatelj je gospod Pavlica, vložen, preden je bil sklenjen socialni pakt. Samo ne razumem pa potem nadaljnjega postopka, ko je bil socialni pakt sprejet in ko je Vlada, nosilka oziroma nosilec tega zakona je ministrica iz iste stranke, zakaj ni bil potem ta predlog umaknjen in vrsta zadev in problemov, ki jih imamo danes tukaj, pač ne bi imeli, ampak je prišel čisto drug zakon. Tukaj je drugo vprašanje, ki ga postavljam. Tudi naš amandma oziroma amandma gospoda Kocipra je gotovo amandma, ki je šel pač v licitacijo. Ampak sprašujem, kdo je to licitacijo začel. Začeli ste licitacijo s tem zakonom, ki ste ga vložili, gospod Pavlica, vi in ne vem zakaj bi potem na licitaciji smeli sodelovati samo eni.</p>
            </sp>
            <sp xml:id="SDZ1-Redna-31-1995-05-17.sp56">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod Feri Horvat, potem bo na vrsti gospod Ignac Polajnar, za njim pa še gospod Marijan Poljšak.</p>
            </sp>
            <sp xml:id="SDZ1-Redna-31-1995-05-17.sp57">
               <speaker>FRANC (FERI) HORVAT:</speaker>
               <p>Hvala lepa za besedo, gospod podpredsednik. Kolega Lojze Peterle, najprej se ti prav lepo zahvaljujem za kompliment za vsebino razprave. Seveda moram pa zavrniti tisti del o igri. Nisem politik in očitno tudi nikoli ne bom, ker se ne znam v usodnih trenutkih iti iger. Če je kakšno vprašanje, je to tako vprašanje, kjer se ne moremo iti iger in zato sem iskreno povedal tako kot mislim. Povedal sem isto v bistvu tudi na poslanski skupini in tudi večinska opredelitev je bila, da podpremo vladne amandmaje. To je vse.</p>
            </sp>
            <sp xml:id="SDZ1-Redna-31-1995-05-17.sp58">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ignac Polajnar.</p>
            </sp>
            <sp xml:id="SDZ1-Redna-31-1995-05-17.sp59">
               <speaker>IGNAC POLAJNAR:</speaker>
               <p>Hvala lepa, gospod Pavlica. Vaš zagovor, da ste vložili takrat, ko ste ugotovili, da je v nevarnosti socialni sporazum, je res na trhlih nogah. Poglejte, vsa stvar je postala neznosna prav tisti hip, ko ste vi to vložili, potem naj pa mi rešujemo to situacijo. Ker če tega zakona ne bi bilo, bi seveda Vlada prišla s čistimi rešitvami in sem prepričan, da bi Državni zbor sledil Vladi, če ta Vlada ve kaj dela oziroma če je tudi vedela, ko se je pogovarjala s socialnimi partnerji. In navsezadnje, s socialnimi partnerji se je pogovarjal tudi tisti del Vlade, ki pripada vaši stranki, vsaj zdi se mi, da je verjetno tako bilo.</p>
               <p>Naslednje, tudi sindikat, eden od teh sindikatov je vam zelo blizu in ne vem, vi ste s tem v bistvu izrekli nezaupnico temu sindikatu in tudi Vladi, v kateri navsezadnje ste in smo. Tako da je res to na trhlih nogah. Še enkrat trdim, lahko mi boste dokazali, da ni tako, da je vložitev tega zakona stvar, ki bi morala biti opravljena v Državnem zboru, če je bilo treba kaj opraviti, samo otežila. Vlada tega sicer ni rekla, ampak po vsem tem, kar se je potem dogajalo, kaže na to, sicer Vlada ne bi prišla potem s popolnoma drugimi rešitvami, ki jih je danes ponovno problematiziral doktor Bučar. Hvala lepa.</p>
            </sp>
            <sp xml:id="SDZ1-Redna-31-1995-05-17.sp60">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Marijan Poljšak, za njim ima repliko še gospod Miloš Pavlica.</p>
            </sp>
            <sp xml:id="SDZ1-Redna-31-1995-05-17.sp61">
               <speaker>MARIJAN POLJŠAK:</speaker>
               <p>Preprosto in kratko vprašanje, na katerega nisem dobil odgovora in kot kaže, ga ne bom dobil. Lahko bi ga pa dobil, v to sem prepričan in nekoč ga bom tudi dobil. Kdo je v tej državi začel politiko tajne plače leta 1990 in 1991? Kdo je v tej državi začel politiko z ukrepi, zakoni ali brez ukrepov, se pravi z dovoljevanjem stihije za velika razmerja med plačami, recimo, 1:50 oziroma 1:100? Odgovora na to nisem dobil, čeprav sem ga postavil jasno gospodu Peterletu. Hvala. Lahko mi pa kdo drug to odgovori.</p>
            </sp>
            <sp xml:id="SDZ1-Redna-31-1995-05-17.sp62">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Pavlica. Najbolje bi bilo, če bi priznal, da je za vse kriv, ker potem bi nehali to razpravo. Izvolite.</p>
            </sp>
            <sp xml:id="SDZ1-Redna-31-1995-05-17.sp63">
               <speaker>MILOŠ PAVLICA:</speaker>
               <p>Na žalost ne morem priznati. Moram se navaditi, da zgubljamo spomin za nekaj mesecev nazaj. Cela zadeva se je dogajala pred dvemi meseci. Vzemite takratne časopise v roke, pa boste videli, da držijo trditve, o katerih sem govoril. Časopisi  so bili polni problemov okrog pogajanj in tako naprej. Ta zakon sem imel pripravljen že nekaj mesecev in sem ga imel v predalu zaradi tega, ker sem čakal, da se bodo socialni partnerji po dogovoru do konca februarja nekaj dogovorili. Potem je bilo do začetka marca, naj bi podpisali socialni sporazum. Z začetkom marca so se sestajali organi posameznih socialnih partnerjev in so imeli veliko pripomb na socialni sporazum in je kazalo, da se ne bodo dogovorili.</p>
               <p>Številne argumente sem dal tukaj v diskusiji. zakaj sem prepričan, da je ta zakon smiseln in potreben, tako kot sem ga vložil. Še vedno vztrajam na svojih argumentih s podatki, ker sem prepričan, da ni veliko ljudi v tej državi, ki bi zbrali v takem času več podatkov, kot sem jih sam zbral o problematiki plač in mednarodnih primerjav in statističnih podatkov, ki jih imam gore in jih lahko postrežem kadarkoli in to tisti, ki so se zanimali, tudi vedo.</p>
               <p>Sedaj, glede umikov zakonov ali ne umikov in tako naprej, ali pa začetka licitacije ali pa ne začetka licitacije. Postavil sem izhodišče 50 tisoč, zmožnost so znižali na 45 tisoč takrat, ko ni bilo nobenih licitacij niti ni bilo socialnega sporazuma. Prepričan sem, da še danes rešitev, ki jo ponujam v svojem amandmaju 50 - 45, pomeni sankcioniranje socialnega sporazuma, seveda postavlja nekoliko ostrejše pogoje socialnih partnerjev v zvezi z izvedbo tega določila. Sicer pa pomeni sankcioniranje socialnega sporazuma, za katerega sem tudi sam zainteresiran, ker je velik dosežek v tej državi. Zato, seveda zelo težko pristajam na očitke o licitiranju, ker so bili vzpostavljeni takrat, ko ni bila razpisana nobena licitacija, ampak je bila ponujena čista in enostavna rešitev, ki bi pomenila sprejeti pas plač, znotraj katerega naj bi se plače izplačevale normalno, kot posledica tega, redistribucijo plač z zmanjšanjem socialnih razlik in seveda povečanje konkurenčnosti slovenskega gospodarstva, kar sem tudi v obrazložitvi za zakon napisal.</p>
            </sp>
            <sp xml:id="SDZ1-Redna-31-1995-05-17.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Marijan Poljšak. Izvolite.</p>
            </sp>
            <sp xml:id="SDZ1-Redna-31-1995-05-17.sp65">
               <speaker>MARIJAN POLJŠAK:</speaker>
               <p>Gospod predsedujoči! Ker ste dali pripombo, ki sem jo tudi slišal, vam sedaj povem, tudi vi bi mi lahko dal odgovor. Bil ste dovolj pomemben v prejšnjem parlamentu in bili ste v politiki, v parlamentu in v Združeni listi in v slovenski politiki ste dovolj pomemben, da tudi vi veste odgovore na tista vprašanja. To je replika na vašo pripombo name.</p>
            </sp>
            <sp xml:id="SDZ1-Redna-31-1995-05-17.sp66">
               <speaker>PODPREDSEDNIK DR. LEV KREFT:</speaker>
               <p>Kakšno pripombo pa, gospod Marijan Poljšak, če lahko vem?</p>
            </sp>
            <sp xml:id="SDZ1-Redna-31-1995-05-17.sp67">
               <speaker>MARIJAN POLJŠAK:</speaker>
               <p>Vi ste rekli, najbolje, da bi priznal, da je za vse kriv, pa bi bilo konec debate.</p>
            </sp>
            <sp xml:id="SDZ1-Redna-31-1995-05-17.sp68">
               <speaker>PODPREDSEDNIK DR. LEV KREFT:</speaker>
               <p>Pa to ni bila pripomba na vas.</p>
            </sp>
            <sp xml:id="SDZ1-Redna-31-1995-05-17.sp69">
               <speaker>MARIJAN POLJŠAK:</speaker>
               <p>Ja, mislil sem, da je na mene. Hvala. Ampak moja replika še zmeraj drži.</p>
            </sp>
            <sp xml:id="SDZ1-Redna-31-1995-05-17.sp70">
               <speaker>PODPREDSEDNIK DR. LEV KREFT:</speaker>
               <p>Če ni več replik, dajem besedo gospodu Štefanu Kocipru. Izvolite. Za njim bo na vrsti gospod Miloš Pavlica.</p>
            </sp>
            <sp xml:id="SDZ1-Redna-31-1995-05-17.sp71">
               <speaker>ŠTEFAN KOCIPER:</speaker>
               <p>Hvala lepa, gospod podpredsednik. Spoštovane gospe in gospodje! Upam, da moja razprava ne bo sprožila toliko replik, mislim pa, da tudi ta razprava s temi replikami vendarle ni prispevala k razčiščevanju temeljnih problemov, ki jih imamo v tem zakonu. Prepričan sem celo, da vsak zase že popolnoma jasno ve, v teh amandmajih gre seveda za višino najnižje plače in tudi po amandmajih za najvišjo plačo in vsak jasno ve, za katero številko se bo odločil. Tako da moram reči, da smo spet izgubili kar nekaj časa, pa vendarle imam v zvezi z amandmajem, ki sem ga sam vložil, tudi nekaj argumentov, ki bi jih želel, da jih vendarle slišimo vsi tukaj, pa upam, da bo tudi medijska javnost kaj od tega posredovala. Namreč, bolj prepričljivi se mi zdijo tisti argumenti, ki slonijo na podatkih, četudi so to statistični, kot pa to, da je nekdo imel neko igro v ozadju. Moram reči, da gospod Peterle, kakorkoli je bilo očitano, da ni omenil tudi mojega amandmaja, je zelo direktno povedal, da je najnižja plača prenizka. Samo ne skladava se v tem, da jaz pravim, da je treba ukrepati, medtem ko moram reči, da v tem delu, ko je bil govor o tem, da je treba pri socialnih partnerjih samo potrditi to, kar so sklenili, se pa ne strinjava. Grem k argumentom. Najprej to - vesel sem, da smo se tudi tukaj v Državnem zboru, tako kot smo se v odboru soglasno odločili, da je to zakon o izvajanju dogovora in zakon o najnižji in o najvišji plači, o čemer smo prav tako zgubili veliko časa. Seveda so bile pripombe gospoda Bučarja lahko s formalnega vidika na mestu. Jaz bi želel, da tudi kakšno stvar slišijo poslanke in poslanci...</p>
            </sp>
            <sp xml:id="SDZ1-Redna-31-1995-05-17.sp72">
               <speaker>PODPREDSEDNIK DR. LEV KREFT:</speaker>
               <p>Tudi jaz bi se vam pridružil v tej želji. Do 13.00 ure imamo še normalno delo in bi prosil, da poslušate razpravo, ki še teče. Prosim, da nadaljujete.</p>
            </sp>
            <sp xml:id="SDZ1-Redna-31-1995-05-17.sp73">
               <speaker>ŠTEFAN KOCIPER:</speaker>
               <p>... Ne glede na to bi nadaljeval, prepričan pa sem, da bo veliko razprav še o tej najnižji in najvišji plači. V marcu je bil objavljen članek, da so 4% avstrijskih delavcev, ki niso samostojni podjetniki, pod 10 tisoč avstrijskih šilingov. Namreč oni - tako razumem ta članek, so predvideli ta ukrep, ne vem pa, če je že sprejet, da bi bila minimalna bruto plača v Avstriji 10 tisoč šilingov. Danes sem pridobil uradne statistične podatke z avstrijskega statističnega urada, kakšne so njihove dejanske plače. Oni namreč ločijo plače za delavce in ločijo plače za nameščence, kot pravijo. Povprečna neto plača delavca v Avstriji je 9.500, za nameščenca 13 tisoč. Če mi primerjamo avstrijsko minimalno plačo 10 tisoč in 9.500 povprečno neto plačo, ugotovimo, da minimalna avstrijska plača presega to neto plačo. Če gremo zdaj na vladni predlog amandmaja, na zakon gospoda Pavlice, da bi bila ta pri nas 45 tisoč - povprečna neto plača po zadnjih podatkih je blizu 70 tisoč, je torej pri nas razmerje 64 tisoč povprečne neto plače, medtem ko sem prej rekel, avstrijska minimalna plača pomeni 105 tisoč povprečne plače delavca. Ali drugače, če bo ta argument bolj sprejemljiv, 77% neto plače nameščenca, ki je seveda toliko višja, kot ste slišali. Mislim, da je prav, da se tudi potegne primerjalne podatke iz sosednje države. Govorili smo v razpravi o 68% povprečne plače, ki naj bi veljala za Evropsko unijo. Tole za izhodišče.</p>
               <p>Tisto, kar je pa za nas najpomembnejše, so naslednji podatki, ki so že bili uporabljeni, pa sem jih sam še dopolnil. Gre za porast povprečnih plač iz januarja 1993 do januarja 1995. Povprečne plače so šle gor za 57%. Izhodiščna bruto plača po kolektivni pogodbi za gospodarstvo je v istem obdobju šla gor za 11%, medtem, ko je bila inflacija samo v lanskem letu še enkrat višja, kot je šla izhodiščna plača gor v dveh letih. In ravno o tej je govor. In če gremo naprej. Zajamčena plača, ki je seveda daleč zaostajala za rastjo povprečne plače, je šla gor samo za 20%.</p>
               <p>In nazadnje to, kar je najbolj lahko osupljivo in prepričan sem, da se strinjamo s tem, da v tem interventnem zakonu ni mogoče zaslediti vladne ekonomske, kaj šele socialne politike, je pa naslednji podatek. Rast najnižje pokojnine za polno pokojninsko dobo v istem obdobju je bila 70% oziroma, če uporabimo podatek januar 1993, januar 1995, 62% je zrasla najnižja pokojnina za polno pokojninsko dobo. Moj amandma gre samo v tej smeri, da delavčevo plačo, ki dela 8 ur, se pravi polni delovni čas, približamo tej najnižji pokojnini za polno pokojninsko dobo. In moramo vedeti, da je pri polni pokojninski dobi 20% tudi dodatka na tisto, ko je delavec začel delati, v katerem se pač znajdejo delavci s to najnižjo plačo. Kot sem rekel, verjetno se bolj ali manj vsi strinjamo, da v tem interventnem zakonu vsekakor ni mogoče zaslediti vladne socialne politike niti ekonomske, čeprav se zdaj številni razpravljavci zelo radi sklicujejo na to, kaj vse bo lahko to, kot je Miroslav Mozetič poimenoval, kalkuliranje oziroma navijanje cene pri najnižji plači prineslo. Prepričan sem, da je to navadno sprenevedanje. Če ne, bi Vlada prinesla tudi tiste zakone, ki dejansko vplivajo na socialno politiko in seveda tudi na ekonomsko politiko. Naj omenim samo zakon, ki je eno leto v proceduri, to je zakon o pokojninsko-invalidnem zavarovanju, kjer smo v Državnem zboru sprejeli obveze za Vlado, da določi osnove za plačevanje pokojnine tistim, ki zdaj praktično nič ne plačujejo v pokojninski sklad, ukvarjajo se pa z donosnim podjetništvom. In zato ker pač očitno to ni popularna zadeva, tega ni, proračun bo pa letno čedalje več sredstev namenjal v ta sklad. Lani 15 oziroma letos 15 milijard, drugo leto 25 milijard in tako naprej. Pri amandmaju gospoda Pavlice, se pravi 50% oziroma 50 tisoč naj bi bila ta plača, gre za 3 milijarde sredstev pri delodajalcih v proračunu za okrog 500 milijonov, za amandma, ki sem ga vložil gre za 15 milijard pri delodajalcih in za milijardo in pol v proračunu. Tukaj nas to skrbi, medtem ko prekladanje iz pobranih davkov in namenjanje v ta pokojninski sklad, kjer nočemo pobrati prispevka, seveda, to pa ni problematično.</p>
               <p>In naj omenim še drugi sistemski zakon, na katerega so vse osti usmerili reprezentativni sindikati. Jutri imamo namreč razpravo o kolektivnih pogodbah. Vsi nasprotujejo zakonu o kolektivnih pogodbah iz razloga, vsi, ki so do zdaj dali mnenje iz razloga, da, dokler se ne sprejme nova zakonodaja na področju delovnega prava, da do takrat ni mogoče sprejeti tudi zakona o kolektivnih pogodbah ker se sklicuje ta in  drugi zakon preveč na drugega in naštevajo celo 40 določb, ki se sklicujejo na ta zakon o delovnih razmerjih oziroma drug na drugega. Tak pristop vsekakor ne more prispevati k taki gospodarski politiki, ki bo tudi zagotovila za pošteno delo ustrezno plačilo.</p>
               <p>In nenazadnje naj omenim, beremo lahko, da narašča število viz, se pravi individualnih delovnih viz in tudi sicer. Kaj to govori drugega o tem, če imamo na Zavodu za zaposlovanje še naprej permanentno število brezposelnih okrog 127 tisoč, uvažamo pa delavce, da je delo, za katerega plačujemo doslej, kolikor smo, zajamčeno plačo zdaj 45 tisoč, da bomo s tako politiko uvažali delavce. Naši ljudje bodo destimulirani za zaposlitev in bodo še naprej ostajali na Zavodih za zaposlovanje se pravi, dobivali nadomestilo za brezposelne in socialno podporo. Mislim da iz teh razlogov seveda bi bilo ne samo pametno ampak nujno, da bi ta parlament določil ustrezno najnižjo plačo, seveda pa to pomeni potem tudi ustrezna razmerja med najnižjo in najvišjo plačo in tudi med vsemi tarifnimi razredi, tako da bi bilo za pošteno delo zagotovljeno pravično in pravo plačilo in bi s tem destimulirali tudi socialne dajatve.</p>
               <p>Na koncu koncev, če bi zagotovili ustrezno minimalno plačo, potem bi tudi izginili številni socialni transferji. In v tem smislu seveda manjka tukaj usmerjena oziroma razvojna vladna politika tako na področju ekonomije kot na področju socialne politike. Hvala lepa. Upam, da bo podprt vsaj amandma gospoda Pavlice, katerega je tudi odbor podprl, vsekakor bom pa in tudi v naši poslanski skupini bomo številni glasovali tudi za amandma, ki sem ga vložil, s katerim bi zagotovili delavcem približno podobno plačilo kot tistim upokojencem, ki dobivajo najnižjo pokojnino. Hvala lepa.</p>
            </sp>
            <sp xml:id="SDZ1-Redna-31-1995-05-17.sp74">
               <speaker>PODPREDSEDNIK DR. LEV KREFT:</speaker>
               <p>Hvala lepa. Po odmoru bo najprej izredna seja, ki upam, da bo kratka, ker je dosti preprost predlog, potem pa seveda dobita besedo še gospod Miloš Pavlica in Ivan Sisinger. Želim vam dober tek, vidimo se ponovno ob 14.00 uri.</p>
            </sp>
            <stage type="time">(Seja je bila prekinjena ob 13.01 uri in se je nadaljevala ob 14.19 uri.)</stage>
            <sp xml:id="SDZ1-Redna-31-1995-05-17.sp75">
               <speaker>PODPREDSEDNIK DR. LEV KREFT:</speaker>
               <p>Ponovno vas prosim, da ugotovimo prisotnost. Začenjamo našo redno sejo. (58 poslank in poslancev.) Državni zbor je torej sklepčen in lahko nadaljuje delo.</p>
               <p>Smo pri razpravi ob 2. členu in k njemu vloženih amandmajih k predlogu zakona o najnižji in najvišji dejanski plači. Za besedo sta prijavljena še gospod Miloš Pavlica in gospod Ivan Sisinger. Besedo ima gospod Miloš Pavlica. Izvolite.</p>
            </sp>
            <sp xml:id="SDZ1-Redna-31-1995-05-17.sp76">
               <speaker>MILOŠ PAVLICA:</speaker>
               <p>Hvala lepa za besedo. Najprej bi na začetku imel še predlog ali pa bi podal spremembo amandmaja, ki je pod točko l), ki sem ga sam vložil in sem ga vložil še v času, ko seveda niso bili vloženi zadnji vladni amandmaji, zato je prišlo do nekaterih sprememb. Predlagam, da v tem amandmaju najprej spremenimo člene, ki so zdaj navedeni: 3, 4, 6 v člene 2, 2.a in 2.c v prvem odstavku. V drugem odstavku predlagam še naslednjo spremembo, da se črta besedica "največ" - to bom tudi pojasnil - in da se črtajo besedice "tajnem" in "tajnega". Ta sprememba je potrebna zaradi tega, kot sem rekel, ker je bil amandma vložen že na prvi amandma Vlade, ko so bili še drugače numerirani členi. V drugem odstavku pa spreminjam besedico "največ", ker bi seveda ta besedica v členu pomenila veliko težav pri pripravi navodil za izvajanje samega zakona. Če bi se delodajalci in delavci v posameznih kolektivih dogovorili za kakšno vmesno plačo med 45 in 50, bi seveda morali v navodilih sankcionirati vsak tak znesek, kar pa je iz vidika priprave navodil zelo zapleteno, zato se mi zdi ta korekcija racionalna. In drugič seveda predlagam, da se izvede glasovanje, ne tajno glasovanje, kar tudi olajšuje postopek odločanje znotraj tistih kolektivov, ki bi menili, da obseg plač, ki ga predlagam s svojim amandmajem, lahko povzroča večje materialne probleme. Skratka poenostavljen sistem glasovanja.</p>
               <p>Že ob sami prezentaciji zakona in tudi kasneje v diskusiji, sem večkrat govoril o številnih podatkih, ki so me pripeljali do tega, da sem vložil zakon. Ne bom ponavljal seveda besed o socialni državi, ki jo imamo zapisano v ustavi. Ne bom ponavljal besedo o evropski socialni listini, ki predvideva 68% povprečne plače kot minimalni dohodek. Ne bom ponavljal podatkov o življenjskih stroških, tri, štiri in veččlanskih družin, ki so tudi napisani v obrazložitvi mojega zakona, pa sem s te govornice tudi že večkrat povedal. Ne bom ponavljal raziskav o revščini v Sloveniji. Tudi te podatke sem temu Državnemu zboru že predložil in jih s te govornice večkrat ponovil; tudi kolega Kociper je pred mano ponovil vrsto podatkov, ki so bili navedeni v obrazložitvah k mojemu zakonu in amandmaju. Tako da sem prepričan, da vendarle vsi, vse poslanke in poslanci te podatke v celoti poznamo.</p>
               <p>Rad bi v bistvu komentiral predvsem dva argumenta proti temu mojemu vloženemu amandmaju. Gre seveda za amandma za najnižjo plačo, kajti ob amandmajih pri 2. členu se odločamo ali v zakon, ki bo sankcioniral socialni sporazum in dogovor o politiki plač, vgradimo tudi vsebino tistega, kar sem predlagal s svojim zakonom. Prva teza, ki se je večkrat pojavila in je bila v javnosti v zadnjih dneh velikokrat poudarjena je ta, to je predvsem teza poslovodnih delavcev, delodajalskih struktur, da bi sprejetje mojega amandmaja ne pomenilo sankcioniranja socialnega sporazuma, tako kot so se ga dogovorili socialni partnerji, ampak, da bi seveda Državni zbor s svojimi odločitvami posegal   v vsebino tega socialnega sporazuma tako, kot so ga sklenili socialni partnerji. S to tezo se seveda lahko v celoti strinjam in tudi moj velik interes je, da država tudi z zakonom sankcionira socialni sporazum, ki ga sam štejem za velik dosežek socialnih partnerjev in ne mislim tako kot nekateri, da se seveda socialni partnerji samo igrajo socialni mir in socialno sporazumevanje. Vendar je potrebno ob tem reči naslednje. V svetu velja princip, da pogodbe, kolektivne pogodbe, socialni sporazumi so za tiste, ki so jih podpisali tudi zakon. Gre predvsem za moralni zakon. Tam seveda države ne posegajo po tem, da sprejemajo zakonodajo potem, ki sankcionira izvajanje teh sporazumov. Mi smo vpeljali to čudovito navado, da sprejemamo zakone, s katerimi rečemo, da smo pri nekem drugem zakonu resno mislili. Ali pa, ki sprejemamo zakone, s katerimi pravimo, da je pač potrebno tisto, kar se povsod v poslovnem svetu dogaja, da partnerji, ko podpišejo pogodbo, ki je v interesu vseh partnerjev, saj sicer ni pogodbe, to sankcionirajo z nekim zakonom. In zato seveda tudi sam menim, da je pristojnost tega Državnega zbora kot zakonodajalca, da lahko tudi nadgradi ta socialni sporazum, ne pa, da samo upošteva golo voljo socialnih partnerjev. In nadgraditve, ki jih predlagam v tem zakonu, ki naj bi sankcioniral socialni sporazum so take narave, da ga ne reši, ampak ga v bistvu podpirajo, zahtevajo pa od socialnih partnerjev nekoliko več angažiranja.</p>
               <p>Skratka, če gre sedaj predlog amandmaja o najnižji plači, ki sem ga predlagal na 50 tisoč z možnostjo, da se zaposleni odločijo za 45 tisoč tam, kjer v kolektivih ugotovijo, da imajo ekonomske probleme, zaposlovanje in kjer bi lahko to povzročilo stečaje, tam seveda zahteva, da predstavnik socialnih partnerjev v kolektivih stopijo pred ljudi in jim obrazložijo razloge, zakaj je pomembno, da izplačilo 45 tisoč in ne 50 tisoč bruto, če bi to povzročilo stečaj. In sam sem trdno prepričan, in slovenski delavci so to dokazali že mnogokrat, poglejte, imamo kolektive, kjer po mesece in mesece ne dobijo plače, pa ni nobenih posebnih ekscesov. Mnogokrat so slovenski delavci pokazali to, da so pripravljeni, v kolikor verjamejo v menedžment, verjame v perspektivo svojega kolektiva, da so se pripravljeni odrekati. Zato sem seveda tudi prepričan, da bi konpetenten menedžment z argumenti, s katerimi bi nastopil pred delavci, z lahkoto prepričal delavce, da se odločijo tudi za 45 tisoč, v kolikor je to resnično življenjskega pomena za obstoj posameznega kolektiva. Zato seveda zelo težko pristajam na argumente, ki govorijo o strahovitih posledicah, ki bi nastale z državo, če bi bil sprejet ta moj amandma.</p>
               <p>Poglejmo materialne posledice z vidika proračuna, kar je bilo velikokrat rečeno. Vsi izračuni, izračun Vlade govori o 71 milijonov mesečno, moji izračuni govorijo o nekoliko nižjem znesku kot posledici sprejetja tega amandmaja v proračunu. Za letošnje leto to pomeni približno pol milijarde sredstev bi se v proračunu pojavilo. Če mi nekdo dokaže, da seveda stabilnost te države in proračuna stoji na 500 milijonih, na enem promilu proračuna, sem takoj pripravljen amandma umakniti tisti trenutek, ko mi nekdo to seveda dokaže. Prepričan sem seveda, na tem ne stoji stabilnost niti koalicije niti proračuna niti naše države. Zato tudi sem seveda ohranil amandma.</p>
               <p>Kakšna je posledica v podjetjih? 12% ljudi je v septembru lanskega leta prejemalo plače pod 50 tisoč bruto. V tem času so se v gospodarstvu plače dvignile za 10,9%. To pomeni, da se je ta procent še znatno znižal. Če upoštevamo dejstvo, da seveda v 12%, ki so zajeti v statistični obdelavi distribucije plač v Sloveniji, niso samo delavci, ki delajo za polni delovni čas in dosegajo pričakovane delovne rezultate, o čemer govori dogovor, vemo, da seveda gre še za znatno nižji procent. Vsak si lahko sam izračuna, za kakšno število ljudi gre. Zase sem seveda izračune delal in moram reči, da mi moji izračuni kažejo, da posledice v gospodarstvu ne bi bile tako zelo velike tudi, če ne bi bilo možnega tistega, o čemer sem prej govoril, da se v kolektivih dogovorijo za izplačilo na nivoju socialnega sporazuma.</p>
               <p>Ob tem mi pa seveda dovolite, da komentiram še nekatere druge amandmaje. Stališča mojega zakona o najvišji plači je bilo jasno. Gre za 600 tisoč bruto, gre za 12-kratnik. Zato se mi zdi racionalen tudi amandma kolege Poljšaka in tudi moj amandma na vladni amandma, ki govori o 600 tisoč bruto. Bom pa seveda, če ti amandmaji ne bodo sprejeti, podprl tudi amandma kolege Lavrinca o 900 tisoč bruto z bonitetami, ker je še vedno boljše kot nič in še vedno določa nek pas, znotraj katerega naj bi se izplačevale plače in s čimer bi dosegli nekatere učinke, ki sem jih seveda sam želel doseči z vložitvijo tega zakona, ki ga danes obravnavamo.</p>
               <p>Kolega Poljšak tudi ob minimalni plači predlaga neko rešitev, ki bi pomenila, da bi ob koncu leta prišli na 64% povprečne plače v Sloveniji. Skratka, na nekaj čez 70 tisoč bruto plače, če izhajamo iz sedanjih podatkov v decembru mesecu kot najnižjem izplačilu mesečne plače. Kakorkoli bi rad iz srca podprl ta predlog, ki ima vendarle v marsičem zelo pomanjkljivo obrazložitev in mislim, da tudi ne drži ta obrazložitev, ampak sam imam vse te izračune narejene in jih lahko tudi kolegu Poljšaku povem, ker ni mogoče pri majhnih plačah preprosto računati 060 je bruto - neto. Pri majhnih plačah smo na srečo z uvedbo 11% pavšalne olajšave olajšali davčno breme spodnjih razredov. Ampak ti podatki so seveda nekoliko višji pri teh podatkih, ampak mislim, da bi seveda sprejetje tega amandmaja resnično lahko pomenilo to, na kar nas opravičeno opozarjajo iz sfere gospodarstva, da bi vrsta podjetij lahko prišla v težave. Tega seveda moj amandma ne pomeni, ker moj amandma daje, če še enkrat povem, možnost, da se socialni partnerji v kolektivu s prepričevanjem zaposlenih odločijo tudi za plačo, ki je na nivoju plače, dogovorjene v samem socialnem paktu. Toliko. Hvala lepa.</p>
            </sp>
            <sp xml:id="SDZ1-Redna-31-1995-05-17.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger.</p>
            </sp>
            <sp xml:id="SDZ1-Redna-31-1995-05-17.sp78">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Jaz sem tako v letu 1993, kot v letu 1994 nasprotoval tako imenovanemu interventnemu zakonu, ki je posegel v plačni sistem in tudi v sistem pokojninskega zakona. Odločno sem vedno branil naslednje. Če imamo med delodajalci, sindikati, Vlado overjen sistem družbenega dogovarjanja, dogovarjanja z ureditvijo plačnega sistema pri plačah in če smo tudi pri tej zadevi na nek način dosegli sporazum, kar je bilo tudi v letošnjem letu doseženo in še več, mislim, da smo letos večkrat celo slišali izredno pohvalo, da smo prvič dosegli sklenitev socialnega sporazuma, potem seveda je poseganje s takšnim ali drugačnim zakonom vprašanje, kakšen smisel potem ima dogovarjanje, sklepanje socialnega sporazuma, sklepanje družbenega dogovora o sistemu itd. plač, če mi pozneje s tako imenovanim zakonom vrinjamo notri znova cele zadeve, od regresov, do plač itd.. Če je že potrebno zavarovati družbeni dogovor, kot se trdi pri tem zakonu, in če je treba zavarovati izvajanje socialnega sporazuma, potem se mora zavarovati samo tisto, kar je zavarovati treba.  Že takrat na odboru, ko smo čez noč dobili tik pred prazniki, 1. maja, predlog zakona o najnižji in najvišji plači oziroma sploh o teh zadevah, sem tudi na seji odbora, ki je bila takoj po 1. maju, povedal, da sem odločno proti takšnim posegom Vlade na področje plač, kot sem odločno nasprotoval tudi prvotnemu delu poseganja v pokojninski sistem. Pokojninski sistem je pokojninski sistem, ki ima svoj sistemski zakon, ki ima svoja merila, ki ima svoje kriterije, ki jih ni mogoče z nobeno intervencijo čez noč spreminjati. Mislim, da je ekonomski svet pri Vladi pravilno ravnal, ko je ocenil, da je treba pokojnino izpustiti in da je to stvar sistemskega zakona in da bomo pri tem sistemskem zakonu obravnavali takšno ali drugačno usklajevanje pokojnin, ne pa, da z intervencijo posegamo. Ravnanje ekonomskega sveta je bilo povsem pravilno, ker sicer, če ne bi ekonomski svet tega spoznal, sem prepričan, da ta parlament tega zakona, ne takšnega ne drugačnega pri plačah in zmešanimi s pokojninami, ne bi mogli sprejeti, bi morali zavrniti kakršnekoli amandmaje Vlade.</p>
               <p>Ker je ta zadeva urejena, se mi postavlja kljub temu vprašanje, zakaj je treba zdaj z različnimi amandmaji posegati v to najvišjo in najnižjo plačo. Na odboru sem povedal, da ne bom glasoval za minimalno plačo, ker tudi vem, da delavci morajo živeti in če vzamemo izhodiščno bruto plačo, ki je tukaj predlagana, potem so vsi ti predlogi izredno nizki in, na koncu koncev, že pri prvi obravnavi, če že moramo določiti najvišjo in najnižjo, sem takrat menil, da je predlog gospoda Miloša Pavlice, poslanskega kolega, vendarle v tej meji, da želi tudi, ne da pravi o najnižji plači, ampak govori tudi o najvišji plači. Zato seveda ne bom podprl tistih predlogov, ki predlog nad 600.000 bruto plače še povečujejo, ker vam moram povedati, da sem v zadnjih dneh slišal, ne le prebral, slišal tudi osebno, od mnogih v Mariboru in zunaj Maribora kritik, ko pravijo: ja, dragi poslanci, poslušajte, govorite o najnižji plači, kako jo je treba spraviti, hkrati pa iščete vse mogoče variante, kako bi najvišji plači dali odprta vrata, da to ne bi bilo 600, da bi to bilo 700, da bi to bilo 900 in da bi na nek način zaščitili tudi sebe.</p>
               <p>Nisem za to, da ščitimo sebe, nisem za to, da poslušamo kritike in očitke kogarkoli na račun poslancev, ker moram tudi povedati javno tukaj, mnogi imajo višje plače kot poslanci, pa nihče o njih ne piše. Niti novinarji niti televizijske oddaje niso take, nihče ne govori o tem. Slišal sem pa v zadnjih dneh plače, naj jih preverijo dragi prijatelji novinarji in drugi, kakšne plače imajo drugi in naj objavijo poslanske plače in naj objavijo plače tudi v bankah, zavarovalnicah, naj objavijo plače, tudi v drugih institucijah in tako dalje, potem bomo pa videli, kdo ima velike in  strahotne plače. Ne govorim o tem, koliko mi delamo, ne govorim, kakšen je naš delovni čas, to je včerajšnja seja pokazala in to je današnja. Mislim, da ne gre za to, ampak, da je treba pošteno oceniti tudi delo poslancev. Sem pa proti temu, da dvigamo limit bruto, ki ga je gospod Miloš Pavlica predlagal, zato bom podprl tudi to najvišjo plačo, preko katere se strinjam, ni mogoče. Ampak ne, da velja samo za poslance, potem mora veljati to za vse, poleg poslancev tudi za celo strukturo tistih, ki imajo danes mnogo več kot 600 bruto, ki imajo mnogo več kot 900 bruto, in mnogo več kot 1 milijon bruto. Tudi za te. In jaz mislim, da bo naš Državni zbor dokazal, da želimo narediti na tem področju v Sloveniji red, zaščititi najnižje plače, ki morajo biti dostojne. Ne rečem, da je 50 tisoč bruto dostojna plača, tako kot ni 45, kot je vprašanje za mene 55. Odločili bomo kakšno, gotovo pa moramo reči, da preko najvišje bruto plače ni mogoče in se temu morajo podrediti vsi. Od nas, poslancev, pa do vsakega direktorja, do vsakega, ki bo imel višjo plačo, jo moramo omejiti s tem zakonom. Hvala.</p>
            </sp>
            <sp xml:id="SDZ1-Redna-31-1995-05-17.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marijan Poljšak ima repliko, razpravo, proceduralno, dobro.</p>
            </sp>
            <sp xml:id="SDZ1-Redna-31-1995-05-17.sp80">
               <speaker>MARIJAN POLJŠAK:</speaker>
               <p>Ker ni drugega diskutanta, jaz imamo proceduralno, samo želim zdaj preveriti ali, je pravi vrstni red. Dobro, če sem že tukaj. Prosim, če bi preverili. Pravilen vrstni red amandmajev, in sicer najprej sta dve skupini amandmajev - za najvišjo plačo. Jaz sem tudi pregledal tukaj, mislim, da se tako vedno  glasuje tukaj, vse so amandmaji na amandmaje. In amandma Vlade je osnova. Amandma Vlade ne omejuje plače, se pravi, kot sem poslušal gospoda Pavlico, on ni umaknil svojega amandmaja. Se pravi, najprej je treba glasovati o tistem, ki je najbolj oddaljen od amandmaja Vlade, najprej je treba glasovati o amandmaju Pavlice. Tega nimam tukaj, preden sem si pisal, mogoče se motim, najprej o amandmaju gospoda Pavlice, potem o amandmaju gospoda Lavrinca, potem o vladnem amandmaju in potem o mojem, ki je 1:12. Ali je ta vrstni red ali ni? Kateri vrstni red je pri temu?</p>
            </sp>
            <sp xml:id="SDZ1-Redna-31-1995-05-17.sp81">
               <speaker>PODPREDSEDNIK DR. LEV KREFT:</speaker>
               <p>Vrstni red glasovanja je tak kot je zapisan v pregledniku, jaz sem tudi natančno povedal, na katera mesta so uvrščeni tisti amandmaji, ki jih v pregledu ni.</p>
            </sp>
            <sp xml:id="SDZ1-Redna-31-1995-05-17.sp82">
               <speaker>MARIJAN POLJŠAK:</speaker>
               <p>Ampak zakaj? Mislim, glejte, ne morete me kar tako odpraviti. Stvar mora iti po vrsti, kje pa je, bi rekel, amandma gospoda Pavlice? Jaz ga tukaj nimam. Ali je to prvi na odbor. Potem, ali ste umaknili svoj amandma ali ne? Potem ste svoj amandma umaknili, ker sem vas poslušal pri diskusiji. Čakajte, samo malo. Potem je pri vseh amandmajih na amandma za novi 2.e člen.  Za novi 2.e člen  kakor sem jaz poslušal, predlog Vlade je 45 tisoč. Najbolj oddaljen amamdma je najbrž Verzolakov. Se pravi, najprej je treba o tem glasovati, potem o mojem, recimo, potem o Kociprovem, ker po vrstnem redu je Kociprov za. Kako se ne da pogovarjati? Vrstni red mora biti tak kot se spodobi. Je treba prehajati od večje skrajnosti k drugi skrajnosti. Po vrsti je treba iti. Najbrž, da je vedno tako logično. Glejte, jaz menim, da je treba v primeru najnižje plače glasovati po naslednjem vrstnem redu in prosim, če to razčistite, saj to ni težko razčistiti. Kaj je to težko! Sam pravim, saj vsi vemo, kakšni so predlogi, saj je vse jasno. Tisti, ki se zanima in ki ve, mu je zadeva jasna. Najprej je treba najbrž glasovati o predlogu Verzolaka, ki je 68%. Drugi je moj, ki je najbolj skrajen, ki se konča s 64. To so amandmaji na 4. amandma za novi 2. e člen. Za novi 2.e člen je več amandmajev. (Vmes sekretarka: Ti so umaknjeni amandmaji, no.) Kateri amandmaji so umaknjeni? (Drugi: Verzolakov.) Verzolakov je lahko...</p>
            </sp>
            <sp xml:id="SDZ1-Redna-31-1995-05-17.sp83">
               <speaker>PODPREDSEDNIK DR. LEV KREFT:</speaker>
               <p>Če imate kakšen predlog, ki izhaja iz gradiva. Jaz sem natančno povedal, kako bomo glasovali,  da izhaja iz tistega gradiva, ki ga uporabljamo vsi. Jaz imam na 6. strani, kjer se začnejo amandmaji, ki se nanašajo na amandma za nov 2.e člen, ki ga je vložil predlagatelj gospod Štefan Kociper, ta je zadnji v zvezi z 2.e oziroma pred tem je 2. e člen Vlade. In sicer imam najprej na glasovanju vaš amandma na amandma. Potem je na vrsti Miloš Pavlica in potem je amandma Vlade. Nobenega drugega amandmaja na ta amandma ni bilo vloženega.</p>
            </sp>
            <sp xml:id="SDZ1-Redna-31-1995-05-17.sp84">
               <speaker>MARIJAN POLJŠAK:</speaker>
               <p>... Zakaj ni gospod Kociper prej, ker on je imel 55 tisoč in ne 50. (vmes sekretarka: To ni amandma na amandma.) Je amandma na amandma...</p>
            </sp>
            <sp xml:id="SDZ1-Redna-31-1995-05-17.sp85">
               <speaker>PODPREDSEDNIK DR. LEV KREFT:</speaker>
               <p>Teh amandmajev na tem mestu ni.</p>
            </sp>
            <sp xml:id="SDZ1-Redna-31-1995-05-17.sp86">
               <speaker>MARIJAN POLJŠAK:</speaker>
               <p>Seveda je amandma na amandma. Je. Ista zadeva je. ... (Pripomba predsednika: Pa ne na ta člen!)... Seveda je ista. Jaz vam povem, da je tako vrstni red, vsaj v tem primeru, saj sem  prišel samo  zaradi gor, ampak sem opazil še druge stvari in sem hotel razčistiti, ampak, to je treba razčistiti. Najprej se glasuje, recimo, dobro, ste rekli, da je Verzolak umaknil, ostane moj, potem je gospoda Kocipra in tako naprej. (sekretarka pojasnjuje: Doda se novi 2. e člen. Doda se.) Ja...</p>
            </sp>
            <sp xml:id="SDZ1-Redna-31-1995-05-17.sp87">
               <speaker>PODPREDSEDNIK DR. LEV KREFT:</speaker>
               <p>Vaš amandma gospod Poljšak in amandma gospoda Miloša Pavlice sta vložena kot amandmaja na 4. amandma Vlade Republike Slovenije. Medtem ko je amandma gospoda Štefana Kocipra  vložen, tako kot amandma Vlade, kot amandma za nov 2.e člen, ne pa kot amandma na amandma. Vrstni red se torej določa najprej med dvema amandmajema na amandma, vašim in gospoda Pavlice, potem se pa določa še vrstni red med vladnim in amandmajem gospoda Štefana Kocipra, tako da je najprej na vrsti amandma Vlade potem pa gospoda Štefana Kocipra. Na amandma gospoda Štefana Kocipra ni bil vložen noben amandma na ta amandma.</p>
            </sp>
            <sp xml:id="SDZ1-Redna-31-1995-05-17.sp88">
               <speaker>MARIJAN POLJŠAK:</speaker>
               <p>... Ni točno. Tudi gospoda Štefana Kocipra je amandma na amandma Vlade. ...(Vmes predsednik: Ne, ni.)... Po moje je, naj pa gospod Kociper razčisti to zadevo.</p>
            </sp>
            <sp xml:id="SDZ1-Redna-31-1995-05-17.sp89">
               <speaker>PODPREDSEDNIK DR. LEV KREFT:</speaker>
               <p>Tu na strani 7 je natančno besedilo, ki pravi: doda se nov 2.e člen, ki se glasi. Se pravi, gospod Štefan Kociper je vložil amandma za nov 2.e člen. To ni amandma na amandma Vlade. Zato je tako tudi narejen vrstni red. Besedo ima gospod Miroslav Geržina.</p>
            </sp>
            <sp xml:id="SDZ1-Redna-31-1995-05-17.sp90">
               <speaker>MIROSLAV GERŽINA:</speaker>
               <p>Hvala lepa za besedo, gospod predsedujoči. Spoštovane poslanke in poslanci, predstavniki Vlade! Precej je bilo že rečeno o tem zakonu dvoživki. Naš zakon je o najvišji in najnižji plači, drugi zakon je potrditev tega socialnega pakta, ki pravijo, da je velik dosežek. Lahko da je res. Ampak kaže, da si ti socialni partnerji v tem dogovoru, v paktu, ne zaupajo. Zato so nam poslali v potrditev, da jim zagotovimo, da se ne bodo mogli iz tega izmakniti.</p>
               <p>Glejte, tu je bilo rečeno, da naša država poskuša biti socialna. Ampak jaz mislim, da mora biti naša država tudi pravna,</p>
               <p>med drugim. Namreč pravna v tej smeri, da če delavec ali nekdo dela 8 ur, da dejansko dobi za 8 ur tisto, kar mu pritiče, kar ta država delno socialno pokriva. Ker človek, ki dela 8 ur, ki ne dobi dovolj plače za svoje delo, da bi preživel svoje otroke, gre po miloščino k državi in ta mu da. Tako jaz razumem socialno državo. Pravno državo razumem pa tako kot sem rekel, da dobi vsak tisto, kar mu gre. In tukaj je vprašanje k prvemu delu tega zakona, dvoživke. Namreč v tistem delu, ki ga je vložil gospod Pavlica, minimalna in maksimalna plača. Jaz mislim, da glede najvišje plače, da je to kar v redu urejeno, dokler imamo še podjetja z družbeno lastnino ali mešano lastnino, dokler smo, kot pravijo zdaj, v tranziciji. Ko imamo pa zadeve privatne, potem mislim, da tam mora biti drugače. Ampak še vedno bo ostala državna lastnina in tam bo treba tudi nekaj reči in omejevati plače glede na, orodja si bo morala Vlada narediti oziroma se dogovoriti, spet v nekem paktu ali ne vem, kaj se bo zgodilo.</p>
               <p>Glede minimalne plače je pa tako. Oprl se bom na argumente, ki jih je gospod Pavlica dal tukaj, da dejansko vse študije kažejo, da je naša minimalna plača prenizka. Vprašam, zakaj je, recimo, 45 ravno pravšnja cena. Gospod Pavlica pravi, da je 50, je rekel prejle, mislim, boljša mera. Jaz pravim pa, da je 55, kar je kolega Kociper dal, da ne govorim o tistem, kar so dali še kolegi iz opozicije, do 68% oziroma 65% povprečne plače. Nekoč sem že rekel, ko smo govorili o dnevnem redu, da je pač to naša povprečna plača; bilo mi je rečeno, da ni res. Jaz pa še enkrat trdim, da je naša povprečna plača izkrivljena slika našega vsakdana, naše ekonomije. Danes je bilo rečeno, da so šle gor za 50%, povprečne plače v treh letih od 1993. Medtem ko so šle minimalne oziroma osnovne plače 11%, in tukaj vidim izkrivljenje. Tukaj je bilo danes že govorjeno, gospod Sisinger je ustvaril sicer lepo atmosfero, kjer bi se dalo lepše potem govoriti, vendar je procedura, ki je prišla za njim, to malo razbila. Vendarle mislim, da je treba drugače zadevo delati. Socialni mir ali pa socialni pakt, ali pa to, kar sledi temu, se pravi normalno delovanje slovenske ekonomije trdim, da se bo spet gradil na hrbtih tistih, ki imajo najmanj. Namreč, strah pred tem, da se zniža državna valuta. Tisti, ki govorijo to, naj povedo, zakaj Združene države tiščijo dolar dol. Zakaj Italija nič praktično ne želi več kot toliko, da bi spravila liro gor, ampak leta in leta ohranja nizko vrednost, in Francija itn. Praktično se ne borijo za visoko valuto, zaradi tega, ker so sposobni v tekmi s cenami, se pravi v konkurenčnosti. To je ena stvar.</p>
               <p>Druga stvar je tudi to, da, recimo, vse države, ki imajo uspešne podjetnike, uspešna podjetja, ekonomijo, subvencionirajo tista podjetja, ki izvažajo. Zakaj pri nas nič ne naredimo, ampak samo govorimo v tej smeri. Se ponavljam, vendar kaže, da bo treba to zadevo tolikokrat ponoviti Vladi, da bo le nekaj v to smer naredila. In ko bodo tam pomagali na tak način, ne pa s socialo podjetjem, potem bodo podjetja lahko delala, konkurenčno poslovala na trgu in normalno plačala delavcem tisto, kar jim gre za njihovo delo. Ne pa se izgovarjala, če, mislim ne izgovarjala, grdo rečeno, raje, recimo, objektivno rekla: ne moremo več kot toliko dati za delo.</p>
               <p>Pred kratkim, spet ponavljam, so direktno rekli: "Plače pri nas niso previsoke. Previsoke so dajatve državi." Sedaj pa, če mi povečamo plačo, s tem mislim, da pride dosti več dajatev državi in se na tem nivoju da nekaj narediti. Se pravi, da se s tem lahko zmanjšajo dajatve in uravnotežimo zadevo. Ker tisto, da rečem, dam 50, pa veš kaj, 10% pa lahko ti vzameš, ker ne moreš tega doseči, imam izkušnje, da je to lahko samo potuha. In ko pride avtomatizem, potem pa lahko rečem, mogoče, čeprav grdo, da je to nabiranje točk, in da to ni dejansko resno mišljeno, ker imamo tisto, kar so se zmenili, 45, ampak 50 bomo dali, 10% pa se bodo tako vsi zmenili, da bodo manj, ker bodo ogroženi. To pa razlagam tako, kot je bilo rečeno, nekaj mesecev, tri ne dobijo plače, pa kljub temu še delajo naprej, saj to razumem. Ampak, potrebno je pa vprašati tudi vodstvo, zakaj ti ne dobijo plače. Saj danes imamo probleme že sedaj. 39 tisoč plača, podjetja pa gredo kljub temu v stečaj. Se pravi, je že sedaj previsoka plača, ne prenizka. Po tej logiki bi jo morali še znižati. Mislim pa, da to ne more biti tako. Mislim, da si moramo prizadevati, da večina našega gospodarstva in vsa podjetja, delajo ne samo, da bodo preživela z nizko plačo, ampak, da bodo z višjo plačo prodala proizvode, in da se ne bomo o tem pogovarjali kako in kaj.</p>
               <p>Pa še nekaj, kar mislim, da je bistveno, da Vladi povemo. Iz vseh teh predlogov amandmajev o poveznosti povečevanja plače mislim, da je dobro, da si zapišejo za uho in dejansko pripravijo nekaj takega. Strinjam se s tem, še to je argument, zakaj, recimo, podpiram 55 tisoč. Ker 55 tisoč bo sedaj sprejeto in do marca prihodnjega leta ne bo nič sprejeto. Mi smo že predvideli našo inflacijo, in lansko leto smo jo predvideli, je šla čez, ne vem, mogoče bo letos malo manjša, vendarle bodo plače šle spet v razkorak z inflacijo, se pravi, s košarico. 55 tudi opravičujem s tem, da bomo omogočili preživetje, recimo, družine dveh delavcev in enega otroka, za drugega bo pa poskrbela za sedaj sociala. Ampak vsaj enega, vsaj to osnovo dajmo in to mislim, da je 55 tisoč. Na tak način se moramo pogovarjati in neko povezanost moramo dati. Recimo, zakaj Vlada ni rekla, dobro. 45 tisoč ali pa partnerji ali bi Vlada predlagala, ampak gremo do devetmesečja, recimo, tisoč gor, pa do novega leta 500 gor in tako naprej in pridemo naprej do marca drugega leta. Mislim, zakaj ne na tak način, če imamo cilj 68% povprečne plače. Pa ni potrebno iti na to povprečno plačo, ko smo brali včeraj, da se je spet dvignila. Ampak, dvignila se ni na spodnji meji, dvignila se je nekje druge.</p>
               <p>Mislim, da je tam delo tudi za ministrico za delo, družino in socialo, tudi za vso Vlado, da o tem razpravlja in da da rešitve o tem. V tej dvoživki, se strinjam s tem kar Vlada predlaga. Čeprav se strinjam tudi s tem, da bi morali separatno obravnavati ta praktično dva zakona, da nekatere skupine podjetij, ki niso zajete v tem socialnem paktu ali sporazumu, da se jih vključi. Mislim, da se enako uravnava dviganje plač oziroma obravnava plače tudi nas poslancev, pa nekaterih, celo, bi rekel, monopolnih podjetij, ne da se tukaj vsaj nekako ujame plače. V tej smeri podpiram. Vendarle, podpiram pa tudi kot pravim, minimum moramo imeti. Ljudje morajo imeti, ker nekdo je rekel da, če bodo pa še ti menedžerji oziroma poslovodne strukture dobile nižje plače, bodo kar odšle, ker to je njihov, bi rekel, to jih vabi. Vemo pa vsi iz teorije o delu, tisti, da so šele na petem mestu pri vodstvenih in vodilnih kadrih plače, ampak je vse prej kaj drugega. Pri delavcih, da bomo njih stimulirali, da bodo dejansko dali od sebe največ kar lahko, je pa prvi stimulans plača in ne položaj in ne vem kaj. Tako je in temu primerno se moramo odločiti.  Če so nam prinesli v parlament, mi pač razpravljamo tudi o tem. Mi samo potrdili tega ne bomo, ker menimo, da so se partnerji tukaj dogovorili kot so se dogovorili, da so sindikati pokleknili in sprejeli nekatere argumente. Vendarle bi se morali odločiti za povezavo, neko naraščanje, ne pa reči, sedaj zabijemo toliko, do marca drugega leta nič več ne damo, pa bo kar bo. Seveda, vsake tri mesece bomo nekaj povečali, mi bomo pazili, da bomo tak procent po statistiki "naštimali" notri, povečanje tega in onega, tretjega, da ne bo treba za šest mesecev itd. Te igrice poznamo, statistika pač je umetnost, ki daje vse, kar kdo potrebuje.</p>
               <p>Sem med tistimi, ki podpirajo, pa ne zaradi demagogije itd., ampak zaradi bistva, da je osnovna plača za osnovno delo taka, da lahko preživi človeka in njegovo nasledstvo oziroma osnovno reprodukcijo, grdo rečeno. Hvala lepa.</p>
            </sp>
            <sp xml:id="SDZ1-Redna-31-1995-05-17.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Kociper. Izvolite.</p>
            </sp>
            <sp xml:id="SDZ1-Redna-31-1995-05-17.sp92">
               <speaker>ŠTEFAN KOCIPER:</speaker>
               <p>Hvala lepa. Kot replika na tisto, kar je gospod Poljšak prej želel odgovor. Osebno mislim, da je amandma, ki sem ga vložil take narave, da ga je potrebno po logiki, ki jo imamo pri glasovanju, se pravi najbolj oddaljeni amandma in potem amandmaji, ki so bližje osnovni rešitvi, da je treba o njem glasovati pred amandmajem, ki ga je dal gospod Pavlica, ne glede na to, kako je v predlogu zapisano. Vemo, da se je bilo težko znajti in da nam je strokovna služba parlamenta tudi pomagala, da smo uredili te amandmaje, da so sploh skladni med seboj. Sedaj predlagam, če to ni možno iz tega, kar je do sedaj bilo rečeno, ker je med razpravo možno redakcijsko ali tudi drugače spremeniti amandma, da ga strokovna služba tudi tako oblikuje, da bomo glasovali o njem pred amandmajem gospoda Pavlice.                                        </p>
            </sp>
            <sp xml:id="SDZ1-Redna-31-1995-05-17.sp93">
               <speaker>PODPREDSEDNIK DR. LEV KREFT:</speaker>
               <p>Torej, amandmajev ne more spreminjati strokovna služba. To je strogo prepovedano. Amandma lahko spremenite seveda samo sami. Dejansko pa mislim, da se to lahko naredi samo tako, da ga oddate kot amandma na amandma Vlade in jaz vam predlagam, da to prekvalifikacijo (je bil prekinjen).</p>
            </sp>
            <sp xml:id="SDZ1-Redna-31-1995-05-17.sp94">
               <speaker>ŠTEFAN KOCIPER:</speaker>
               <p>Torej predlagam, da se glasuje o mojem amandmaju kot amandmaju na amandma Vlade.</p>
            </sp>
            <sp xml:id="SDZ1-Redna-31-1995-05-17.sp95">
               <speaker>PODPREDSEDNIK DR. LEV KREFT:</speaker>
               <p>Tako je. Prosim pa, če to daste v pisni obliki zato, da bomo imeli dokumentirano to spremembo. Lahko kar na tistem razmnoženem listu, na katerem imate svoj amandma od prej. Izvolite, Sekretariat za zakonodajo in pravne zadeve.</p>
            </sp>
            <sp xml:id="SDZ1-Redna-31-1995-05-17.sp96">
               <speaker>MILAN BAŠKOVIČ:</speaker>
               <p>Jaz bi rad samo opozoril na nekatere nerodnosti, ki se pojavljajo v citiranju teh členov, da ne bi bilo potem težav v nadaljnjih čiščenjih in glasovanjih. Rad bi samo nekaj sugeriral. Poglejte, v seznamu amandmajev imamo na strani 6 in na strani 7 večkrat omenjen 2.e člen in potem 2.f člen, in sicer, povzeto je po amandmajih Vlade. Prej je že gospod Poljšak opozoril, ko se prvič pojavi 2.e člen, da je to 3., 4. in 6. člen, da so ti citati nepravilni. Resnično to niso pravi, so zgrešeni, vendar se tu pojavlja potem še pod črko m), ko se ponovno pojavi 2.e člen, celo citiran, tako kot ga Vlada predlaga, vendar ga je drugače predlagala, to je treba popraviti. Ravno tako je potem ista napaka narejena pod n) na strani 7. Zopet se pojavlja 3, 4 in 6 in 2.f člen, ki je povzet po Vladi, ampak ne točno. Povsod mora biti namesto 3, 4 in 6, tako kot je Vlada predložila v zadnjem tekstu, 2, 2.a in 2.c. To upoštevajmo oziroma mislim, da ne moremo drugače najti stika s temi določbami. Ali je treba to popraviti ali ne, ampak vsekakor, ali pa upoštevati kot redakcijo, da bo potem stvar čista. Hvala lepa.</p>
            </sp>
            <sp xml:id="SDZ1-Redna-31-1995-05-17.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa za to opozorilo. Gospod Pavlica ga je že predhodno upošteval in je to spremembo za svoj amandma javil. Mislim, da to lahko naredijo tudi vsi drugi predlagatelji, zlasti Vlada, ki sama predlaga ta amandma. Dejstvo pa je, da smo vedno rekli, da številčenje členov lahko uredimo na novo pred tretjo obravnavo. Važno je to, da so amandmaji na pravilne člene, kot amandmaji na amandma vloženi itd. Skratka, da tu ni zmede. Ali želi še kdo besedo v razpravi? Izvolite, gospod Verzolak ima besedo.</p>
            </sp>
            <sp xml:id="SDZ1-Redna-31-1995-05-17.sp98">
               <speaker>IVAN VERZOLAK:</speaker>
               <p>Hvala za besedo. Menim, da gospod Pavlica nastopa demagoško, da se v resnice ne zavzema za delavce,</p>
               <p>in sicer zakaj? Vrnil se bom 5 let nazaj v Gorenje, kjer sem bil tudi prvi predsednik Neodvisnega sindikata. Takrat smo imeli borbo s Svobodnim sindikatom in predsednik svobodnega sindikata takrat v Gorenju je rekel: "Ja, veš, dober direktor ima pa dober sindikat." Mislim, da je s tem vse povedal, da so sindikati zlizani s poslovodno strukturo. Zakaj od teh predlogov gospod Pavlica zastopa najnižjo postavko pri najnižji plači. Če se vrnem - vmes je še nekaj različnih predlogov in naš kot najvišji, naše poslanske skupine, 68% povprečne plače, zakaj smo šli v to? To je zahodnoevropska norma, kjer se tega držijo. Seveda, jaz bi samo za ilustracijo povedal, da je bila v preteklem mesecu povprečna plača neto 69.633 SIT. Od tega znaša 68% 47.350 SIT. Verjamem, da imajo tista podjetja, ki so izvozno zelo naravnana, zelo veliko izvažajo, med njimi je tudi Gorenje, ki izvaža celo 95% svojih proizvodov bele tehnike na zahodna tržišča. Imam drugo rešitev in podpiram to, da bi takim velikim izvoznikom absolutno bilo potrebno dati izvozno stimulacijo, ker so res v velikih težavah in če naj omenim - problem sem že imel takrat, ko sem predlagal, da bi pri dohodnini imeli olajšave tisti izdelki, ki so ekološko neoporečni in smo potem tukaj izglasovali, vendar Vlada je tudi temu nasprotovala. Za sedaj samo toliko. O ostalih amandmajih bom pa povedal kasneje. Hvala.</p>
            </sp>
            <sp xml:id="SDZ1-Redna-31-1995-05-17.sp99">
               <speaker>PODPREDSEDNIK DR. LEV KREFT:</speaker>
               <p>Hvala. Glede na to, da smo še v razpravi in da je gospod Kociper izrazil željo, da bi oddal amandma na amandma, kar še lahko stori in ker je zaželel pri tem strokovno pomoč - jaz mu lahko dam samo svojo - mirno lahko vložite, ne da bi umaknili prejšnji amandma, še amandma na amandma, ki se glasi: "Amandma Vlade se spremeni tako, da se številka 45.000 nadomesti s številko 55.000". In vas prosim, da to napišete in oddate in to seveda pomeni, da bo vaš amandma na amandma na glasovanju za amandmajem na amandma gospoda Poljšaka. Besedo želi gospod Miloš Pavlica, potem pa še gospa Rina Klinar. Izvolite.</p>
            </sp>
            <sp xml:id="SDZ1-Redna-31-1995-05-17.sp100">
               <speaker>MILOŠ PAVLICA:</speaker>
               <p>Hvala lepa za besedo. Replika bo čisto kratka. To, kdo se za koga zavzema, je seveda prepuščeno tistim, o katerih tukaj govorimo, jaz o tem ne bi govoril, to je njihova sodba. Bi pa tole rekel po diskusiji kolega Verzolaka. Kdor pač ne razume vseh mogočih argumentov in razpolaga samo z nekaj podatki, na njih gradi svet, je to seveda zelo problematično in mislim, da smo v Državnem zboru vendarle v zboru, kjer bi morali z mnogimi podatki razpolagati, ko delamo neke primerjave, ne samo z malo. Jaz sem poizkušal temu Državnemu zboru posredovati mnogo podatkov in prepričan sem, da tisti, ki so pazljivo temu sledili, so si lahko ustvarili neko sliko o objektivnosti, možnosti. Hvala.</p>
            </sp>
            <sp xml:id="SDZ1-Redna-31-1995-05-17.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Rina Klinar.</p>
            </sp>
            <sp xml:id="SDZ1-Redna-31-1995-05-17.sp102">
               <speaker>RINA KLINAR:</speaker>
               <p>Hvala lepa, gospod podpredsednik. Gospe in gospodje! Rada bi uvodoma najprej povedala tole, da je na strani 6 pri amandmaju l, kjer piše: Vlada Republike Slovenije, je pravilno "ne podpira". Vlada podpira amandma m) na tej strani, ki opredeljuje, da za mesec maj ne more biti najnižje izplačilo mesečne plače nižje kot 45.000 bruto in se za naslednje mesece usklajuje na način, kot velja v 3. točki dogovora, to je z 80% rastjo drobnoprodajnih cen.</p>
               <p>Sedaj mi pa dovolite, čisto na kratko, glede na to, da sem že uvodoma povedala, da Vlada predlaga, da podprete njene amandmaje, čisto na kratko nekaj glede problematike, ki zadeva to, sicer izjemno obsežno temo. Pred nekaj minutami se je na Bledu začel strokovni posvet "Plače kot strošek in motivacija". Izšla je tudi knjiga Plače v Sloveniji, modra knjiga, ki jo vsem priporočam v branje, zato, ker da bogastvo vpogleda, kako zapletena je ta situacija urejevanja odnosov, ne samo doma, ampak tudi v tujini. Prav zaradi tega, ker strokovnjaki opozarjajo na to problematiko, menim, da je prav, da tudi ob tej temi tega ne pozabimo. In da je dejansko plačevanje zaposlenih stalno aktualno vprašanje urejanja odnosov, tako v podjetjih, ustanovah, tako doma kot tudi v tujini in ocenjujejo, da se ta sistem praviloma vsakih pet let spreminja. V Sloveniji smo s spremembo gospodarskega sistema dobili drugačne podlage za urejanje plač kot v preteklosti. Plača je družbeno-ekonomska kategorija z mnogimi vidiki. Na to kaže opozoriti, ker vi ste opozarjali predvsem na dva vidika. Gre tako za stroškovni vidik plače, socialni, motivacijski, ki je veliko prenizek, tudi psihološko vedenjski in tudi strokovni. Najmanj te vidike je potrebno pri tem upoštevati, če želimo, da kolikor toliko lahko razumemo celovit splet vseh teh odnosov, s tem, da kaže upoštevati vse te vidike plače na različnih ravneh, kot tudi v času in prostoru, ne nazadnje tudi v mednarodnem prostoru.</p>
               <p>Ti različni vidiki plač so bili tudi predmet nič kaj enostavnih razprav partnerjev v ekonomsko-socialnem svetu. Povedala sem že, ekonomsko-socialni svet sestavlja 3 x po pet partnerjev: delodajalcev, delojemalcev in vlade. Na strani delojemalcev so predstavniki štirih konfederacij: gospod Tomšič iz Neodvisnosti, gospod Rebolj iz Pergama, gospod Mazalin iz Konfederacije 90 in gospoda Mišič in predsednik Zveze svobodnih sindikatov Semolič. To je na sindikalni strani.</p>
               <p>Na strani delodajalcev so predstavniki Obrtne zbornice, Gospodarske zbornice, Združenja podjetnikov. Na vladni strani pa sva od ministrov kolega Deželak in jaz. Ko je Vlada oblikovala svoje stališče do dogovora partnerjev, je predhodno zadeve preverila v Vladi in je bilo tudi to soglasno potrjeno.</p>
               <p>Toliko glede same procedure odločanja.</p>
               <p>Ta dolgotrajna pogajanja so odprla vse te vidike plač in v bistvu prinesle rezultat, ki je neka spodnja meja možnosti, potreb, okoliščin z vseh teh vidikov, katere sem prej upoštevala, se pravi, je tisti minimum in menim, da tudi to, kar je Pavlica predlagal, v tem delu ni v neskladju. Gre namreč za to, da ta minimum najnižjega izplačila upošteva tako socialni vidik kot tudi ekonomske možnosti in vsaj deloma tudi motivacijski vidik, glede na dejstvo, da bi se to najnižje izplačilo povečalo v primerjavi s sedaj veljavno zajamčeno plačo v tem mesecu za 46%. Če bi s tako dinamiko tudi v naslednjih letih sledili temu dvigovanju, menim, da bi lahko kmalu prišli do stanja, ko lahko - kar je bilo tudi že v razpravi v ekonomsko-socialnem svetu od lanskega leta aktualno in je tudi eden od zakonov v parlamentarni proceduri, glede minimalne plače. Dejansko so ta dogovorjeni znesek po dolgotrajnem usklajevanju sprejeli predstavniki delodajalcev in delojemalcev. Se pravi, tudi predstavniki sindikatov, predvsem glede na vse okoliščine, ki so bile že povedane.</p>
               <p>Upoštevajoč dolgotrajnost pogajanj, odgovornost partnerjev Vlada predlaga, glede na to, da smo to dvakrat preverili v ekonomsko-socialnem svetu, da podprete tudi te amandmaje. Zavedamo se, da je nedvomno skrb za socialni položaj delavcev potrebna in da je prisotna v vseh strankah in tudi v Vladi in pri drugih dveh socialnih partnerjih. Vendar pa socialni položaj zaposlenih žal ni odvisen le od višine njihovih plač, ampak tudi od tega, ali imajo sploh možnost zadržati ali dobiti zaposlitev. Zato višanje najnižjega izplačila lahko v tem obdobju prehoda, upoštevajoč tudi že omenjeno izvozno naravnanost podjetij, delovno intenzivnost le teh, ceno dela ter težave podjetij v zvezi s tem lahko bolj vpliva na nevarnost izgube delovnega mesta, kot pa na možnost višjega izplačila za opravljeno delo. To še posebej podkrepljujejo opozorila tako Združenja delodajalcev Slovenije, ki so bila naslovljena Državnemu zboru, kjer opozarjajo na problematiko, kot tudi opozorila iz posameznih podjetij - Peko, Mura, Almira itd.. To dokazujejo tudi podatki o razporeditvi delavcev po višini plač, kjer je v bistvu v industriji med tistimi, ki imajo do 45 tisoč tolarjev, po oceni približno 33500 zaposlenih in v negospodarstvu približno 5325 zaposlenih. V obrti in v osebnih storitvah ima več kot 38% manjšo plačo kot 45 tisoč tolarjev, v industriji v proizvodnji obutve in galanterije dobrih 24%, v proizvodnji končnih in tekstilnih izdelkov dobrih 18%, v proizvodnji preje in tkanin skoraj 18%, v proizvodnji končnih lesnih izdelkov dobrih 13%, v proizvodnji prometnih sredstev skoraj 12% itd. Dejstvo je, da vsi ti podatki kažejo, da bi se pri dviganju tega najnižjega izplačila, za kar so se dogovorili socialni partnerji, seveda morali zavedati posledic, ki bi jih to imelo tudi na dejavnost teh podjetij.</p>
               <p>Poleg tega pa je seveda vpliv tudi na nekaterih drugih segmentih, kar je bilo že tudi danes opozorjeno. Gre namreč za vplive, ki bi jih imelo tudi na proračun in pa tisto, kar se povezuje tudi z izdatki drugih dveh javnih blagajn, ki sta že sedaj v deficitu, se pravi, predvsem zdravstvo in pokojninsko in invalidsko zavarovanje. Dejstvo je, da bi tako povečanje minimalnega zneska, ki je predlagano v nekaterih amandmajih, imelo tudi demonstracijski učinek na plače v višjih plačnih skupinah, porušila bi se razmerja med posameznimi skupinami. To bi vplivalo tudi na siceršnjo rast plač. Predvsem na področju negospodarstva bi tudi vplivalo na večjo uravnilovko, vemo pa, da imamo že sedaj težave predvsem z različnimi višinami izhodiščnih plač. Omenila sem že, da bi se tudi odhodki Zavoda za pokojninsko in invalidsko zavarovanje, ki so v tem trenutku še vedno odvisni od gibanja povprečnih plač, dejansko povečali v odstotku, kakor bi se povečevala masa plač. Vse to pa je potrebno upoštevati tudi v luči razprav o proračunu. Že prej je bilo omenjeno, da bi bilo to samo za proračun, ob predpostavki, da bi se to najnižje izplačilo dvignilo na 50 tisoč tolarjev, bi bilo po oceni približno 71 milijonov tolarjev mesečno. Da ne omenjamo vseh ostalih vplivov, ki so seveda posredni tako z vidika, kot sem že rekla, drugih dveh blagajn kot tudi posledično z vidika dodatnih težav v podjetjih, tudi z vidika odpuščanja ali drugih možnih posledic.</p>
               <p>Kot že rečeno, plače so s socialnega, ekonomskega in tudi motivacijskega vidika že od nekdaj občutljivo družbeno in tudi politično področje. Interesi delodajalcev, delojemalcev in države se prepletajo in so si velikokrat v nasprotju. Zato kaže vse dogovore, ki so na tak način podprti po dolgotrajnih pogajanjih seveda šteti kot tisti minimum in kot tisto dobro, na katerem kaže dograjevati tudi te izkušnje, ki jih imamo s socialnim partnerstvom. Ker je to tako težavno, je seveda socialni sporazum in dogovor toliko več vreden.</p>
               <p>Bi pa ob tej priložnosti rada opozorila tudi na to, da nas predvsem nekateri partnerji s strani delodajalcev opozarjajo, da bi v primeru popolnoma drugačnih rešitev, kot so dogovorjene v sporazumu in dogovoru o politiki plač in ki so upoštevane v teh amandmajih, to lahko prispevala tudi k odstopu od teh dokumentov, s tem pa seveda tudi k dodatnim težavam in pritiskom na eni ali drugi strani. Zavedajoč se resnosti pogajanja, se mi tudi zavedamo temu, da je v tem času prišlo do vrsto usklajevanj znotraj posameznih partnerjev, tudi znotraj sindikatov in da bi seveda podprtje tiste možnosti v bistvu, ki jo predlaga poslanec Pavlica, seveda dodatno povzročil težave v smislu razprav v podjetjih, kjer imajo poleg tega vrsto drugih nalog glede na že povedano in dogovorjeno. Poleg tega pa bi seveda predstavljal nepremostljivo težavo pri usklajevanju na področju negospodarstva.</p>
               <p>Bi pa mogoče na knjigo, ki je dejansko pripravljena strokovno in tudi daje različne poglede, vendarle opozorila, ker ocenjujejo, da je najnižja plača rezultat pogajanj treh partnerjev, predstavnikov delodajalcev in oblasti in da ima tudi tako težo in se je zanjo treba pogajati na družbeni ravni. Menim, da smo v Sloveniji to storili, upoštevajoč različne vidike te plače in upoštevajoč tako možnosti kot tudi naloge, ki nas čakajo v prihodnje. Prav gotovo so naloge omogočiti kar najboljše pogoje, gospodarske pogoje za delovne ljudi, izboljšati razmere za mlade in nenazadnje tudi obdržati socialno varnost za starejše in bolne. To so naloge, ki nas čakajo.</p>
               <p>Imamo pa z realnostjo seveda tudi nekaj težav. V razpravi je bilo že omenjeno, v sedanjem sistemu imamo poleg tega, kako določamo različne višine plač, tudi v osnovi tri različne načine usklajevanja teh plač. Za največji del zaposlenih v gospodarstvu, v negospodarstvu in za zajamčeno plačo velja sistem usklajevanja po eskalaciji, kot je predlagan v vladnem amandmaju.</p>
               <p>Za drugi del, ki zadeva potem del tako imenovanih, kot mi temu rečemo, socialnih transferov, ki je čisto bolj računovodska zadeva, izraz je namreč tak, se z rastjo poprečnih plač usklajujejo pokojnine, potem nadomestilo za porodniško in tudi pravice vojaških in civilnih vojnih invalidov. To je drugi sistem.</p>
               <p>Potem se pa s sistemom plač v gospodarstvu usklajujejo plače poslancev, vladne in tiste, ki so vezane na poslanske plače.</p>
               <p>Namera oziroma predlog socialnih partnerjev je bil, da v tem prehodnem obdobju uskladimo te različne načine usklajevanja plač s treh sistemov. Se pravi, da bi se prilagodili na sistem, ki velja za gospodarstvo, za negospodarstvo, ki velja za zajamčeno plačo, za otroški dodatek, starševski dodatek, nadomestila za brezposelnost, za štipendije ter denarno pomoč kot edini vir preživljanja in za denarni dodatek po zakonu o socialnem varstvu.</p>
               <p>Seveda, ko govorimo o plačah, moramo vedeti, tudi kakšne različne načine in sisteme imamo. Zajamčena plača je zdaj v višini 30.829 tolarjev. Sedaj bi bilo najnižje izplačilo za polni delovni čas po vladnem predlogu, ki je predlog socialnih partnerjev, 45.000 tolarjev. Izhodiščna plača v negospodarstvu je 31.824 tolarjev za prvi tarifni razred in izhodiščna plača za gospodarstvo za prvi tarifni razred je 42.053 tolarjev. Toliko v pojasnilo glede na te razlike in na dejstvo, da je to v kratkem času, upoštevajoč vse različne vidike in možnosti, težko uskladiti. Zato menimo, da je ta prvi korak v konsenzu določiti 45.000 tolarjev, vendarle pomemben dosežek, predvsem s tega vidika, ker pomeni dragoceno osnovo tudi za nadaljnje razprave o možnosti dvigovanja vsega tega. Bi pa mogoče v tem delu, ker je bila večkrat omenjena tudi evropska socialna listina in Sveta Evrope in pa 68% le-tega, vseeno izkoristila priložnost, da vam povem, da je ta Evropska socialna listina, ki je bila sprejeta kot protiutež Evropske konvencije o človekovih pravicah na področju ekonomskih in socialnih pravic, podpisana 1961. leta v Torinu, stopila v veljavo 1965. leta in bila kasneje dopolnjevana v bistvu upošteva 23 različnih vrst pravic. Države, ki ratificirajo  to Evropsko socialno listino, so dolžne izmed sedmih pravic obvezno sprejeti pet. Teh sedem pravic pa je: pravica do dela, do organiziranja, do kolektivnih pogajanj, do socialne varnosti, do socialne in zdravstvene pomoči, pravica družine do socialnega, pravnega in zakonskega varstva ter pravica delavcev, migrantov in njihovih družin do varstva in pomoči. Pravica, ki je bila večkrat omenjena v tem kontekstu in je tudi v bistvu podlaga za nadaljnje razprave glede minimalne plače, je pravica do dostojnega plačila. To je pravica, opredeljena v 4. členu Evropske socialne listine s protokolom, ki ni med temi sedmimi oziroma petimi obveznimi, ker se države tudi zavedajo, da je seveda v takem delu težko v celoti uresničiti, glede na razlike v posameznih sistemih, tudi te zahteve. Opredelitev 68% povprečne plače pa je priporočilo strokovnjakov, ki naj jo države tudi upoštevajo, seveda upoštevajoč sam sistem socialne varnosti, zagotavljanje sistema socialnega zavarovanja in tudi nekaterih drugih okoliščin, ki vplivajo na zmožnosti, da to tudi realiziramo. Toliko bi mogoče s tega stališča samo še dodala kot podkrepitev temu, da se zavedamo, da je to prvi korak v ustvarjanju razmer, da bi dejansko tudi na področju nagrajevanja presojali plače ne samo z enega, ampak s številnih vidikov ter se seveda zavedali odgovornosti in posledic na tem področju.</p>
               <p>Glede na razpravo bi morda samo še dejala, da se pripravljajo v zvezi s težavami in opozorili izvoznikov nekatere rešitve, nekatere so že v parlamentu, nekatere bodo šle v tem in v prihodnjih tednih skozi vladno proceduro za realizacijo tega, kar je bilo tudi predlagano. In v tem delu se tudi v našem ministrstvu zavedamo odgovornosti na zakonodajnem področju, kaj moramo storiti. Tudi na področju sprememb zakona o pokojninskem in invalidskem zavarovanju, kjer, kot sem že rekla, nekaj mesecev poteka usklajevanje glede kapitalskega sklada, ker se dve ministrstvi, ne naše, pač s temi rešitvami ne morate uskladiti. Glede zakona o delovnih razmerjih velja povedati, da je bila opredelitev ob pripravi sprememb te zakonodaje dana prednost kolektivnemu delu tega zakona iz delovnih razmerij in v bistvu smo s tem delom večji del nalog že realizirali in da so v tej pripravi tudi elementi oziroma predlogi za nov zakon in se mi tega tudi zavedamo in naše ministrstvo tudi dela.</p>
               <p>Svojo uvodno besedo pa bi rada sklenila samo še s tem. Sem res ministrica za delo, družino in socialne zadeve z verjetno najširšim področjem delovanja ministrstva glede na problematiko, s katero se v državi in tudi ljudje srečujemo. Sem pa že nekaj časa tudi predsednica ekonomsko-socialnega sveta in tudi v tem imenu, glede na to, da je ekonomsko-socialni svet obravnaval to problematiko in so amandmaji v tem delu tudi povzetek skupnega dogovora partnerjev, in glede na to, da se Vlada zaveda pomena socialnega partnerstva in menim, da se moramo na tem področju predvsem iz pozitivnih izkušenj in dobrega dela, kljub objektivnim nasprotjem, tudi kaj naučiti, predlagam, da podprete vladne amandmaje. Prej so bili očitki na reprezentativnost enega ali drugih partnerjev. Kot sem že prej rekla, imamo 130 različnih sindikatov. To bogastvo prav gotovo daje določeno širino, tudi včasih zavleče pogajanja, vendar iz svojih izkušenj vam lahko povem, čeprav smo velikokrat različnih mnenj, je tako usklajevanje tudi v ekonomsko-socialnem svetu dragoceno in menim, da ga kaže tudi z vašo podporo dograditi. Hvala lepa.</p>
            </sp>
            <sp xml:id="SDZ1-Redna-31-1995-05-17.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želite repliko? Repliko ima gospod Tone Peršak, za njim še gospod Marijan Poljšak.</p>
            </sp>
            <sp xml:id="SDZ1-Redna-31-1995-05-17.sp104">
               <speaker>ANTON PERŠAK:</speaker>
               <p>Po tej, sicer dolgi in dostikrat ne ravno milo zveneči diskusiji, je prispevek gospe ministrice zvenel sicer zelo racionalno. Vprašanje, ki se ob tem pojavlja, je naslednje, ali vsaj dve vprašanji. Prvo je to. Vse to bi lahko podprli, če bi imel poslanec občutek, da tisti, ki to zagovarja - gospa ministrica govori v imenu Vlade, ne samo v lastnem imenu - tudi sam ravna tako kot želi, da bi ravnali delavci po podjetjih in tako naprej. Če pogledamo proračun, in sicer politiko, se dostikrat dobi vtis, da to ni tako. Naj omenim nekaj stvari, kjer se zdi, da ni te varčnosti, ni te previdnosti ali racionalnosti. Recimo, investicije, ki v proračunu niso navedene, ampak vemo da se gradi eno ministrstvo, da naj bi začeli  graditi drugo ministrstvo. V obeh primerih gre za represivna ministrstva. Če pogledamo na kupe poslovnih prostorov in kako se ti poslovni prostori kupujejo; če pogledamo razrast uprave; če pogledamo že večkrat omenjene avtomobile in tako naprej, potem je po moje zelo težko braniti te zadeve do delavcev, ob soočanju s temi postavkami in s temi deli proračuna. To je en nivo.</p>
               <p>Drug nivo tega pomisleka je naslednji. Zanimivo je to - gospa ministrica je govorila in v imenu Vlade apelirala, naj poslanci podpremo vladne amandmaje, ki bodo na zakonski način sankcionirali sklenjeni socialni sporazum. Hkrati je govorila, da predlogi, ki so dani v amandmajih, na nek način rušijo, načenjajo ta sporazum. Razen enega ali dveh, so te amandmaje predlagali poslanci vladne koalicije, pri čemer predpostavljam, da oni tudi razpolagajo z določenimi podatki, celo sklicujejo se nanje. Kako naj ravna poslanec opozicije, naj bo on bolj racionalen kot so poslanci vladne koalicije. To pri nas zbuja dvome, čeprav se doslej nismo vmešavali v to diskusijo, razen v tistem smislu, da podpiramo osnovno intenco predlagatelja zakona in da smo oporekali temu, da se v drugi obravnavi zakon kontaminira s popolnoma drugačno tematiko. Ne gre za to, da bi oporekali temu, kar Vlada hoče s svojimi predlogi. Gre za to, da se skozi druga vrata te stvari noter pripeljejo. Sicer pa najbrž res velja za vse nas, da se moramo zamisliti o mentaliteti, ki vlada v Sloveniji, ko je treba neko pogodbo sankcionirati z zakonom. Hvala.</p>
            </sp>
            <sp xml:id="SDZ1-Redna-31-1995-05-17.sp105">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima še gospod Marijan Poljšak.</p>
            </sp>
            <sp xml:id="SDZ1-Redna-31-1995-05-17.sp106">
               <speaker>MARIJAN POLJŠAK:</speaker>
               <p>Gospa ministrica, vi ste zagovarjali amandma Vlade, to se pravi, vaš amandma, ampak večino tistih stvari, ki ste jih povedali, ali pa vsaj bistvo so tudi drugi, ki so prej zagovarjali amandma. Če vam nihče ne da "kontra", bi kazalo, kot da je zdaj vse dobro, ljudje so pomirjeni, amandmaji Vlade so v redu. Iz vašega izvajanja bi lahko pobral deset replik, deset prebliskov bi lahko dobil iz raznih fraz, ampak bom vzel samo eno, ko ste rekli - dostojno plačilo. Vi ponujate 45 tisoč bruto, kar pomeni približno 27 tisoč neto, to je 54 tisoč tričlanska družina. Kdo se s 54 tisoč lahko v Ljubljani preživi? Kako vi, ko to prepričujete, lahko  prepričate v Ljubljani, recimo, revne, da bo preživela tričlanska družina v Ljubljani s 54 tisoč, in tudi v kakšnem drugem mestu. V Ljubljani, če plačujejo najemnino v stanovanju, ki je tuja lastnina in še oderuška najemnina. Kam bodo šli ti ljudje? To vi ponujate kot dostojno plačilo. Sprašujem se glede vašega socialnega čuta, ker vi ste ministrica za socialo. Sprašujem se, ali ste vi kdaj v življenju, da vam je zmanjkalo denarja, pa ne za en mesec in tudi, da imaš nekaj, kar je nepotrebno in potem tisto prodaš in prideš do denarja, ampak, ali ste bili kdaj v stiski, tako, da ste bili že sicer v stiski, potem pa ste prišli še bolj v stisko, da ste bili brez denarja. Jaz sem te stvari doživel. Marsikdo je še hujše. Nekateri jih ne samo doživljajo, živijo jih iz leta v leto. To je grozno. Kakšen socialni čut imate vi, ker take zadeve ponujate? Hvala.</p>
            </sp>
            <sp xml:id="SDZ1-Redna-31-1995-05-17.sp107">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Izvolite. Gospod Ivo Hvalica.</p>
            </sp>
            <sp xml:id="SDZ1-Redna-31-1995-05-17.sp108">
               <speaker>IVO HVALICA:</speaker>
               <p>Hvala. Spoštovani! Koliko besed, koliko razprave za nekaj, kar je v bistvu, vsaj moralo bi biti zelo preprosto. Ali bomo zdaj res ugotovili, da je zaradi pet ali deset tisoč, ki bi jih več dali za minimalno plačo, konec sveta? Jaz sem ugotovil nekaj neizpodbitnega. Če je to res, da bodo stečaji, da tega ne zmoremo, da se bo tako rekoč sesulo vse skupaj, potem je nekaj tudi res, in sicer neizpodbitno res, da je bila zgodba o uspehu zelo zlagana.</p>
               <p>Torej, zgodbe o uspehu ni. Mi bomo podprli vsak predlog, s katerekoli strani bo prišel, ki bo podprl najnižjo plačo. O tem ni dvoma. Mi imamo celo višje zahtevke, ampak ne se tukaj sedaj preigravati, izigravati. Razvijati ne vem kakšne teorije za zelo preproste stvari. Spoštovani poslanci, jaz sem bil dovolj časa tiho, ampak sedaj me je postalo sram, da se o kategoriji minimalne plače, kot jo jaz imenujem, ali pa najnižje,</p>
               <p>kakor hočete, da toliko časa razpravljamo. Lepo vas prosim, bodimo normalni, ne pametni, normalni, in podprimo najvišjo možno številko, ki jo lahko damo. Ta pa gotovo ne more biti 45. Tudi proti 50 tisoč sem. Jaz sem za 68% povprečne plače. Hvala.</p>
            </sp>
            <sp xml:id="SDZ1-Redna-31-1995-05-17.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Verzolak, izvolite.</p>
            </sp>
            <sp xml:id="SDZ1-Redna-31-1995-05-17.sp110">
               <speaker>IVAN VERZOLAK:</speaker>
               <p>Hvala za besedo. Rekel bi samo to, 45 bruto kot predlagate, to znese okoli 27 tisoč tolarjev. Povejte mi, kako lahko tričlanska ali štiričlanska družina s tem denarjem preživi. To je res sramota. Mislim, da jim ne preostane drugega, kot da si kupijo "štrik" pa da se obesijo. Hvala.</p>
            </sp>
            <sp xml:id="SDZ1-Redna-31-1995-05-17.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in prehajamo h glasovanju o amandmajih, ki so bili vloženi k 2. členu zakona. Bom počakal, da se vsi usedete na svoja mesta. Najprej bomo glasovali o amandmaju na amandma, na tretji amandma Vlade, ki ga v pregledu nimate. Vložil ga je gospod Maksimiljan Lavrinc in se glasi: v amandmaju odbora na tretji amandma Vlade Republike Slovenije se črta besedilo. V besedilu 2. člena amandmaja Vlade Republike Slovenije, se na koncu drugega in tretjega odstavka piki zamenjata z vejicama in doda naslednje besedilo: "vendar ne morejo biti višje od 600 tisoč tolarjev bruto". Ta predlog predlaga, da se v amandmajih, ki jih imate pod a) v bistvu briše prvi del amandmaja in ostane samo drugi, da se doda četrti odstavek. To je vsebina tega amandmaja gospoda Maksimiljana Lavrinca. Dajem na glasovanje. Obrazložitev glasu gospod Marijan Poljšak. Izvolite.</p>
            </sp>
            <sp xml:id="SDZ1-Redna-31-1995-05-17.sp112">
               <speaker>MARIJAN POLJŠAK:</speaker>
               <p>Je bolj proceduralno. Če je izglasovan ta amandma, naslednji izpade?</p>
            </sp>
            <sp xml:id="SDZ1-Redna-31-1995-05-17.sp113">
               <speaker>PODPREDSEDNIK DR. LEV KREFT:</speaker>
               <p>Če je izglasovan ta amandma, potem bomo glasovali o amandmaju pod točko a), vendar to pomeni, da v tem amandmaju ni več besedila, ki je na začetku amandmaja. To se pravi, "vendar ne more biti višje od 600 tisoč tolarjev bruto", pač pa bo ostal samo četrti odstavek, to se pravi, da bi od amandmaja, ki ga je sestavil odbor, na osnovi amandmajev gospoda Miloša Pavlice in gospoda Maksimiljana Lavrinca, spet ostal samo amandma, ki ga je vložil gospod Maksimiljan Lavrinc.</p>
            </sp>
            <sp xml:id="SDZ1-Redna-31-1995-05-17.sp114">
               <speaker>MARIJAN POLJŠAK:</speaker>
               <p>Hvala za pojasnilo. Čeprav se strinjam s predlogom gospoda Lavrinca, bom glasoval proti zato, da bomo lahko, ker če uspe ta amandma, potem naslednji ne bo. Tako bom lahko glasoval za amandma odbora, mislim, da je naprej. Hvala.</p>
            </sp>
            <sp xml:id="SDZ1-Redna-31-1995-05-17.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotovimo sklepčnost! (64 prisotnih.)</p>
               <p>Kdo je za? (27 poslancev.) Je kdo proti? (14 poslancev.)</p>
               <p>Ugotavljam, da je amandma gospoda Maksimiljana Lavrinca sprejet.</p>
               <p>Zdaj dajem na glasovanje tako popravljeni amandma Odbora, za zdravstvo, delo, družino in socialno politiko, ki ga imate pod a na 2. strani. Vlada podpira. Ugotovimo sklepčnost! (60 prisotnih.)</p>
               <p>Kdo je za? (48 poslancev.) Je kdo proti? (2 poslanca.)</p>
               <p>Ugotavljam, da je ta amandma sprejet.</p>
               <p>Dajem v obravnavo dva amandmaja, ki se nanašata na amandma, pod točko b. Ne prvega ne drugega nimate v pregledu, zato bom oba prebral. Prvi amandma je vložil gospod Ivan Verzolak in se glasi: črta se tretji odstavek predlaganega besedila. Ta amandma torej pomeni, da se v amandmaju, ki ga imate pod točko b) na 3. strani, črta tretji odstavek.</p>
               <p>Drugi amandma je vložil gospod Marijan Poljšak  in se glasi: v 2. členu tretjega amandmaja se doda nov četrti odstavek, ki se glasi: "Ne glede na določbo drugega in tretjega odstavka tega člena, plače ne morejo biti višje od 12-kratnika najnižje plače. V ta znesek se vštevajo tudi vsi mesečni prejemki oziroma ustrezni mesečni deleži večmesečnih ali letnih prejemkov, ki po 16. členu zakona o dohodnini predstavljajo osnovo za davek od osebnih prejemkov, razen stimulacij v obliki lastniških deležev podjetja, v katerem zaposleni prejema plačo. Oba se nanašata na amandma pod točko b). Najprej dajem na glasovanje amandma Ivana Verzolaka, da se tretji odstavek tega amandmaja, ki ga imate v pregledu, črta. Prosim, da ugotovimo sklepčnost! Obrazložitev glasu, gospod Verzolak.</p>
            </sp>
            <sp xml:id="SDZ1-Redna-31-1995-05-17.sp116">
               <speaker>IVAN VERZOLAK:</speaker>
               <p>Opravičujem se, ker je bilo toliko teh zamenjav, sem zadnji trenutek videl, kateri je zadnji amandma, ker sem jih imel tudi več vloženih in Vlada je stalno spreminjala. Obrazložil bom svoj glas. Seveda podpiram svoj amandma in dovolite, da na kratko povem. V tem primeru ne gre za naše plače, da karkoli spreminjamo, ker, kolikor sem slišal v LDS-u, tudi če to zavrnemo, smo menda celo še na boljšem. Ampak ni to bistvo problema. Kot so me po časopisih in po radiu razglasili za črno ovco, da  pač  hočem izvzeti poslance iz tega zakona, hočem povedati bistvo in to, kar je že prej povedal profesor Bučar. Predlog je: k 3. členu 2. amandmaja se črta tretji odstavek 3. člena. Obrazložitev: V obrazložitvi razlogov, zakaj Vlada predlaga črtanje 6. člena predloga zakona o najnižji in najvišji dejanski plači, je Vlada izpostavila, da ne posega v določbe zakonov, navedenih v 6. členu tega zakona, ampak le za obdobje veljavnosti socialnega sporazuma določa usklajen način usklajevanja plač vseh zaposlenih. Rešitev, ki jo ponuja Vlada, povzema logiko določbe 5. člena predloga zakona o izvajanju dogovora o politiki plač in drugih prejemkov zaposlenih v gospodarstvu in socialnega sporazuma za leto 1995, ki ga je sama vložila. Srž njene rešitve je, da bi partnerji, sopodpisniki socialnega sporazuma, zajeli tudi določanje pravil za določanje plač zakonodajni in sodni oblasti. Predstavniki zakonodajne in sodne oblasti niso bili partner pri oblikovanju socialnega sporazuma in zato nikakor ni sprejemljivo, da bi izvršna oblast s sodelovanjem sindikata in delodajalcev posegala v ureditev plač poslancev in sodnikov. Rešitev, ki jo predlaga Vlada, je nekorektna in oportuna. Medtem ko določa uzdo - plačo - poslancem in na njih vezane druge zaposlene, za katere se smiselno uporabljajo določbe zakona o poslancih pa iz tega objema izvzema pokojnine.</p>
               <p>Pa še črtanje tretjega odstavka 3. člena. V drugem amandmaju predlagam iz ustavno-pravnih razlogov, izvršilna oblast namreč ne more določati pravil za oblikovanje plač v zakonodajni in sodni veji oblasti, ki sta po ustavi neodvisni od izvršilne. Ob tem želim poudariti še, da predstavniki zakonodajne in sodne oblasti niso bili partner pri oblikovanju socialnega sporazuma in zato nikakor ni sprejemljivo, da bi izvršilna oblast s sodelovanjem sindikata in delodajalca posegala v ureditev plač zakonodajne veje oblasti. Prav bi bilo, da bi Vlada, če se je odločila za takšna pravila igre, pri določanju plač povabila tudi zastopnike zakonodajnega telesa. Nerazumljiva nam je tovrstna ignoranca izvršilne oblasti. Menim, da gre še za enega znanih poizkusov poseganje izvršilne oblasti nad zakonodajno. To je srž problema in prosim, da podprete ta predlog. Hvala.</p>
            </sp>
            <sp xml:id="SDZ1-Redna-31-1995-05-17.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne. Dajem amandma gospoda Verzolaka na glasovanje. Ugotovimo sklepčnost! (57 prisotnih.)</p>
               <p>Kdo je za? (14 poslancev.) Je kdo proti? (29 poslancev.)</p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma gospoda Marijana Poljšaka. V 2. členu tretjega amandmaja se doda nov četrti odstavek, ki se glasi: "Ne glede na določbo drugega in tretjega odstavka tega člena, plače ne morejo biti višje od dvanajstkratnika najnižje plače. V ta znesek se vštevajo tudi vsi mesečni prejemki oziroma ustrezni mesečni deleži večmesečnih ali letnih prejemkov, ki po 16. členu zakona o dohodnini predstavljajo osnovo za davek od osebnih prejemkov, razen stimulacij v obliki lastniških deležev podjetja, v katerem zaposleni prejema plačo". Ugotovimo sklepčnost!</p>
               <p>Kdo je za? (18 poslancev.) Je kdo proti? (30 poslancev.)</p>
               <p>Ugotavljam, da ta amandma ni bil sprejet. Ugotovili smo seveda, da smo to besedilo že prej sprejeli.</p>
               <p>Dajem zdaj na glasovanje amandma, ki ga imate v pregledu, na katerega smo zdaj sprejemali oziroma glasovali o amandmajih. To je amandma pod točko b). Predlagateljica je Vlada Republike Slovenije, matično delovno telo amandma podpira. Ugotovimo sklepčnost! (54 prisotnih.)</p>
               <p>Kdo je za? (42 poslancev.) Je kdo proti? (6 poslancev.)</p>
               <p>Ugotavljam, da smo ta amandma sprejeli.</p>
               <p>S tem je glasovanje o amandmaju pod c) nepotrebno.</p>
               <p>Gremo k amandmaju pod d), imate ga v pregledu. Predlagateljica je Vlada Republike Slovenije; matično delovno telo amandma podpira. Dajem ta amandma na glasovanje. Ugotovimo sklepčnost! (55 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>S tem je glasovanje o amandmaju pod točko e) nepotrebno.</p>
               <p>Pod točko f) imamo amandma Vlade Republike Slovenije, ki ga matično delovno telo podpira. Dajem ta amandma na glasovanje. Ugotovimo sklepčnost! (51 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>Glasovanje o amandmaju pod g) ni potrebno.</p>
               <p>Na strani 5 pod točko h) imamo amandma Vlade Republike Slovenije, ki ga matično delovno telo podpira. Dajem ga na glasovanje. Ugotovimo sklepčnost! (49 prisotnih.)</p>
               <p>Kdo je za? (43 poslancev.) Je kdo proti? (2 poslanca.)</p>
               <p>Ugotavljam, da smo ta amandma sprejeli.</p>
               <p>Pod točko i) imamo amandma poslanske skupine SDSS, poslanca Iva Hvalice; matično delovno telo amandmaja ne podpira; Vlada Republike Slovenije ne podpira. Amandma dajem na glasovanje.</p>
               <p>Obrazložitev glasu, gospod Ivo Hvalica. Izvolite.</p>
            </sp>
            <sp xml:id="SDZ1-Redna-31-1995-05-17.sp118">
               <speaker>IVO HVALICA:</speaker>
               <p>Hvala lepa za besedo. Spoštovani! Glasoval bom za ta amandma. Hkrati izražam začudenje in zgražanje nad tem, da matično delovno telo in Vlada tega ni podprla. Moram prebrati svoj amandma: "Izplačevanje minimalne plače pod višino, določeno s tem zneskom je prepovedano. Minimalne plače delavcev imajo v primeru likvidnostnih težav podjetja prioritetni vrstni red izplačil." Kaj se pa gremo? Po eni strani pravimo, da ščitimo delavca. To je sicer čisto liberalno jasno, najprej je treba poravnati, ne vem kaj, na koncu pa izplačati delavca. Lepo vas prosim! Sicer pa to glasovanje bo pokazalo, kdo dejansko skrbi za delavca. Glasoval bom za. Hvala lepa.</p>
            </sp>
            <sp xml:id="SDZ1-Redna-31-1995-05-17.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Miloš Pavlica. Izvolite.</p>
            </sp>
            <sp xml:id="SDZ1-Redna-31-1995-05-17.sp120">
               <speaker>MILOŠ PAVLICA:</speaker>
               <p>Hvala lepa. Zelo podpiram intenco tega amandmaja, ker se mi zdi, da je zelo smiseln, ker so zdaj plače res na tretjem, četrtem mestu po prioritetah izplačevanja. Vendar opozarjam samo na to, in mogoče bi kazalo v tretji obravnavi potem vložiti amandma, ki bi bil korekten. V tem zakonu ne bomo poznali termina minimalna plača, ampak najnižje možno izplačilo. In tu je pravzaprav problem. Če bi, recimo, v tretji obravnavi vložili amandma, da bi se izplačevanje najnižjega dejanskega izplačila po tem zakonu sankcioniralo, bi z veseljem podprl ta amandma, sicer pa mislim, da nimamo v tem zakonu termina minimalna plača.</p>
            </sp>
            <sp xml:id="SDZ1-Redna-31-1995-05-17.sp121">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem ta amandma na glasovanje. Ugotovimo sklepčnost! (56 prisotnih.)</p>
               <p>Kdo je za? (21 poslancev.) Je kdo proti? (29 poslancev.)</p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma pod točko j). Vložila ga je Vlada Republike Slovenije, matično delovno telo ga podpira. Ugotovimo sklepčnost! (55 prisotnih.)</p>
               <p>Kdo je za? (42 poslancev.) Je kdo proti? (4 poslanci.)</p>
               <p>Ugotavljam, da je bil ta amandma sprejet.</p>
               <p>S tem je glasovanje o amandmaju pod točko k) nepotrebno.          </p>
               <p>Pred glasovanjem o amandmaju pod l), bomo glasovali najprej o amandmaju gospoda Marijana Poljšaka, ki se glasi: novi 2.e člen se spremeni, tako da se glasi: "Ne glede na določbe 2., 2.g in 2.c člena tega zakona, najnižje izplačilo mesečne plače v skladu s 5. točko dogovora za zaposlenega v Republiki Sloveniji ne more biti nižje od naslednjega procenta povprečne mesečne plače: 44% za mesec maj 1995, 46% za mesec junij 1995, 49% za mesec julij 1995, 52% za mesec avgust 1995, 55% za mesec september 1955, 58% za mesec oktober 1995, 61% za mesec november 1995 in 65% za mesec december 1995". Potem bomo glasovali o amandmaju Štefana Kocipra, ki ga je naknadno vložil in ga bom potem prebral. Najprej dajem na glasovanje ta amandma gospoda Marijana Poljšaka. Ugotovimo sklepčnost! (51 prisotnih.)</p>
               <p>Kdo je za? (14 poslancev.) Je kdo proti? (35 poslancev.)</p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma gospoda Štefana Kocipra, ki se glasi: 2.e člen se spremeni, tako da se v celoti glasi: "Ne glede na določbe - zdaj moramo povsod popraviti te 3, 4 in 6, tako kot vedno popravljamo, na 2, 2.a in 2.c, zaradi tega ne bom posebej opozarjal - se amandma Vlade spremeni, tako da se 45.000 spremeni v 55.000". Je to to? Dajem ta amandma na glasovanje. Ugotovimo sklepčnost! (57 prisotnih.) Ugotovimo sklepčnost! (50 prisotnih.)</p>
               <p>Kdo je za? (20 poslancev.) Je kdo proti? (34 poslancev.)</p>
               <p>Ugotavljam, da ta amandma ni sprejet.</p>
               <p>Naslednji amandma je pod točko l, ki ga imate v pregledu na 6. strani. Vložil ga je gospod Miloš Pavlica. Matično delovno telo podpira, Vlada Republike Slovenije podpira. Ne podpira. To se pravi, je napaka v pregledu. V redu in ga dajem na glasovanje. Ugotovimo sklepčnost! (57 prisotnih.)</p>
               <p>Kdo je za? (17 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma Vlade Republike Slovenije, ki ga matično delovno telo ne podpira, pod točko m). Ugotovimo sklepčnost! (56 prisotnih.)</p>
               <p>Kdo je za? (31 poslancev.) Je kdo proti? (12 poslancev.)</p>
               <p>Ugotavljam, da smo ta amandma sprejeli.</p>
               <p>Glasovanje o amandmaju pod točko m) ni nepotrebno.</p>
               <p>Prehajam na naslednjo, točko o) na 7. strani. Predlagatelj je Vlada Republike Slovenije. Matično delovno telo amandma podpira. Dajem ga na glasovanje. Ugotovimo sklepčnost! (54 prisotnih.)</p>
               <p>Kdo je za? (37 poslancev.) Je kdo proti? (3 poslanci.)</p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma pod točko p) Vlade Republike Slovenije, matično delovno telo ta amandma podpirata. Ugotovimo sklepčnost! (56 prisotnih.)</p>
               <p>Kdo je za? (43 poslancev.) Je kdo proti? (4 poslanci.)</p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma pod r), predlagateljica je Vlada Republike Slovenije, matično delovno telo ta amandma podpira. Ugotovimo sklepčnost! (56 prisotnih.)</p>
               <p>Kdo je za? (44 poslancev.) Je kdo proti? (4 poslanci.)</p>
               <p>Ugotavljam, da smo ta amandma sprejeli.</p>
               <p>Prehajam na 8. stran, kjer imamo amandma pod s). Predlagala ga je Vlada Republike Slovenije, matično delovno telo pa ga je podprlo. Ugotovimo sklepčnost! (56 prisotnih.)</p>
               <p>Kdo je za? (40 poslancev.) Je kdo proti? (5 poslancev.)</p>
               <p>Ugotavljam, da smo ta amandma sprejeli.</p>
               <p>Naslednji pod š) je bil umaknjen, zato dajem na glasovanje amandma Vlade Republike Slovenije pod točko t). Matično delovno telo ga podpira. Ugotovimo sklepčnost! (43 prisotnih.) Ugotovimo sklepčnost! (59 prisotnih.)</p>
               <p>Kdo je za? (36 poslancev.) Je kdo proti? (3 poslanci.)</p>
               <p>Ugotavljam, da smo ta amandma sprejeli.</p>
               <p>Izčrpali smo amandmaje k 2. členu. 2. člen pa smo spremenili v celoti in ga zato ni potrebno dajati na glasovanje.</p>
               <p>V obravnavo in na glasovanje dajem 3. člen in amandma, ki ga imate v pregledu pod a). Vložen je samo en amandma. Vložili sta ga Vlada Republike Slovenije in poslanska skupina SND s podpisanim gospodom Ivanom Verzolakom. Matično delovno telo ga podpira. Ali želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (50 prisotnih.)</p>
               <p>Kdo je za? (47 poslancev.) Je kdo proti? (2 poslanca.)</p>
               <p>Ugotavljam, da smo ta amandma sprejeli.</p>
               <p>S tem smo črtali 3. člen.</p>
               <p>Prehajam k 4. členu, kjer imamo dva amandmaja, ki ju dajem v obravnavo skupaj z njim. Prvega pod a) na 9 strani predlagata Vlada Republike Slovenije in poslanska skupina SND z gospodom Ivanom Verzolakom. Matično delovno telo ga podpira.</p>
               <p>Naslednjega predlaga poslanska skupina SDSS s podpisanim gospodom Ivom Hvalico. Matično delovno telo in Vlada Republike Slovenije ga ne podpirata. Želi kdo besedo o tem členu in o teh amandmajih? Ugotavljam, da ne in dajem na glasovanje amandma pod a). Ugotovimo sklepčnost! (57 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>S tem smo črtali ta člen.</p>
               <p>V obravnavo dajem 5. člen in amandmaje pod a), b) c) in d). Amandma pod a) je predlagal gospod Maksimiljan Lavrinc LDS. Matično delovno telo in Vlada podpirata. Amandma pod b), predlagateljica Vlada Republike Slovenije. Matično delovno telo podpira. Amandma pod c), poslanska skupina SND gospod Ivan Verzolak. Matično delovno telo ne podpira, Vlada Republike Slovenije ne podpira. In pod d), predlagatelj poslanska skupina SDSS gospod Ivo Hvalica. Matično delovno telo ne podpira, Vlada ne podpira ter pod e), predlagateljica poslanska skupina SND gospod Ivan Verzolak, matično delovno telo ne podpira, Vlada Republike Slovenije ne podpira.</p>
               <p>Na glasovanje dajem najprej še prej sprašujem, če želi kdo besedo, se opravičujem. Gospod Maksimiljan Lavrinc, izvolite.</p>
            </sp>
            <sp xml:id="SDZ1-Redna-31-1995-05-17.sp122">
               <speaker>MAKSIMILJAN LAVRINC:</speaker>
               <p>Hvala za besedo. Pravilno bi se moralo glasiti tole "in določilom četrtega odstavka 2. člena". Ker je sedaj to 2. člen. To je bilo pisano takrat še na stare materiale.</p>
            </sp>
            <sp xml:id="SDZ1-Redna-31-1995-05-17.sp123">
               <speaker>PODPREDSEDNIK DR. LEV KREFT:</speaker>
               <p>Sprejemam na znanje ta popravek. To se pravi, amandma o katerem bomo najprej glasovali pod a) se glasi v tekstu, ki se spreminja: "In določilom četrtega odstavka 2. člena tega zakona". Želi še kdo besedo? Ugotavljam, da ne in dajem amandma pod a) na glasovanje. Ugotovimo sklepčnost! (54 prisotnih.)</p>
               <p>Kdo je za? (34 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma pod b). Ugotovimo sklepčnost! (51 prisotnih.)</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>S tem glasovanje o točkah c) in d) ni nepotrebno.</p>
               <p>Na glasovanje dajem točko e). Ugotovimo sklepčnost! (45 prisotnih.) Ugotovimo sklepčnost? (51. prisotnih.)</p>
               <p>Kdo je za? (7 poslancev.) Je kdo proti? (27 poslancev.)</p>
               <p>Ugotavljam, da amandma ni bil sprejet.</p>
               <p>Člen pa smo spremenili v celoti.</p>
               <p>V obravnavo dajem 6. člen in amandmaja pod a). Predlagateljica sta Vlada Republike Slovenije ter poslanska skupina SND, gospod Ivan Verzolak; matično delovno telo amandma podpira; Vlada Republike Slovenije podpira. Amandma pod b), predlagatelj je poslanska skupina SDSS, gospod Ivo Hvalica; matično delovno telo amandma ne podpira; Vlada Republike Slovenije ne podpira. Želi kdo besedo? (Ne.)</p>
               <p>Najprej dajem na glasovanje amandma pod a). Ugotovimo sklepčnost! (55 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma pod b). Ugotovimo sklepčnost! (54 prisotnih.) Obrazložitev glasu, gospod Marijan Poljšak.</p>
            </sp>
            <sp xml:id="SDZ1-Redna-31-1995-05-17.sp124">
               <speaker>MARIJAN POLJŠAK:</speaker>
               <p>Glasoval bom za. To ni zadnja šansa, ampak dobro bi bilo, da bi uspelo. Hvala.</p>
            </sp>
            <sp xml:id="SDZ1-Redna-31-1995-05-17.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? (Ne.) Ponovno vas prosim, da ugotovimo sklepčnost za glasovanje o tem amandmaju. Ugotovimo sklepčnost! (51 prisotnih.)</p>
               <p>Kdo je za? (12 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Osnovni člen smo v celoti črtali.</p>
               <p>Prehajamo na 7. člen in dajem v obravnavo 7. člen in amandma, Vlade Republike Slovenije, ki ga matično delovno telo podpira. Želi kdo besedo? (Ne.) Dajem amandma na glasovanje. Ugotovimo sklepčnost! (53 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>S tem smo spremenili člen v celoti.</p>
               <p>Glasovanje o členih v drugi obravnavi smo zaključili.</p>
               <p>V obravnavo dajem še naslov zakona in štiri amandmaje pod a), b), c) in d). Prvega predlaga gospod Miloš Pavlica; matično delovno telo in Vlada ga podpirata. Če tega sprejmemo, je glasovanje o drugih treh brezpredmetno. Drugega predlaga Vlada; matično delovno telo ga ne podpira. Tretjega predlaga poslanska skupina SND z gospodom Ivanom Verzolakom; matično delovno telo in Vlada ga ne podpirata. Četrtega, pod d), predlaga poslanska skupina SDSS, gospod Ivo Hvalica; matično delovno telo in Vlada ne podpirata. Želi kdo besedo o amandmajih k naslovu zakona in naslovu zakona?</p>
               <p>Ugotavljam, da ne in dajem na glasovanje amandma, ki ga imate pod a). Ugotovimo sklepčnost! (58 prisotnih.)</p>
               <p>Kdo je za? (35 poslancev.) Je kdo proti? (9 poslancev.)</p>
               <p>Ugotavljam, da smo ta amandma sprejeli.</p>
               <p>S tem smo spremenili naslov zakona in s tem tudi zaključili drugo obravnavo znotraj hitrega postopka pri tem zakonu.</p>
               <p>Glede na vse, kar smo spremenili, je možno vlagati amandmaje k vsem členom in k naslovu zakona. Sprašujem torej, ali obstaja želja k vlaganju amandmajev za tretjo obravnavo znotraj hitrega postopka. V tem primeru bomo seveda to točko prekinili in počakali na vložitev teh amandmajev. Izvolite, gospod Žarko Pregelj.</p>
            </sp>
            <sp xml:id="SDZ1-Redna-31-1995-05-17.sp126">
               <speaker>ŽARKO PREGELJ:</speaker>
               <p>Spoštovani! Imam vprašanje in predlog. Vprašanje je za Sekretariat za zakonodajo in pravne zadeve, s katerim ga prosim, če pojasni ravnokar sprejeti amandma k 7. členu, ki uveljavlja čudno in nenavadno prakso. Ta zakon naj bi veljal naslednji dan po objavi v Uradnem listu in naj bi veljal za čas veljavnosti dogovora in socialnega sporazuma. Prenehanje veljavnosti socialnega sporazuma in dogovora ugotovi Ekonomsko-socialni svet v skladu z 8. točko socialnega sporazuma in 12. točko dogovora. Bojim se, da je taka veljavnost zakona nekoliko protiustavna in bi prosil, če bi sekretariat tole pojasnil. Glede na to, da smo sprejeli veliko kopico amandmajev, da je bilo vse skupaj zelo nepregledno, zahtevam, da Sekretariat pripravi čistopis in da se potem šele lahko pripravijo amandmaji v tretji fazi v okviru hitrega postopka. Hvala.</p>
            </sp>
            <sp xml:id="SDZ1-Redna-31-1995-05-17.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem na glasovanje predlog, da glasovanje v tretji obravnavi znotraj hitrega postopka opravimo, ko prejmemo čistopis zakona. Predvidevam predvsem, da bo tudi pregledan z vidika nanašanja na razne številke in oznake členov, da bomo dobili čisti pregled številčenja, ki je bilo posebej omenjeno in seveda predlagam da ta čistopis pripravi naš Sekretariat za zakonodajo in pravne zadeve. Dajem ta predlog gospoda Žarka Preglja na glasovanje. Prosim, da ugotovimo sklepčnost! Obrazložitev glasu ima gospod Ivo Hvalica. Samo obrazložitev glasu je možna. Glasujemo o proceduralnem predlogu gospoda Žarka Preglja. ...(Glasovi iz klopi.)... Tudi proceduralno ni možno.</p>
               <p>Na glasovanje dajem predlog, če ga na kratko povem, da se naredi čistopis in da se v čistopisu uredijo vse zadeve, vključno s številčenjem. Ko dobimo čistopis, bomo šele glasovali v tretji obravnavi. Ugotovimo sklepčnost! (57 prisotnih.)</p>
               <p>Kdo je za? (30 poslancev.) Je kdo proti? (15 poslancev.)</p>
               <p>Ugotavljam, da je bil ta predlog sprejet.</p>
               <p>Torej bomo to točko nadaljevali, ko prejmemo čistopis zakona, kakršnega smo sprejeli v drugi obravnavi. Takrat bo tudi možno vlagati amandmaje v tretji obravnavi na ta čistopis. S tem prekinjam to točko dnevnega reda. In kot smo že najavili, da gremo po vrsti. Točko 8.a smo prekinili, in pa bomo do nje prišli, ko bomo šli po vrsti.</p>
               <p>Prehajam k <title>4.A TOČKI DNEVNEGA REDA - PREDLOG ZAKONA O ZAČASNEM FINANCIRANJU USTANOV SLOVENSKE NARODNE SKUPNOSTI V ITALIJI</title>.</p>
               <p>Glede na to, da matično delovno telo predlaga proceduralni sklep, da se v skladu s 73. členom poslovnika Državnega zbora obravnavo navedenega predloga zakona preloži na naslednjo sejo zbora, ki se bo začela 23. maja 1995 (kar sicer vemo, da se ne bo), dajem najprej, ker se ta predlog nanaša na obravnavo in ne samo na odločanje, ta proceduralni predlog Odbora za mednarodne odnose na glasovanje. Na glasovanje dajem torej predlog, da se ta točka dnevnega reda preloži na naslednjo sejo zbora, tisto, ki je bila sklicana za 23. maj 1995. Obrazložitev glasu, gospod Pregelj.</p>
            </sp>
            <sp xml:id="SDZ1-Redna-31-1995-05-17.sp128">
               <speaker>ŽARKO PREGELJ:</speaker>
               <p>Spoštovani! Sprašujem predsedujočega, če ni to avtomatizem, ko matični odbor predlaga preložitev na naslednjo sejo?</p>
            </sp>
            <sp xml:id="SDZ1-Redna-31-1995-05-17.sp129">
               <speaker>PODPREDSEDNIK DR. LEV KREFT:</speaker>
               <p>Ne, ker smo dnevni red že sprejeli. Če bi zdajle sprejemali dnevni red, potem bi bil avtomatizem. Ker pa smo najprej sprejeli dnevni red, potem pa je prišlo to poročilo Odbora za mednarodne odnose, moramo o tem glasovati. Ker je dnevni red že sprejet, ga spreminjamo z glasovanjem na ta način. Torej ne spreminjamo dnevnega reda, ampak lahko prelaganje sprejemamo. Obrazložitev glasu ima gospod Ivo Hvalica.</p>
            </sp>
            <sp xml:id="SDZ1-Redna-31-1995-05-17.sp130">
               <speaker>IVO HVALICA:</speaker>
               <p>Hvala. Obrazložil bom svoj glas zgolj zaradi tega, ker ne vidim predsedujočega Odbora za mednarodne odnose, da pojasnim, da je bil ta predlog sklepa v Odboru za mednarodne odnose sprejet s konsenzom. Nihče ni bil proti. Mislim, da bomo tako tudi tukaj glasovali. Hvala.</p>
            </sp>
            <sp xml:id="SDZ1-Redna-31-1995-05-17.sp131">
               <speaker>PODPREDSEDNIK DR. LEV KREFT:</speaker>
               <p>Hvala. Zaradi tega ga seveda lahko upoštevamo, da je vložen po 73. členu, ker gre za več kot deset poslank in poslancev. Svoj glas bo obrazložil še gospod Lojze Peterle.</p>
            </sp>
            <sp xml:id="SDZ1-Redna-31-1995-05-17.sp132">
               <speaker>ALOJZ PETERLE:</speaker>
               <p>Spoštovani! Sem eden predlagateljev tega zakona in se močno zavedam težav, v katerih je slovenska manjšina v Italiji zaradi zaostanka financiranja iz državnega proračuna, zato se zavzemam za najhitrejšo možno rešitev. Odlaganje tega zakona na naslednjo sejo, za katero je bilo ugotovljeno, da se ne ve natančno, kdaj bo, pomeni tudi odlaganje rešitve tega težkega problema za našo manjšino. Ker je vmes Vlada našla rešitev v okviru sistema, ne da bi videla potrebo, da to s posebnim odločanjem v parlamentu rešujemo, se mi zdi, da ni potrebno, da o tem tukaj še razpravljamo, če je Vlada sposobna oziroma pripravljena v hitrem postopku urediti te zadeve v skladu z željami manjšine. Zato ne vztrajam naprej kot predlagatelj tega zakona.</p>
            </sp>
            <sp xml:id="SDZ1-Redna-31-1995-05-17.sp133">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo obrazložiti svoj glas? Ugotavljam, da ne in dajem ta predlog sklepa na glasovanje. Ugotovimo sklepčnost! (58 prisotnih.)</p>
               <p>Kdo je za? (51 poslancev.) Je kdo proti? (3 poslanci.)</p>
               <p>Ugotavljam, da je ta predlog sklepa sprejet.</p>
               <p>Ta točka bo torej s tem sklepom uvrščena na dnevni red seje, ki je bila sklicana za 23. maj. Točka 4.b, ki bi bila zdaj na vrsti, še ni opremljena s poročilom matičnega delovnega telesa, zato je zdaj ne bomo odpirali.</p>
               <p>In zdaj smo spet pri <title>8.A TOČKI DNEVNEGA REDA</title>, kjer smo pred glasovanjem o predlogu sklepa, ki ste ga pa zdaj prejeli v razmnoženi obliki in se glasi: "Na podlagi drugega odstavka 73. člena poslovnika Državnega zbora predlagamo, da se odločanje o predlogu zakona o spremembah in dopolnitvah zakona o ustanovitvi občin in določitvi njihovih območij v prvi obravnavi odloži do prve seje Državnega zbora po zakonskih ureditvi postopka spreminjanja območja občin, določitvi kriterijev za določitev izjem od 13. in 13.a člena zakona o lokalni samoupravi. Vlado Republike Slovenije se zadolži, da za obravnavo na 33. seji Državnega zbora Republike Slovenije pripravi predlog zakona o spremembah zakona o lokalni samoupravi in predlog zakona o postopku za ustanovitev občin ter določitvi njihovih območij". In dajem ta predlog po zaključeni razpravi pri tej točki dnevnega reda na glasovanje. Izvolite, gospod doktor Franc Zagožen ima besedo. Gre za obrazložitev glasu verjetno.</p>
            </sp>
            <sp xml:id="SDZ1-Redna-31-1995-05-17.sp134">
               <speaker>DR. FRANC ZAGOŽEN:</speaker>
               <p>Spoštovani zbor! Zdaj ne vem, tu je predlog za preložitev odločanja. To je proceduralni predlog.</p>
            </sp>
            <sp xml:id="SDZ1-Redna-31-1995-05-17.sp135">
               <speaker>PODPREDSEDNIK DR. LEV KREFT:</speaker>
               <p>Ker je temu sklepu, da vam takoj povem, dodan še drugi odstavek, je o tem možna razprava. Drugi odstavek je pravzaprav dodatni sklep, ampak vložen je bil tako, kot je vložen, zato je razprava možna in vam dajem besedo. Izvolite.</p>
            </sp>
            <sp xml:id="SDZ1-Redna-31-1995-05-17.sp136">
               <speaker>DR. FRANC ZAGOŽEN:</speaker>
               <p>Saj ravno zaradi tega sem želel besedo, da bi to stvar razčistili. Prvi odstavek je namreč proceduralni predlog, drugi odstavek je pa predlog sklepa, o katerem naj bi Državni zbor glasoval in s tem naložil obvezo Vladi Republike Slovenije. Tega dvojega najbrž ni mogoče združiti, po mojem ne in ne hkrati o tem glasovati. Torej ta procedura, po moji oceni, ni v skladu s poslovnikom in prosim enostavno, da najdemo takšen način, da bomo poslovnik spoštovali. V tem primeru pa mislim, da bi morali dobiti najmanj, kar je, predloge predlagateljev v čisto drugi obliki. Toliko v imenu poslanske skupine pač izjavljam, da o tako formuliranem predlogu ni mogoče glasovati, ker bi bilo to v nasprotju s poslovnikom. Hvala.</p>
            </sp>
            <sp xml:id="SDZ1-Redna-31-1995-05-17.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Se zahvaljujem za to pripombo, ki je umestna, zato bomo seveda glasovali najprej o proceduralnem predlogu, ki se glasi: "Odločanje o predlogu zakona o spremembah in dopolnitvah zakona o ustanovitvi občin in določitvi njihovih območij v prvi obravnavi se odloži do prve seje Državnega zbora po zakonski ureditvi postopka spreminjanja območja občin in določitvi kriterijev za določitev izjem od 13. in 13.a člena zakona o lokalni samoupravi". Dajem ta predlog na glasovanje. Svoj glas želi obrazložiti gospa Jana Primožič. Izvolite.</p>
            </sp>
            <sp xml:id="SDZ1-Redna-31-1995-05-17.sp138">
               <speaker>JANA PRIMOŽIČ:</speaker>
               <p>Hvala lepa za to možnost obrazložitve glasu, čeprav mislim, da je proceduralna. Odložitev odločanja o tej točki dnevnega reda pomeni, da se onemogoči vlaganje kakršnihkoli drugih zakonov na to temo v Državni izbor  do takrat, dokler niso sprejeti vsi ti zakoni, zakon o lokalni samoupravi in zakon o postopku. To pomeni, da odložimo odločanje do jeseni ali še celo do drugega leta, kar samo pomeni, da nekateri ne želijo razrešiti tega problema. Zato smo v poslanski skupini pripravili amandma na sklepe Komisije za lokalno samoupravo, ki zakon v prvi fazi podpira in do druge faze zahteva od Vlade, da pripravi zakon o lokalni samoupravi. Hvala lepa. Zato ne bom podprla tega predloga. Hvala.</p>
            </sp>
            <sp xml:id="SDZ1-Redna-31-1995-05-17.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem torej ta predlog. Boste obrazložili svoj glas, gospod Žarko Pregelj? Pojasnitev glasu je možna. Obrazložitev glasu je možna. Boste obrazložili svoj glas v imenu poslanske skupine?</p>
            </sp>
            <sp xml:id="SDZ1-Redna-31-1995-05-17.sp140">
               <speaker>ŽARKO PREGELJ:</speaker>
               <p>Spoštovani! Če sem prav razumel, je sedaj odločanje zgolj o proceduralnem delu tega sklepa. Torej smo praktično spet pri predhodnem sklepu, ki je bil dan 12.5. oziroma 11.5. v Državni zbor in je bil že ugotovljen kot nesprejemljiv. Saj v resnici odlaga odločanje o tem zakonu za nedoločen čas, s tem pa tudi zapira nadaljnjo proceduro sprejemanja oziroma tudi obravnave podobnih zakonov, ki bi bili eventualno potrebni obravnave glede na to, da se lahko karkoli na področju lokalne samouprave medtem zgodi. Jasno, da poslanska skupina Slovenske ljudske stranke s tako rešitvijo ne more soglašati. Jasno tudi, da je v resnici ta proceduralni sklep eleganten izhod za tiste, ki ne želite odločati o tem zakonu, ki je vložen oziroma sta v resnici proti takim spremembam zakona o določitvi območij in ustanovitvi občin. Zato menim, da je nekorektna uporaba tega postopka in bi bilo kvečjemu primerno, če bi v ta proceduralni sklep vnesli točno, na katero sejo se mora ta zakon uvrstiti, na primer na 33. sejo. Takrat se pač zraven dodajo tudi te spremembe 13. in 13.a člena zakona o lokalni samoupravi. To bi bilo še sprejemljivo, če bi se vsi ti zakoni istočasno na točno določeni seji opravili. Če se pa tako za nedoločen čas odlaga pa menim, da je nesprejemljivo in naša poslanska skupina tega proceduralnega sklepa ne more podpreti. Hvala lepa.</p>
            </sp>
            <sp xml:id="SDZ1-Redna-31-1995-05-17.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še katera poslanska skupina obrazložiti svoj odnos do tega predloga? Ugotavljam, da ne in ga dajem na glasovanje. Ugotovimo sklepčnost! (61 prisotnih.)</p>
               <p>Kdo je za? (36 poslancev.) Je kdo proti? (28 poslancev.)</p>
               <p>Ugotavljam, da je bil ta predlog sprejet.</p>
               <p>Dajem na glasovanje predlog dodatnega sklepa: "Vlada Republike Slovenije se zadolži, da za 33. sejo Državnega zbora Republike Slovenije pripravi predlog zakona o spremembah zakona o lokalni samoupravi in predlog zakona o postopku za ustanovitev občin ter določitev njihovih območji." Dajem ta predlog v obravnavo. Želi kdo o predlogu dodatnega sklepa besedo? (Ne.) Dajem na glasovanje. Ugotovimo sklepčnost! (61 prisotnih.)</p>
               <p>Kdo je za? (47 poslancev.) Je kdo proti? (2 poslanca.)</p>
               <p>Ugotavljam, da je ta predlog sprejet.</p>
               <p>S tem zaključujem to prestavljeno točko dnevnega reda.</p>
               <p>Prehajam na <title>8.B TOČKO DNEVNEGA REDA - PREDLOG ZAKONA O ODLOGU DOLOČENIH DAVKOV IN PRISPEVKOV,</title> ki ga obravnavamo po hitrem postopku. Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Pardon, to smo spremenili v prvo obravnavo, se opravičujem. (Ne.) Predlog zakona je obravnaval Odbor za finance in kreditno-monetarno politiko kot matično delovno telo. Besedo ima poročevalec odbora, gospod Kopač.</p>
            </sp>
            <sp xml:id="SDZ1-Redna-31-1995-05-17.sp142">
               <speaker>JANEZ KOPAČ:</speaker>
               <p>Hvala za besedo. Odbor je imel na predlagani zakon vrsto pomislekov, ki smo jih poskušali strniti v dve stališči, poleg tretjega v zvezi s pripombami, ki jih je povzel Sekretariat za zakonodajo in pravne zadeve. Marsikatera določba zakona je napisan pomanjkljivo oziroma ne dovolj dorečeno, kar menimo, da se bo na podlagi pripomb Sekretariata za zakonodajo uredilo do druge obravnave. Sicer smo imeli dve temeljni pripombi.</p>
               <p>Prva je ta, o kateri je bilo veliko slišati v medijih in pri obravnavi dnevnega reda, ko smo ta zakon iz hitre spravili v redno proceduro. To je, da zakon nima natančneje določenih kriterijev, katera podjetja oziroma katere gospodarske družbe so sploh lahko upravičene do tega ukrepa ekonomske politike, ki je, milo rečeno, precej nenavaden in bi po svoji naravi lahko predstavljal zelo majhen del delovanja Vlade oziroma majhen delček ekonomske politike, vsekakor pa to ne bi smel postati široko uporabljen sistemski ukrep. Kriterij, ki smo ga sugerirali kot obveznega za pripravo predloga zakona za drugo obravnavo, je kriterij, da je gospodarska družba, ki zaprosi za odlog plačila davkov in nekaterih prispevkov, netto izvoznik.</p>
               <p>Da bi omejili morebitno pretirano uporabo tega inštrumenta ekonomske politike, smo predlagali, da predlagatelj zakona pri pripravi predloga zakona za drugo obravnavo v sam zakon uvrsti natančno določen limit. Predlagali smo, da je to 0,75% predvidenega obsega proračunskih prihodkov, da pa se lahko, tudi po mnenju odbora, kar je zapisano v drugem od štirih stališč, lahko pri limitiranju sklicuje na predpise o izvrševanju proračuna.</p>
               <p>Sicer pa predlog zakona podpiramo in predlagamo, da ga Državni zbor sprejme v prvi obravnavi in poleg tega tudi podpiramo predlog dodatnega sklepa, ki ga je vložil gospod Sašo Lap. Po svoji vsebini pa pravzaprav ni sklep, ampak je stališče, ki bi lahko bilo eno stališč matičnega odbora pri prvi obravnavi. Gospod Sašo Lap predlaga, da se tega predvidenega ukrepa ekonomske politike ne uporablja za morebitni odlog plačila akontacij iz naslova davka od dobička pravnih oseb, češ, da podjetja s tovrstno obveznostjo so verjetno manj upravičena do tega ukrepa kot nekatera druga. S tem bi skrčili polje tistih, ki lahko za ta ukrep zaprosijo in ga usmerjajo na tiste, ki ta ukrep bolj potrebujejo.</p>
               <p>Odbor pa ni podprl dopolnjevalnega predloga gospoda Toneta Peršaka, ki prav tako govori o kriterijih, to pa izključno</p>
               <p>samo zato, ker je zelo podobno stališče odbor sprejel že sam, kar pomeni, da je bil, po mnenju odbora, predlog gospoda Peršaka konzumiran s prvim od štirih stališč matičnega delovnega telesa. Predlagam torej, da stališča sprejmete in prav tako predlog dodatnega sklepa gospoda Lapa. Hvala lepa.</p>
            </sp>
            <sp xml:id="SDZ1-Redna-31-1995-05-17.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? (Ne.) Želijo besedo predstavniki poslanskih skupin? Gospod Zmago Jelinčič ima besedo.</p>
            </sp>
            <sp xml:id="SDZ1-Redna-31-1995-05-17.sp144">
               <speaker>ZMAGO JELINČIČ:</speaker>
               <p>Hvala lepa za besedo. Že takrat, ko smo govorili o uvrstitvi tega zakona na sedanjo sejo, sem povedal, da ta zakon dejansko nima ne repa ne glave. Zdaj imam pač priložnost, da bom pojasnil malo bolj, ker takrat se to ni dalo.  </p>
               <p>Dejstvo je, da tako pomemben zakon Vlada utemeljuje in pojasnjuje samo s 16 vrsticami vsega, tako ocene stanja, razlogov za izdajo zakona, cilje zakona, načela zakona in finančne posledice zakona, vse v 16 vrsticah, ki niti niso polne in dokončne. V tistih nekaj vrsticah, kjer govori o oceni stanja in razlogih za izdajo zakona, piše Vlada, da je hkrati mogoče preko instrumenta odlogov davkov in prispevkov vplivati tudi na obnašanje gospodarskih subjektov pri prilagajanju ekonomski politiki Vlade. Jaz bi vprašal, ali smo šli v tržno gospodarstvo zato, da bomo na tak način prilagajali ekonomiko tržnega gospodarstva vladni politiki, da bomo preprosto odpisovali dolgove in da tistim, ki slabo delajo, ne bo potrebno plačati davkov. Hkrati pa pogrešam tukaj vsaj malo opravičila, ki bi ga Vlada lahko vnesla, da bi zapisala, da so v Sloveniji strateško pomembna podjetja, ki so trenutno v "škripcih" in zaradi tega potrebujejo to, da se jim odpišejo razni davki in prispevki.</p>
               <p>Pri ciljih in načelih zakona se govori, da se bo s tem povečala možnost ohranitve podjetij. Seveda, določena podjetja bodo ohranjena in agonija se bo podaljševala. Javni dolg se bo večal in vedno več bremen bo na ramenih slovenskih davkoplačevalcev. Že zdaj ta ramena težko nosijo težo vseh davkov in kot kaže, je Vladi bistveno do tega, da bodo ta bremena še večja in še težja.</p>
               <p>Če primerjamo, da smo sprejeli nekatere davke oziroma nekatere zakone danes že, malo nazaj še enega, po katerem bo dinamika praznjenja proračuna bistveno večja, kot je bila doslej. Po tem zakonu pa dinamiko polnjenja proračuna zmanjšujemo in to obilno zmanjšujemo, se sprašujem, kje bo denar. Ali ima slovenska Vlada morda že pripravljene kakšne instrumente dodatnega tiskanja slovenskega denarja? Ali bomo šli v tisto spiralo, v kateri smo nekoč, v bivši SFRJ, že bili in za katero smo vsi upali, da se vanjo ne bomo več spuščali? Ko se govori o finančnih posledicah zakona, je Vlada rekla: "S predloženim zakonom se bo spremenila dinamika prilivov prihodkov v državni proračun, ki pa ne bo vplivala na izvrševanje proračuna." Ta stavek me utrjuje v mnenju, da gre oziroma, da imajo pripravljeno tiskanje dodatnega denarja, kar pomeni inflacijo, ki bo kmalu zdrvela v neslutene višine. Ta, zadnji stavek, ki sem ga prebral, je tudi edini stavek, s katerim Vlada pojasnjuje finančne posledice zakona. Če gremo k členom zakona - v 2. členu zakonskega predloga imamo v četrti alinei, da sodi med odlog plačila davkov in prispevkov, da se nanaša tudi na davek od dobička pravnih oseb. Lepo. Lepšega si določeni v pravnih osebah, to se pravi, v podjetjih, pač ne bi mogli želeti. Ali to pomeni, da nekatere stranke nameravajo na tak način nabirati denar, ali to morda že počno? S temi špekulacijami se niti ne mislim tukajle kaj dosti ukvarjati, vendar pa mislim, da tukaj zagotovo tudi nekaj tega je, kajti v naslednjem odstavku istega člena piše: "O odlogu plačil obveznosti odloča Vlada Republike Slovenije na predlog, ki ga pripravi pristojno ministrstvo." To se pravi, kdor bo Vladi všeč, kdor bo Vladi po godu in kdor bo delal v smislu Vlade oziroma določenega ministrstva, temu se bodo odpisali davki, temu se bodo odpisale pristojbine in glede na naslednje člene jih bo, ali pa ne bo vrnil, kajti, če gremo k 3. členu, piše: "Odlog plačila obveznosti se lahko odobri podjetju, ki se s pogodbo zaveže itd." - da preberem do konca - "se zaveže, da izplačila plač drugih osebnih prejemkov v zvezi z delovnim razmerjem in povračila stroškov v zvezi z delom zaposlenih v podjetju, ne bodo presegla višine, ki jo za vsako leto določi Vlada." To pomeni, da bodo denar v teh podjetjih, kjer ne bodo plačevali davkov in pristojbin, lahko normalno delili do enake višine, kot jo bodo imele postavljeno dobro stoječa podjetja. S tem da bodo dobro stoječa podjetja davke in pristojbine plačevale, slabo stoječa podjetja pa ne.</p>
               <p>Naslednji člen - tukaj je še nekaj nesmiselnih zadev v tem členu samem. Na te nesmisle se bom vrnil kasneje. V 4. členu piše, da se bodo odložene obveznosti po pogodbi, ki jo po tem zakonu sklene podjetje za obdobje odloga, obrestujejo po obrestni meri, ki je enaka eskontni stopnji Banke Slovenije za to obdobje. Obresti se obračunavajo po navadnem obrestnem računu. Mislim, da si vsakdo samo želi take pogoje za kakršenkoli kredit. Ta člen me spominja na prosluli stanovanjski kredit tipa R + 3, vendar je ta kredit, ki ga tukajle Vlada predlaga v 4. členu, še bistveno bolj ugoden. Grozljivo bolj ugoden. Komu v škodo? Dobrim podjetjem in slovenskim davkoplačevalcem.</p>
               <p>5. člen bom preskočil, 6. člen je pa zopet cvetka, ki mislim, da bo šla v kakšne učbenike ekonomske vede. Piše namreč tako: "Če podjetje preneha izpolnjevati določbe pogodbe, sklenjene v skladu z drugo alineo 3. člena tega zakona, zapadejo odložene obveznosti v plačilo takoj."</p>
               <p>Kako lahko zapadejo odložene obveznosti takoj v plačilo, če denarja ni? Rad bi razlago kakšnega uglednega ekonomskega strokovnjaka, da mi to razloži. Študiral sem naravoslovne znanosti in tam vemo, da če neke stvari ni, je od tam tudi vzeti ne moreš. Morda je v slovenski ekonomiki kaj drugače. Poleg tega pa bi rad vedel, in tukaj bi vprašal predlagatelja, kje ima 3. člen tega zakona drugo alineo? Če pogledamo nazaj, 3. člen ima 1, 2, 3 vrstice in v 4. vrstici eno besedo, to je Vlada. Nobene alinee in nobenih pogojev.</p>
               <p>7. člen - niti ne bom razglabljal, razen proti koncu. Namreč, nesmiselno je zgubljati preveč časa za ta zakon.</p>
               <p>V 8. členu pa piše takole: "Pismenemu zahtevku iz prejšnjega člena se priloži garancijska ali poroštvena pogodba, s katero se banka, zavarovalnica ali druga oseba z garancijo ali poroštvom banke oziroma zavarovalnice nepreklicno zaveže, da bo poravnala odložene obveznosti po pogodbi ter zamudne obresti, če podjetje ne bo plačalo obveznosti v roku dospelosti ali, če bo prenehalo izpolnjevati pogoje iz 3. člena tega zakona." Pogojev, kot smo že videli v 3. členu ni nobenih, nikakršnih. Rad bi vedel, kateri so torej ti pogoji? In še nekaj, to nas navaja na logični sklep, da podjetja pač ne bodo izpolnjevala ničesar, v 8. členu se pa banka pogodbenica s podjetjem, ki ne bo moglo vplačati zavezuje, da bo plačala vse pogodbene obveznosti. To pomeni na primer, da bo Nova Ljubljanska banka, ki bo takrat, če ne bo mogoče plačati dolga, preprosto novonastali dolg pripisala po možnosti javnemu dolgu, s katerim se sanira Nova Ljubljanska banka. In smo zopet v tisti spirali, ki jo bomo rešili samo z veliko inflacijsko stopnjo, nikakor pa ne s tržnim gospodarstvom.</p>
               <p>V 9. členu imamo zopet navedbo slavnega 3. člena in se bom spustil samo v tretji odstavek, ki pravi: "Če podjetje ne izpolnjuje pogojev iz 3. člena tega zakona, in če plačilo odloženih obveznosti ni bilo izvršeno ob dospelosti, Agencija o tem takoj obvesti ministrstvo, pristojno za finance." In kaj potem, če obvesti ministrstvo? Obvesti lahko tudi medije, obvesti lahko tudi "Tramvaj-komando", če bo kaj pomagalo. Nikjer ni napisano, kaj se bo zgodilo s tistim podjetjem, ki ni plačalo ničesar. Kdo bo kriv za to? (Nihče.) Pač, obvestili bodo Ministrstvo za finance, Ministrstvo za finance bo odprlo fascikel, v katerem bo pisalo tisti, ki niso ničesar plačali in ki so po domače rečeno "nategnili" slovenski narod še bolj, kot ga sedanja Vlada do sedaj. Mislim, ne samo, da je večina teh členov nesmiselna. Zakon sam je nesmiseln. Členi sami po sebi pa kažejo na popolno nepoznavanje tako ekonomske kot pravne stroke. Hvala lepa.</p>
            </sp>
            <sp xml:id="SDZ1-Redna-31-1995-05-17.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Gospod doktor France Bučar, izvolite.</p>
            </sp>
            <sp xml:id="SDZ1-Redna-31-1995-05-17.sp146">
               <speaker>DR. FRANCE BUČAR:</speaker>
               <p>Predsedujoči, spoštovani zbor, po našem mnenju je ta zakon v bistvu institucionalizacija brezpravnosti. Jaz se čudim, da ni tukaj nobenega poročila Sekretariata za zakonodajo in pravne zadeve, mislim v tem smislu, da bi postavil pod vprašaj ustavnost tega zakona, ker, po mojem mnenju, iz ustavnega vidika ta zakon ne zdrži kritike, ker  uvaja neko razlikovanje med različnimi zavezanci, do katerega pravzaprav nima pravice. To je ena stvar.</p>
               <p>Drugič. Čudim se Odboru za finance, da je ta zakon preprosto spustil tako rekoč brez propustnice v to proceduro, ker konec koncev, če pogledamo kaj po svojem bistvu pomeni ta zakon. Ta zakon pomeni, da se je Vlada lotila poslov, ki so prepuščeni bankam. V bistvu gre zdaj za to, banka kreditira določena podjetja, pardon, se oproščam, Vlada kreditira določena podjetja, ne da bi imela za to pravico izvrševati bančne posle, po domače povedano in je to popolnoma nemogoče.</p>
               <p>Tretja stvar, ki je, to je institucionalizacija samovolje. Torej če si Vlada prisvaja tako pravico, mora biti vendar vezana na neke kriterije. Tukaj je pa uzakonjena popolna arbitrarnost, kdaj in kako lahko Vlada odloči kateremu podjetju bo odložila plačevanje teh zapadlih proračunskih dolgov in kateremu ne. Skratka, mislim, da takega zakona ta zbor, če hoče še ohraniti videz pravnosti naše države Slovenije, absolutno ne more sprejeti. Hvala lepa.</p>
            </sp>
            <sp xml:id="SDZ1-Redna-31-1995-05-17.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ciril Pucko ima besedo v imenu poslanske skupine.</p>
            </sp>
            <sp xml:id="SDZ1-Redna-31-1995-05-17.sp148">
               <speaker>CIRIL PUCKO:</speaker>
               <p>Hvala lepa, gospod predsedujoči. Spoštovane poslanke in poslanci. Ta zakon ima sicer lep naslov, ki pa v besedilu seveda ne vsebuje ničesar tistega, kar bi bilo konsistentno z določeno ekonomsko politiko. Po našem mnenju je zakon v bistvu stihijska poteza Vlade v trenutku, ko ne ve, kaj bi storila s poslabšanim položajem posameznih podjetij. V diskusiji o tem zakonu so nekateri vladni predstavniki pogosto izjavljali, kako bodo s tem pomagali predvsem  podjetjem izvoznikom.</p>
               <p>Slovenski krščanski demokrati menimo, da bi bila v tem trenutku prava pot za razreševanje - in moram povedati, da smo že pred dvema letoma, pri proračunskem memorandumu predlagali nekatere ukrepe, s katerimi bi vsaj delno izboljšali položaj izvoznikov. Torej, Slovenski krščanski demokrati menimo, da bi morala Vlada v tem trenutku priti s spremembo zakonov, s katerimi bi znižala ceno delovne sile oziroma vsaj kratkoročno je to, po našem mnenju, edini možen ukrep, da so naši izvozniki še konkurenčni na tujem trgu. Hkrati ugotavljamo, da Vlada v tem trenutku, ker smo preblizu volitev, nima moči oziroma si ne upa poseči v spremembo kateregakoli teh zakonov.</p>
               <p>V tem zakonu ni nobenih kriterijev in so v bistvu lahko samo posamezni izbranci deležni pomoči na osnovi tega zakona, če bo sprejet. Manjkajo absolutno točno določeni kriteriji, ki bi to stvar razreševali.</p>
               <p>Nenazadnje se postavlja tudi vprašanje skladnosti z ustavo in neizenačevanja posameznih pravnih subjektov. V bistvu gre tudi za življenje v pričakovanju devalvacije tolarja in tihega ali glasnega pritiska na Banko Slovenije kot popolnoma neodvisno institucijo. Hvala lepa.</p>
            </sp>
            <sp xml:id="SDZ1-Redna-31-1995-05-17.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Gospod Feri Horvat. Izvolite.</p>
            </sp>
            <sp xml:id="SDZ1-Redna-31-1995-05-17.sp150">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! V poslanski skupini podpiramo predlog tega zakona, čeprav moram takoj povedati, da niti daleč ne mislimo, da je to zelo pomemben ali odločilen ukrep za to, da bi spodbudili izvoz, predvsem neto izvoznike, kjer prihaja do največjih problemov. Možnosti sta dve. Možno je, da v tem zakonu, s spremembami, ki potem pomenijo tudi spremembo v bistvu tega zakona, tudi v naslovu in naletimo na  problem, ko je včeraj prof. Bučar opozoril, da potem to ni ta zakon, ampak bo druga vsebina in bi moral imeti drugi naslov. Da bi šli, ne samo v odlog zakona, ampak v zmanjšanje določenih davkov in prispevkov, ki bremenijo stroške, in iskanje drugih virov za proračun. Na to opozarja poročilo matičnega odbora, ker smo o tem tudi na odboru razpravljali, da to povzroči težave tudi v zvezi s proračunom.</p>
               <p>Obstajajo tudi možnosti, da Vlada pride z dodatnimi predlogi, morda tudi s kakšnim posebnim zakonom. Vem da potekajo razgovori na relaciji izvozniki - zbornica - Vlada, in da dodatno pride z nekimi predlogi. Tudi v primeru, da sprejmemo ta predlog zakona, predlagam dodatni sklep, da zbor zadolži Vlado oziroma nalaga Vladi, da predloži predlog ukrepov za spodbujanje izvoza, zlasti neto izvoznikov. Predlog je kratek, morda tudi presplošen, ampak daje širok manevrski prostor, da Vlada ponudi ukrepe, ki so sistemsko sprejemljivi, tudi kompatibilni z bodočim pridruženim članstvom pri Evropski uniji in seveda ukrepe, ki jih bo treba potem tudi vgraditi v proračun. Hvala lepa.</p>
            </sp>
            <sp xml:id="SDZ1-Redna-31-1995-05-17.sp151">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Metka Karner-Lukač.</p>
            </sp>
            <sp xml:id="SDZ1-Redna-31-1995-05-17.sp152">
               <speaker>METKA KARNER-LUKAČ:</speaker>
               <p>Spoštovani zbor! V poslanski skupini Slovenske ljudske stranke mislimo, da ima zakon resnično lep naslov, zelo obetaven, da nima ne repa ne glave, vendar ima pa specialni namen ta zakon, ki je v samem zakonu globo skrit in ga bomo kasneje slišali. Načelno v Slovenski ljudski stranki podpiramo zakone, ki bi kakorkoli pripomogli k zdravemu prestrukturiranju gospodarstva. Denimo, da bi bil ta zakon lahko eden takih v tej vrsti. Vendar pa moram takoj poudariti, da zakon nikakor ni operativen in bo v praksi prinesel vsaj toliko škode kot koristi. Zato tudi za Državni zbor ni smiselno, da s tem zakonom izgublja kaj preveč časa.</p>
               <p>Pa poglejmo, kaj bi se dogodilo oziroma, kakšen je namen zakona. Zakon pravi: če boš ubogal Vlado in se držal njene politike plač, tako kot bo Vlada določila, dobiš, denimo, kar korenček oziroma odlog prispevkov plačil, prispevkov in davkov. Korenček pa je seveda odvisen od tega, če boš dobil, bančno garancijo. Banka gotovo ne bo podeljevala teh garancij zastonj, torej če ne boš takrat, ko bo zadeva zapadla v izplačilo, sposoben plačati, bo banka pokrila ta dolg namesto tebe. Gotovo ta garancija ne bo zastonj, to je eno in mislim, da tudi banke pri slabih podjetjih, ki bi to najbolj potrebovala, ne bodo več dodatno tvegale, kajti enkrat so se že opekle. Razen, v kolikor seveda je predlagatelj že naprej dogovorjen, da po volitvah opravi naslednjo sanacijo bank in s tem poveča javni dolg, to je pa možno. Potem, če je to tako, ta zakon razumemo, zakaj je predložen Državnemu zboru.</p>
               <p>Naslednje vprašanje je, komu pravzaprav bi sedaj ta zakon koristil. Koristil bi tistim gospodarskim subjektom, ki imajo težave pri trenutnem izplačilu plač. Tem bi najbolj koristil in verjamem, da je takih gospodarskih subjektov kar dovolj, predvsem pa so še to tisti realsocialističnega tipa, ki jih še imamo, saj vemo. To pomeni, da bi z odlogom plačil obveznosti za eno leto prišli ravno v čas volitev in problem rešili. Po volitvah pa seveda, ker bi bili to neizterljivi dolgovi, bi bilo potrebno te zadeve odpisati.</p>
               <p>Druga stvar, o kateri razmišljamo, je še naslednja. Recimo, da te ugodnosti zahtevajo tisti, ki imajo možnost, da izpolnjujejo svoje obveznosti in zakaj ne bi tudi ti zahtevali. Bančne garancije bodo gotovo dobili. Če bo Vlada odobrila odlog plačil teh obveznosti takim gospodarskim subjektom, pa pomeni naslednjo možno špekulacijo pod takimi pogoji. Torej, zakon daje več tistim, ki imajo in jemlje tistim, ki nimajo. Poleg tega si pa pri teh slabih podjetjih ali pa bom rekla tako, pri gospodarskih subjektih, ki imajo že sedaj likvidnostne težave, ne znam predstavljati obdobja po enem letu, ki bo nastopilo, ko bo poleg tekočih obveznosti, moral plačevati še te odložene obveznosti in še morda zamudne obresti, vse skupaj. Kako se bodo takrat ti gospodarski subjekti reševali? Stališče naše stranke je do tega zakona odklonilno. Mislimo, da bi Vlada, če že s takim zakonom prihaja, morala izdelati zelo natančno kriterije, kdaj in v katerem primeru se lahko plačilo teh obveznosti odloži. Sicer pa je to samo, kako bi rekla, podaljševanje tega časa oziroma priprave na volitve in zagotavljanje socialnega miru.</p>
            </sp>
            <sp xml:id="SDZ1-Redna-31-1995-05-17.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. V imenu poslanske skupine, izvolite. Gospod Vladimir Topler.</p>
            </sp>
            <sp xml:id="SDZ1-Redna-31-1995-05-17.sp154">
               <speaker>VLADIMIR TOPLER:</speaker>
               <p>Gospod predsedujoči, kolegice in kolegi! V naši poslanski skupini smo se o tem pogovarjali. Ne bom rekel, da zakonu nasprotujemo, vendar se z zakonom ne strinjamo.</p>
               <p>Prejeli smo kar nekaj pisem in naj navedem, zakaj se s takšnim predlogom zakona ne strinjamo. Zakon je sedaj pripravljen tako, da daje diskrecijsko pravico državnim uradnikom, da bodo lahko odločali, kdo lahko za sredstva kandidira, poleg tega pa je treba omeniti tudi to, da je odlog omogočil pod skrajno neugodnimi pogoji, tako da bo ceneje najemati kredite pri poslovnih bankah kot pa, da bi jim zakon omogočil boljšo možnost. Poleg drugega bi rad opozoril tudi na neko dejstvo. Nedopustno je, da v tem parlamentu pomagamo podjetjem, ki so slaba in hkrati na drugi način ne storimo ničesar, da bi firmam, ki imajo prosperiteto, ki so izvozno usmerjene, uredili boljše pogoje. Zato takšnega predloga zakona, kot je zdaj, ne podpiramo in mislimo, da ga bo potrebno v teh treh obravnavah bistveno spremeniti.</p>
            </sp>
            <sp xml:id="SDZ1-Redna-31-1995-05-17.sp155">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo v imenu poslanske skupine? Ugotavljam, da ne in dajem besedo poslankam in poslancem. Kdo želi besedo? Pisnih prijav ni bilo. Ugotavljam, da ni prijav, zato zaključujem splošno razpravo in prehajam h glasovanju. Na glasovanje dajem najprej predlog sklepa matičnega delovnega telesa: "Predlog zakona o odlogu določenih davkov in prispevkov, prva obravnava, je primerna podlaga za pripravo predloga zakona za drugo obravnavo." Ugotovimo sklepčnost! (51 prisotnih.)</p>
               <p>Kdo je za? (15 poslancev.) Je kdo proti? (27 poslancev.)</p>
               <p>Ugotavljam, da ta predlog sklepa ni bil sprejet.</p>
               <p>S tem je zakon v prvi obravnavi zavrnjen. Ta točka dnevnega reda pa se zaključuje s predlogom dodatnega sklepa. Stališča in sklepi so sedaj brezpredmetni, predloga dodatnega sklepa pa ni: "Državni zbor nalaga Vladi, da predloži predlog ukrepov za spodbujanje izvoza, zlasti neto izvoznikov." Predlog je predlagal gospod Feri Horvat. Dajem ga v obravnavo. Ali želi kdo besedo? Ugotavljam, da ne in dajem ta predlog - gospod Verzolak ima besedo. Izvolite.</p>
            </sp>
            <sp xml:id="SDZ1-Redna-31-1995-05-17.sp156">
               <speaker>IVAN VERZOLAK:</speaker>
               <p>Predlagam, da ta predlog podpremo, ker sicer naši največji izvozniki, ki izvažajo tudi 90 in še več procentov svoje proizvodnje na zahodna tržišča, enostavno ne bodo več zmogli tega bremena.</p>
            </sp>
            <sp xml:id="SDZ1-Redna-31-1995-05-17.sp157">
               <speaker>PODPREDSEDNIK DR LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog sklepa na glasovanje. Ugotovimo sklepčnost! (50 prisotnih.)</p>
               <p>Kdo je za? (37 poslancev.) Je kdo proti? (2 poslanca.)</p>
               <p>Ugotavljam, da smo ta predlog sklepa sprejeli.</p>
               <p>Zaključujem to točko dnevnega reda in današnje zasedanje. Sejo bomo nadaljevali v torek ob 10. uri. Na svidenje.</p>
            </sp>
            <stage type="time">(SEJA JE BILA PREKINJENA 17. MAJA 1995 OB 16.59 URI IN</stage>
         </div>
      </body>
   </text>
</TEI>
