<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-15-1994-09-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">E3F3A3579EE3D66CC1257832004838C2</idno>
               <idno type="URI">E3F3A3579EE3D66CC1257832004838C2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-15-1994-09-16.DZ" n="15">
               <name>Izredna</name>
               <date when="1994-09-16"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-15-1994-09-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 16. SEPTEMBRA 1994 OB 10.10 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Pričenjam nadaljevanje 15. izredne seje Državnega zbora Republike Slovenije.
                  Obveščen sem, da so zadržani in se današnje seje ne morejo udeležiti naslednje
                  poslanke in poslanci: Vitodrag Pukl, Danica Simšič, Feri Horvat do 11.00 ure,
                  Franc Potočnik, Benjamin Henigman in Andrej Lenarčič. Prosim, da zasedete svoja
                  mesta in ugotovimo prisotnost v dvorani. Še vedno ugotavljamo prisotnost v
                  dvorani. Ugotavljam, da je navzočih 53 poslank in poslancev. Zbor je sklepčen in
                  lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Današnje zasedanje bomo pričeli z nadaljevanjem včeraj prekinjene
                     <title>2. TOČKE DNEVNEGA REDA</title>, in sicer <title>PREDLOGA ZAKONA O
                     SPREMEMBAH IN DOPOLNITVAH ZAKONA O LOKALNI SAMOUPRAVI</title>.</p>
               <p>Obravnavo navedenega zakona bomo po končani drugi obravnavi prekinili in prešli na
                  volitve predsednika Državnega zbora. To točko bo vodil dr. Kreft, nato pa bomo
                  opravili tudi glasovanje o imenovanju gospoda Bojana Kovačiča za ministra brez
                  resorja. Izredno sejo bomo nato nadaljevali s tretjo obravnavo predloga zakona o
                  spremembah in dopolnitvah zakona o lokalni samoupravi ter nato izredno sejo
                  končali po opravljeni tretji točki dnevnega reda, to je predlog Vlade Republike
                  Slovenije o umiku predloga zakona o odpravi dvojnega državljanstva iz
                  zakonodajnega postopka. Sejo bomo danes potem prekinili ob 14.00 uri.</p>
               <p>V zvezi z včerajšnjim zapletom pri glasovanju o amandmajih k predlogu zakona o
                  spremembah in dopolnitvah zakona o lokalni samoupravi vam želim najprej v imenu
                  vodstva zbora dati kratko obvestilo. Takoj po prekinitvi seje je bila ob 12.55
                  pregledana tehnična neoporečnost glasovalne naprave. Ugotovljeno je bilo, da je
                  naprava neoporečna. Napravo je nato ob odmoru ob 14.00 uri pregledala tudi
                  pooblaščena oseba firma Libra KG, ki skrbi za vzdrževanje naprave. Ponovno je bila
                  ugotovljena tehnična neoporečnost naprave. O tem sta izdani ustrezni ustni izjavi.
                  Pri pregledu računalniških izpiskov glasovanja je bilo ugotovljeno, da je bil
                  večkrat zabeležen tudi glas poslanca gospoda Jožeta Kopšeta, ki je bil od 11.00
                  ure opravičeno odsoten. Vodstvo zbora je zaprosilo za izjave poslancev gospoda
                  Potočnika, gospoda Kopšeta in gospoda Kužnika. Gospod Potočnik je v pisni izjavi
                  ponovno zatrdil, da so njegove navedbe o nepravilnem glasovanju, kot je povedal na
                  seji zbora, točne. Gospod Kopše je predložil fotokopije potnega naloga za službeno
                  potovanje in izjavil, da je bil od 11.00 ure dalje upravičeno odsoten. Gospod
                  Kužnik je izjavil, da je očitno zaradi navade kot sedi na svojem poslanskem mestu
                  naslonjen nazaj, nehote prek gradiva na klopi za njim aktiviral tudi glasovalno
                  tipko na sedežu poslanca gospoda Kopšeta. Izrazil je obžalovanje in se za
                  neprijetnosti, ki jih je nenamerno povzročil, opravičil. Opravičilo gre tudi vsem
                  kolegicam in kolegom.</p>
               <p>V vodstvu zbora ugotavljamo, da so bili s ponovljenim glasovanjem odpravljeni vsi
                  dvomi v pravilnost glasovanja. Ali želi v zvezi s tem obvestilom kdo besedo?
                     <stage>(Ne.)</stage> Zato prehajamo k nadaljevanju izredne seje.</p>
               <p>Smo pri 2.a členu. Imamo amandma gospoda Ribičiča. Še enkrat ga bom prebral,
                  razprava o njem pa je bila že včeraj končana, tako da danes samo glasujemo o
                  amandmaju.</p>
               <p>V 2.a členu se doda nov prvi odstavek, ki se glasi: "Državni zbor je dolžan
                  ustanoviti občino v primeru, da je bila na referendumu ugotovljena volja
                  prebivalcev za ustanovitev občine, če referendumsko območje izpolnjuje pogoje iz
                  14. in 13.a člena tega zakona in ustanovitev občine ne onemogoča uveljavljanja
                  lokalne samouprave na sosednjih območjih. Želi morda kdo obrazložiti glas?
                     <stage>(Ne.)</stage> Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje pa dajem 2.a) člen. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo 2.a) člen sprejeli.</p>
               <p>V razpravo dajem 2.b) člen, h kateremu nimamo nobenega vloženega amandmaja.
                  Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 2.b) člen sprejeli.</p>
               <p>V razpravo dajem 2.c) člen, h kateremu imamo amandma. Prvopodpisani gospod Tone
                  Peršak. Na ta amandma imamo tudi amandma na amandma, ki ga predlaga gospod Ciril
                  Ribičič.</p>
               <p>Amandma na amandma k 2.c) členu; predlagani novi četrti odstavek se spremeni tako,
                  da se glasi: <q>"glede naselij, ki so status mesta že dobila v skladu s predpisi,
                  veljavnimi v času podelitve, Državni zbor samo ugotovi, da že imajo status mesta."</q>
                  Amandma je redakcijske narave.</p>
               <p>Amandma, ki ga predlaga skupina poslancev, prvi podpisani gospod Tone Peršak, se
                  glasi: <q>"doda se novi četrti odstavek glede naselij, ki so status mesta že dobila v
                  preteklosti in v skladu s predpisi, veljavnimi v času podelitve statusa mesta,
                  Državni zbor samo ugotovi, da že imajo status mesta."</q></p>
               <p>Želi kdo besedo? Gospod Ribičič, prosim.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Ta redakcijski amandma ni moj, ampak je amandma komisije. Gre samo za
                  to, da se poenostavi besedilo in da se izpustijo nekatere besedice, da je besedilo
                  enostavnejše. Drugače pa komisija podpira amandma gospoda Peršaka. Njegova vsebina
                  je pa seveda v tem, da tista mesta, ki so status mesta imela že do sedaj, bi ta
                  status obdržala tudi po novih predpisih. Skratka, Državni zbor ne bi imel možnosti
                  odvzeti status mesta tistim mestom, ki so ga dobila že v preteklosti. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? V kolikor ne, dajem amandma na amandma na
                  glasovanje. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo amandma na amandma sprejeli. S tem smo v bistvu amandma
                  popolnoma nadomestili in dajem na glasovanje 2.c) člen. Ugotovimo sklepčnost!
                     <stage>(66 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 2.c) člen sprejeli.</p>
               <p>Imamo amandma k 2.č) členu. Predlagatelj gospod Ivo Verzolak.</p>
               <p>Četrti odstavek 16. člena se spremeni tako, da se glasi: <q>"Mesto lahko dobi status
                  mestne občine, če ima najmanj 20.000 prebivalcev in najmanj 15.000 delovnih mest.
                  Od tega najmanj četrtino v terciarnih in kvartarnih dejavnostih in je geografsko,
                  gospodarsko in kulturno središče svojega gravitacijskega območja."</q></p>
               <p>Želi kdo besedo? Prosim, gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Ta predlog ste slišali. Jaz bi samo še
                  obrazložitev prebral in predlagam, da sprejmete ta predlog.</p>
               <p>Obrazložitev: Pogoji, ki jih je predlagatelj določil, da mesto lahko dobi status
                  mestne občine, so zelo restriktivni. Takšne pogoje izpolnjujejo v Sloveniji
                  zanesljivo le tri mesta: Ljubljana, 27 % vseh delovnih mest v Republiki Sloveniji;
                  Maribor s 15 % vseh delovnih mest in Celje z 10 % vseh delovnih mest v Republiki
                  Sloveniji in morda še Kranj.</p>
               <p>Iz gradiva, ki je bilo dostopno v dosedanji razpravi o oblikovanju novih občin, je
                  razvidno, da ima le Ljubljana tri četrtine zaposlenih v terciarnih in kvartarnih
                  dejavnostih; Maribor slabo polovico; Celje pa le eno tretjino.</p>
               <p>Kriteriji, ki jih je predlagatelj zastavil so torej tako ostri, da bi vrsta mest,
                  kot so Velenje, Novo mesto, Trbovlje, Jesenice, Koper, Ptuj, Murska Sobota,
                  neizpolnjevale pogoje za pridobitev mestne občine.</p>
               <p>Z amandmajem želimo ublažiti ostro postavljene kriterije, da bi tudi nekatera
                  mesta, ki so središče regije, pridobila status mestne občine.</p>
               <p>Mislim, da sem bil jasen in prosim, če podprete.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim gospod Avberšek in potem gospod Vlaj.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa kolegice in kolegi! Jaz bom podprl ta predlog gospoda Verzolaka. Podprl
                  bom zato, ker torej to njegovo obrazložitev, mislim, da je ta dobra. Lahko bi
                  dodal samo še nekaj argumentov. Omenjeno je mesto Velenje. Tudi sam sem prebivalec
                  tega mesta. 32 tisoč prebivalcev je v novi občini, ki bo verjetno nastala. Mislim,
                  da je prav, da takšno mesto dobi tudi pozicijo mestne občine.</p>
               <p>Mislim, da je treba reči, da 20 tisoč prebivalcev in 20 tisoč zaposlenih, da to ni
                  v redu. Ali je treba povečati število prebivalcev potem v taki mestni občini ali
                  pa, kar je bolj logično, treba je zmanjšati število zaposlenih. Za velenjski
                  primer 19.600 zaposlenih, bo v novi občini oziroma v tej mestni občini in
                  pravzaprav bi bilo nesmiselno, da to ne bi postala mestna občina.</p>
               <p>Gre še za nekaj drugega. Mesta, kot je Velenje in še nekatera druga, so pač
                  doživljala svoj razvoj v tej novejši zgodOvini. Preprosto jim država ni dala
                  možnosti, da bi razvijala nekatere terciarne in kvartarne dejavnosti in te
                  dejavnosti so se razvijale znotraj velikih kombinatov.</p>
               <p>Spet primer v Velenju, Rudnik lignita Velenje in pa Gorenje, ki predstavlja 35
                  procentov proizvedene primarne energije v Sloveniji, eden pa 10 procentov
                  slovenskega izvoza. Znotraj takih firm je seveda tudi precej terciarnega in
                  kvartarnega sektorja, vendar organiziranega tako, da po statistiki vodijo podatke
                  in sta seveda to industrija in rudarstvo.</p>
               <p>Torej, jaz še enkrat rečem, da je prav, da tak nesmisel z 20 tisoč prebivalci in
                  20 tisoč zaposlenimi odpravimo in da tudi v interesu razvoja ne samo centrov,
                  ampak tudi ostalih mest, podpremo ta amandma gospoda Verzolaka.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Vlaju. Potem gospod Kopše in gospod Zagožen.</p>
            </sp>
            <sp who="SDZ1:VlajStane">
               <speaker>MAG. STANE VLAJ:</speaker>
               <p>Hvala lepa gospod predsednik. Spoštovani! Najprej bi rekel, da smo pojasnili v
                  obrazložitvi vladnega predloga razloge za te kriterije in moram reči, da
                  obrazložitev, ki je dana v amandmaju na amandma Vlade k predlogu zakona o
                  spremembah in dopolnitvah zakona o lokalni samoupravi, ni v celoti točna. Bi pa za
                  tretjo obravnavo razmislili o številu delovnih mest, glede števila prebivalcev pa
                  bi ostali na stališču kot je in na amandmaju kot je vladni amandma. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše. Kolegice in kolegi,  prosim, da omogočite tistim, ki
                  želijo poslušati, da bodo lahko poslušali, malo več miru v dvorani. Prosim.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Jaz bom glasoval za ta amandma, vendar bo verjetno potreben pregled in spremeniti
                  nekoliko člen. To je treba paziti. Zakaj za amandma? Gospod Avberšek je na tisto
                  stvar opomnil, kar sem jaz vprašal gospoda Vlaja na komisiji, in to je vprašanje
                  20.000, 20.000 in s primestnem 20.000, kar enostavno računsko in možno ni. Je zelo
                  nerazumljivo. Verjetno bo res treba malo člen spremeniti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Zagožnu.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Tudi jaz bom podprl ta amandma. Menim, da ne smemo in ne moremo
                  postavljati kriterijev kot so uveljavljeni v deželah, ki imajo trikrat ali
                  štirikrat večjo gostoto prebivalstva kot Slovenija. To velja za mesta prav tako
                  kot za podeželske občine. Zato še enkrat pravim, tudi pri podeželskih, ampak žal,
                  je bil ta amandma že sprejet, ni bilo dobro, da je postavljen kriterij 5.000
                  prebivalcev. Bolj prav bi bilo 3.000. Slovenija je drugače poseljena kot kakšna
                  Furlanija ali Nizozemska. To nam je najbrž vsem znano. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo. Prosim, gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Podprl bom predlog za spremembo,
                  kot ga je predlagal gospod Verzolak. Mislim, da nam je to na komisiji na nek način
                  glede na tempo dela in vsakodnevnega zasedanja te komisije pač ušlo in sem proti
                  temu, da bi govorili navsezadnje o dveh velikih mestih, da ostaneta mestni občini
                  Maribor in Ljubljana. Mislim, da je to treba omogočiti tudi drugim, ki si to
                  resnično želijo. Ne bi ponavljal občin, ki so že bile tu naštete, da so tudi te
                  mestne občine. Zato bom glasoval z spremembo in za 15.000 zaposlenih. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost! Glasujemo o amandmaju k 2. č) členu,
                  ki ga predlaga gospod Verzolak.</p>
               <p>Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 2. č) člen. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 2. č) člen sprejeli.</p>
               <p>V razpravo dajem 2. d) člen. K 2. d) členu smo imeli vložen amandma gospoda
                  Verzolaka, ki je amandma umaknil in nadomestil z novim amandmajem, ki ste ga,
                  mislim, zdaj dobili na klop. K 2. d) členu v 16. a) členu se doda novi odstavek,
                  ki se glasi: <q>"Mestna občina mora na svojem območju poleg pogojev iz 13. člena tega
                  zakona izpolnjevati še dve tretjini pogojev navedenih v prvem odstavku tega
                  člena"</q>. Želi kdo besedo? Prosim, gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Tu je nekje nadaljevanje prejšnjega predloga.
                  Sam predlog ste slišali. Povedal bi samo še obrazložitev kot sledi. Amandma
                  vlagamo, ker menimo, da bi z upoštevanjem vseh kriterijev v predlaganem 16.a členu
                  vrsti občin onemogočili pridobiti status mestne občine. Da bi oblažili
                  restrektivnost predlagane odločbe, menimo, da bi bilo uvidevno, da kandidat za
                  pridobitev statusa mestne občine izpolnjuje večji del predlaganih kriterijev.
                  Vrsta občin, ki bodo skušale pridobiti status mestne občine, bo težko izpolnila
                  kriterije, kot so recimo, da ima oddelke visokih šol, fakultet oziroma bolnišnico,
                  univerzitetno knjižnico itd. Zato je ta predlog, da še enkrat ponovim, da pač
                  izpolnjujejo vsaj dve tretjini teh predlogov, ki so navedeni. Prosim za podporo.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala za besedo, pa en lep dober dan. Prosil bi gospoda Verzolaka, da naj v ta
                  tekst vnese besedico vsaj še dve. Namreč, termin, da mora izpolnjevati dve
                  tretjini, pomeni ravno dve tretjini, ne več ne manj, zato bi bilo smiselno, da se
                  vnese vsaj dva.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To boste lahko obravnavali v tretji obravnavi. Sedaj tega ne moremo
                  narediti. Želi še kdo besedo oziroma če želi gospod Jelinčič vložiti amandma na
                  amandma. <stage>(Ne.)</stage> Gospod Rudi Moge ima besedo, prosim.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala za besedo. Predlagatelja bi vprašal glede 2.d člena prve alinee. Tam piše,
                  da mora imeti poklicne in srednje šole ter oddelek visokih šol in fakultet. Ali je
                  tukaj ali ali in. Sedaj ali se gre za disjunkcijo ali konjunkcijo pogovora?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Verzolak, prosim.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Se opravičujem. Pozabil sem povedati, da prejšnji amandma, ki to omenja, umikam.
                  In velja samo tisto, kar sem sedaj rekel, da vsaj dve tretjini teh pogojev
                  izpolnjuje kandidat za mestno občino. Tako, da tisti prejšnji je umik.</p>
            </sp>
            <sp who="SDZ1:ToplerVladimir">
               <speaker>PREDSEDNIK VLADIMIR TOPLER:</speaker>
               <p>To sem gospod Verzolak že prej povedal, da je bil prejšnji amandma umik, da ste
                  brali samo tega, ki ste ga potem vložili. Mislim pa, da je bilo vprašanje
                  namenjeno gospod Vlaju. Izvolite, gospod Vlaj.</p>
            </sp>
            <sp who="SDZ1:VlajStane">
               <speaker>MAG. STANE VLAJ:</speaker>
               <p>Hvala, gospod podpredsednik. Mi ne podpiramo amandmaja gospoda Verzolaka. Na to bi
                  opozoril, da smo se zavestno odločili za ostrejše pogoje za pridobitev statusa
                  mestne občine iz zelo tehtnih razlogov. Žal, ni časa, da jih vse tukaj ponovno
                  navajam, ampak, da bi širitev števila mestnih občin po tem sprejetem amandmaju,
                  verjetno je že okoli dvajset, pomenila lahko tudi to, da bi na ta račun bil
                  upočasnjen razvoj drugih občin.</p>
               <p>Skratka, stroka se zavzema in tudi tak je trend v evropskih državah, da se število
                  mestnih občin, ki imajo seveda poseben položaj, zmanjšuje. Mi smo tudi v posvetih
                  s stroko na tem področju menili, da je treba postaviti te pogoje bolj
                  restriktivno. Bojimo se, če bi šli po tej poti, dve tretjini zastavljenih pogojev,
                  da bi se lahko ponovila zgodba, ki nam je poznana. Se pravi, širitev mestnih občin
                  in seveda večanje števila navadnih občin ob omilevanju teh pogojev.</p>
               <p>In še to pojasnilo za prvo alineo, to, kar je bilo vprašanje. Mi smo menili vse
                  troje: poklicne, srednje ter oddelke visokih in fakultetne. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Verzolak ima repliko.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Ni bojazni, da bi se širitev teh mestnih občin širila na tako veliko število, kot
                  je omenil gospod Vlaj - okoli dvajset. Pri nas, v tej poslanski skupini smo
                  gledali, nekako preračunali in menimo, da je mogoče največ pet, če jih pride v
                  poštev. Pet mestnih občin v Sloveniji. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič, prosim.</p>
               <p>Kolegice in kolegi! Mislim, da je malo preglasno v dvorani. Če ste lahko malo bolj
                  tihi.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Rad bi povedal osebno mnenje. Komisija se ni opredelila do tega amandmaja. Jaz
                  nasprotujem temu amandmaju. Menim, da bi morale mestne občine izpolnjevati tiste
                  pogoje, ki so navedeni v zakonu. Državni zbor je ravno prej, ko je sprejel
                  prejšnji amandma, nekoliko omilil te pogoje. O tem smo na komisiji razpravljali in
                  so bila različna mnenja o tem, ali pomeni 20.000 kot številka za delovna mesta
                  prehudo omejitev.</p>
               <p>Se pravi, deloma smo že omenili te pogoje in bo nastalo nekaj več mestni občin,
                  seveda, pa izhajam od zaupanja v te podatke, ki jih je Vlada navedla. Izračun
                  prejšnjih pogojev, ki so bili brez tega amandmaja zapisani v zakon, je dal
                  približno 8 mestnih občin. Te pogoje smo nekoliko omejili, se pravi, da bo teh
                  občin več. Ta dodatek bi porušil tisti koncept s katerim je Vlada prišla do mestne
                  občine.</p>
               <p>Mislim, da je ta amandma takšen, da nas vodi v podobno smer, kot so nas vodili
                  amandmaji, ko smo prišli potem do pretirane drobitve, pred referendumi, ko je šlo
                  za občine. To je za občine sedaj popravljeno. Menim, da bi isto napako naredili za
                  mestne občine. Podpiram to argumentacijo, ki jo je tukaj dal gospod Vlaj. Ne bi
                  smeli sprejeti tega amandmaja. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Avberšek, prosim.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi, tudi tokrat bom podprl amandma gospoda Verzolaka.
                  Zelo preprosto. Mi dosegamo na eni strani v teh mestnih 20 tisoč prebivalcev ali
                  več. 15 tisoč zaposlenih, kot smo prej sprejeli, naj bi bilo to, sedaj bi na nek
                  način povedali, da bi se v tem delu razvijala kakršna koli tercialna in fortalna
                  dejavnost. Točno to tudi delamo. Mi moramo omogočiti, da se bo tudi tu razvijalo.
                  Če je taka koncentracija prebivalcev v neki mestni občini, dajmo omogočiti to. Če
                  nimajo nekaj, recimo eno tretjino od teh, predlagano je dve tretjini morajo imeti,
                  če tega nimajo, bodo to pridobili v naslednjem razvoju. Takšnih koncentracij
                  ljudi, 30 tisoč, 20 tisoč ljudi, menim, da je potrebno na nek način omogočiti
                  nadaljni razvoj tudi na tem področju, parcialnega in kvartalnega sektorja.</p>
               <p>Zato bom podprl ta amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Miroslav Geržina, prosim.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Ta amandma ne morem podpreti.</p>
               <p>Mestna občina, kakor smo brali v dokumentih, je posebej, je nekaj več, kot navadna
                  občina. Dobiva pristojnosti. Mislim, da je potrebno celo 16.a člen zaostriti. Tudi
                  mislim, da je proti tistim, ki govorijo: <q>"Vsaka fara naj bo občina"</q>. Tukaj je
                  potrebno dati notri, ker manjka ena zadeva. Pri kulturni dejavnosti v oklepaju
                  manjka ena močna dejavnost, to je cerkvena kultura. Tukaj notri bi morali dati
                  vsaj to, izpadlo bo smešno, cerkev z dvema <q>"turnoma"</q>. To bi bil pogoj za mesto
                  oziroma cerkev, ki nekaj pomeni za to cerkveno kulturo. Ne pa zmanjševati in zato
                  sem tudi proti temu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Verzolak, prosim.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Pripravljen sem podpreti predlog gospoda Geržine, da ima mestna občina cerkev z
                  dvema zvonikoma, če se glasuje za ta amandma. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost v dvorani.  Kolegice in kolegi,
                  ugotavljamo prisotnost!</p>
               <p>Glasujemo o amandmaju gospoda Verzolaka k 2.d členu. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 2.d člen. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo 2.d člen sprejeli.</p>
               <p>V razpravo dajem 3. člen in amandmaje. Prvega predlaga Komisija za lokalno
                  samoupravo, Vlada ne podpira. Amandma se glasi: 3. člen se črta.</p>
               <p>Drugega predlaga skupina poslancev, prvopodpisani Maks Sušek. Komisija ne podpira,
                  Vlada ne podpira. Amandma se glasi: 3. odstavek 52. člena se spremeni, tako da se
                  glasi: "Država zagotavlja občinam finančno izravnavo v takšni višini, da bo javna
                  poraba na prebivalca v vsaki občini dosegla v poprečju najmanj 90% povprečno
                  zagotovljene porabe na prebivalca v občinah Republike Slovenije, ki jo letno
                  določi Državni zbor Republike Slovenije pri sprejemanju državnega proračuna.</p>
               <p>Tretji amandma predlaga Komisija za lokalno samoupravo, Vlada podpira. Za 3.
                  členom se doda novi člen, ki se glasi: <q>"87. člen se nadomesti z naslednjim
                  besedilom: "</q>Organizacijo pokrajin ureja poseben zakon."</p>
               <p>Četrti amandma predlaga gospod Marijan Poljšak. Doda se novi 3.a člen, ki se
                  glasi: Doda se novi 95.a člen, ki se glasi: <q>"Izjemoma se ustanovijo občine na
                  referendumskih območjih s pozitivnim izidom na referendumu dne 31.6.1994, ki so
                  ustrezale pogojem, ki so veljali ob razpisu in izvedbi referenduma, četudi ne
                  ustrezajo naknadno pogodbam iz 13. in 14.a člena zakona."</q></p>
               <p>Gospod Marijan Poljšak je vložil amandma k 3. členu. Žal je prišlo do napake in je
                  5. člen. Prosim, da se to popravi.</p>
               <p>Želi kdo o teh štirih amandmajih in o 3. členu razpravljati? <stage>(Ne.)</stage>
                  Zato prehajamo na odločanje.</p>
               <p>Najprej dajem na glasovanje amandma Komisije za lokalno samoupravo, 3. člen se
                  črta. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da smo amandma sprejeli.</p>
               <p>Tretji člen smo črtali.</p>
               <p>Imamo še za glasovati. Naslednji amandma, predlagatelj skupina poslancev: prvo
                  podpisani Maks Sušek. Komisija ne podpira, Vlada amandmaja ne podpira. Mislim, da
                  je amandma brezpredmeten. Vendar pa mi svetovalec pravi, da je o tem potrebno
                  glasovati. 3. člena v bistvu ni več, ker smo ga črtali. Mi smo črtali ves 3. člen.
                  Mislim, da so vsi amandmaji brezpredmetni. Mislim, da moramo glasovati o amandmaju
                  pod številko 3. in 4., ki uvajajo nov člen. Ali kdo temu nasprotuje?
                     <stage>(Ne.)</stage> Torej, dajem na glasovanje amandma: Za 3. členom, ki smo
                  ga črtali, se nov člen, ki se glasi: <q>"87. člen se nadomesti z naslednjim
                  besedilom"</q>. Organizacija pokrajin ureja poseben zakon. Ugotovimo sklepčnost!
                     <stage>(66 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da je amandma sprejet, oziroma nov člen in imamo še amandma gospoda
                  Poljšaka. Doda se nov 3. člen, ki glasi: <q>"Doda se nov 95.a) člen, ki se glasi:
                  Izjemoma se ustanovijo občine na referendumskih območjih z pozitivnim izidom na
                  referendumu, ne 31.6.1994, ki so ustrezale pogojem, ki so veljali ob razpisu in
                  izvedbi referenduma, če tudi ne ustrezajo naknadno pogojem iz 13. in 13.a) člena
                  zakona."</q></p>
               <p>Obrazložitev glasu, gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Glasoval bom za. Poslušal sem razne diskusije o ustavnosti, neustavnosti itd.,
                  odločitev na podlagi ustave itd. Ampak tukaj sedaj v 139. člen bom prebral sebi in
                  vam, da se občina ustanovi z zakonom po prej opravljenem referendumu, s katerim se
                  ugotavlja volja prebivalstva na določenem območju. Glejte, bil je referendum,
                  volja prebivalcev se je ugotovila in zakaj ne bi imeli občine? Če ima nekdo
                  ekonomske pomisleke, rečem, treba je napraviti poizkus, ker stvari so relativne.
                  Relativne so, kaj je dovolj velika občina, zakaj se naredi manjša občina itd. Gre
                  mogoče za 30 občin, takih manjših v Sloveniji. Število je veliko, dejansko pa
                  obsega relativno malo prebivalcev. In zakaj ne bi imeli, torej prvič se je ta
                  stvar zgodila legalno, dajmo potrditi zato, da bomo legitimni in drugič, kdor pač
                  vidi stvari in gleda ekonomsko, naj si misli, dajmo poizkusiti, bomo videli, ali
                  bodo preživele te občine, ali ne bodo. Mislim, da bodo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Jaz bom tudi glasoval za amandma gospoda
                  Poljšaka. Mislim, da je sicer amandma potrebno in da ga bo mogoče v tretji
                  obravnavi še kaj dopolniti, ampak mislim, da je načelo, ki ga postavlja, treba
                  vnesti v zakon.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti glas? Ne morete gospod Vlaj, ker je
                  glasovanje, ni razprave. Prosim, da ugotovimo prisotnost.</p>
               <p>Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da amandma ni sprejet. 3. člen smo črtali, tako da ni potrebno da
                  glasujemo o 3. členu in dajem v razpravo 4. člen in amandma k 4. členu, ki ga
                  predlaga gospod Ciril Ribičič. 4. člen se spremeni tako, da se glasi: <q>"Ta zakon
                  začne veljati naslednji dan po objavi v Uradnem listu Republike Slovenije"</q>.</p>
               <p>Gospod Maks Sušek, proceduralno ali obrazložitev. Razprava o členu, izvolite.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Imam samo neko vprašanje. Je bil še en amandma komisije vložen in sicer amandma na
                  87. člen, oziroma na 3. člen - popravek, ki govori o spremembi oziroma ukinitvi
                  87. člena. Amandma se glasi. 87. člen se nadomesti z naslednjim besedilom:
                  <q>"Organizacijo pokrajin ureja poseben zakon"</q>.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Saj smo ga izglasovali. To smo izglasovali. Prosim za malo več miru v dvorani.</p>
               <p>Želi kdo razpravljati o amandmaju k 4. členu? <stage>(Ne.)</stage> Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Sprejeli smo tudi člen in zato o členu ni potrebno glasovati.</p>
               <p>V razpravo dajem naslov zakona. Želi kdo o naslovu zakona razpravljati?
                     <stage>(Ne.)</stage> Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo naslov zakona sprejeli.</p>
               <p>S tem smo končali drugo obravnavo. To točko bomo sedaj prekinili. Sekretariat nam
                  bo pripravil čistopis zakona za tretjo obravnavo.</p>
               <p>Prosim gospoda Krefta, da nadaljuje sejo. Gospod Baškovič, ali želite besedo?
                  Izvolite.</p>
               <p>Prosim, kolegice in kolegi za malo miru!</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Preden se lotimo čiščenja besedila oziroma ureditve kompletnega, z amandmaji
                  vključenega besedila, bi opozoril na problem, ki ga opažam.</p>
               <p>Prosil bi samo za posluh. Ali se nam da pooblastilo, da v redakciji nekaj uredimo
                  nekoliko drugače, bo pa vsebinsko enako. Ali pa naj to velja kot poziv, apel na
                  predlagatelja, da za tretjo obravnavo uredi tako, kot bom sedaj predlagal.</p>
               <p>Gre za 14. člen zakona o lokalni samoupravi. Ta je sedaj z 2.a členom dopolnjen
                  oziroma spremenjen. Vendar je treba nekaj upoštevati. V ta 14. člen je poseglo
                  Ustavno sodišče in je dva odstavka, se pravi prvega in tretjega izločilo iz teksta
                  že julija letos. Se pravi, da dejansko ta dva več ne eksistirata in ima ta člen
                  samo bivši drugi, četrti in peti odstavek. Sedaj, tistemu, ki to ve, je to
                  navajanje zaporedja odstavkov, kjer se že to upošteva, pa izločuje to, kar je
                  Ustavno sodišče reklo, je razumljivo, drugim, ki tega ne upoštevajo, pa berejo ta
                  člen tako, pa to ni prezentno. To smo videli že, ko se je pojavil tekst zakona. Še
                  težje je bilo potem pri amandmajih, na katere odstavke lociraš ali na veljavne,
                  formalne ali na tiste, ki jih ni in so novi, tako da imamo sedaj konstrukcijo po
                  amandmajih. Prej je imel ta člen pet odstavkov, ostali so trije v drugačnem
                  zaporedju. Sedaj se črta tisti, ki je bil prej kot drugi in je bil dejansko
                  četrti. Doda se novi tretji, ki je sedaj razporejen itd.</p>
               <p>Stvar je zelo zapletena za razumevanje, čeprav smo vnesli v 1. člen pri citatu
                  zakona tudi odločbo Ustavnega sodišča, to v oklepaju, da se ve, da je potrebno vse
                  upoštevati tudi z njihovo intervencijo. Da ne bo nejasnosti in da se ne bo okoli
                  teh odstavkov sem in tja premetavalo, gre pa za ureditev referenduma in vse kar je
                  z njim v zvezi, bi prosil, da bi se mogoče - mislim, tehnično je to popolnoma
                  enostavno - da se ne govori sedaj o tem: doda se ta odstavek, doda se on, ta se
                  črta in tako naprej; da se enostavno predstavi 14. člen v kompletnem besedilu, ki
                  bo imel tri odstavke in se reče, upoštevajoč vse kar smo sprejeli vse, kar ima
                  zdaj tri odstavke amandmajsko in tako naprej, vendar to ni jasno, če človek ne
                  upošteva še ustavnih odločb in vsega tega, da se reče: "14. člen se spremeni in
                  dopolni tako, da se v celoti glasi: in damo te tri odstavke, bo popolnoma jasen in
                  to, kar je sprejeto velja.</p>
               <p>Jaz bi to predlagal, drugače bomo imeli tukaj stalno neke sitnosti in bi
                  tolmačili, pa ne vem, kaj vse bo še treba. Kdor vsega tega ne pozna - logike, tudi
                  ustavne odločbe, ne bo tega nikoli razumel. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Baškovič. Ali se strinjamo s tem, da jaz dam to, kar je
                  predlagal gospod Baškovič na glasovanje in da jim damo to pooblastilo.</p>
               <p>Kdo temu nasprotuje? Gospod Peršak, prosim.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Mislim, da bi bil postopek regularen, to lahko naredi predlagatelj ali kdor koli z
                  amandmajem v tretji obravnavi. Saj člen je bil amandmiran in se da potem z
                  amandmaji rešiti problem. Jaz sem tisti člen, točno tako, kot je povedal gospod
                  Baškovič, že napisal. Res pa je, da bi bilo zaradi postopka dobro to z amandmajem
                  reševati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kot sem razumel, gospod Peršak, potem nasprotujete, da damo takšno
                  pooblastilo.</p>
               <p>Dobro. Potem bodo predlagatelji in tudi drugi lahko vložili amandma v tretji
                  obravnavi.</p>
               <p>S tem jaz zaključujem to točko dnevnega reda in prosim gospoda Krefta, da
                  nadaljuje sejo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Prehajamo na nadaljevanje <title>1. TOČKE DNEVNEGA REDA</title>, to je na
                     <title>IZVOLITEV PREDSEDNIKA DRŽAVNEGA ZBORA</title>.</p>
               <p>Skladno s prvim odstavkom 244. člena Poslovnika Državnega zbora kandidata za
                  predsednika Državnega zbora predlaga Komisija za volitve, imenovanja in
                  administrativne zadeve. Prvi odstavek 244. člena poslovnika Državnega zbora
                  določa, da lahko kandidata za predsednika Državnega zbora predlaga tudi najmanj 10
                  poslancev. Skladno s prvim odstavkom 244. člena poslovnika Državnega zbora smo za
                  predsednika Državnega zbora sprejeli predlog Komisije za volitve, imenovanja in
                  administrativne zadeve, ki za predsednika Državnega zbora predlaga poslanca Jožefa
                  Školča in do tega trenutka ni nobenega drugega predloga. Postopek še traja za
                  zbiranje 10 podpisov do konca tega uvodnega dela točke. Sprašujem pa poročevalca
                  Komisije za volitve, imenovanja in administrativne zadeve, ali želi besedo?
                     <stage>(Ne.)</stage> Želi besedo predstavnik Sekretariata za zakonodajo in
                  pravne zadeve? <stage>(Ne.)</stage> Želijo besedo predstavniki poslanskih skupin?
                  Prosim, gospod Ignac Polajnar in potem še gospod dr. Franc Zagožen.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci, prav lep
                  pozdrav! Že drugič v dveh dneh se ukvarjamo z istim vprašanjem v prepričanju, da
                  bomo na ta način rešili parlamentarno krizo. Naše prepričanje je, da na način, na
                  kakršnega zbiramo predsednika Državnega zbora, parlamentarne krize ne bomo rešili,
                  ampak jo bomo, četudi bi morda do predsednika prišli, poglobili. Poglobili zaradi
                  tega, ker bi se po našem prepričanju slovenski politični prostor še bolj delil na
                  dve polovici. Mi pa ves čas govorimo, da je to nevarno in smo proti taki
                  polarizaciji, ki je včasih umetna, včasih jo pa seveda sami skušamo ustvarjati
                  tudi s takimi dejanji. Zaradi tega seveda ne moremo pristajati na tak način
                  kandidiranja za predsednika Državnega zbora, kar smo povedali in ponovno
                  opozarjamo.</p>
               <p>Morebitna izvolitev seveda ne bo pripomogla k temu, da bi se iz parlamentarne
                  krize rešili, ampak se bomo tudi poslej, če se bo to zgodilo, ukvarjali z
                  vprašanji kaj in kako je parlament, kakšen je, kako je razdeljen, kako je
                  sestavljen, kako je voden itn., namesto  da bi se ukvarjali s temeljnim vprašanje
                  ali s temeljno poklicanostjo tega državnega zbora, to pa je, da pomaga utrjevati
                  slovensko državo s svojo zakonodajno funkcijo. To je prvenstvena naloga tega
                  državnega zbora. Nevarnost torej, da se bo slovenska politična kriza, kolikor že
                  je, vsaj odprla, kolikor je že ni, je velika. Mi smo proti takemu načinu
                  delovanja, da se to dogaja. Storili smo vse, da se to ne bi zgodilo in tudi poslej
                  bomo delali tako. Zato še enkrat v tem projektu ne moremo sodelovati. Opozarjamo.
                  Opozorila so lahko tudi zgolj besede v prazno, ampak tudi, če so besede v prazno,
                  zgodovina bo pa morda vendarle kdaj tudi ugotovila, kaj je kdo rekel in na kakšen
                  način je kdo deloval. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod dr. Franc Zagožen. Izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovane poslanke in poslanci! Po mnenju poslanske skupine Slovenske ljudske
                  stranke morebitna izvolitev gospoda Školča za predsednika Državnega zbora ne bi
                  prispevala k boljšemu delu zbora, ampak nasprotno. Po naši oceni bi se nasprotja v
                  Državnem zboru povečala, tako znotraj koalicije kot med koalicijo in opozicijo.
                  Pričakujemo, da bi se to dogajalo predvsem zaradi pretežno negativne naravnanosti
                  gospoda Školča skoraj do vsega in do vsakogar. Predlagamo koaliciji in tudi
                  Liberalno demokratski stranki, da ne izvoli gospoda Školča in da da ponovno
                  možnost, da izbiramo med drugimi kandidati.</p>
               <p>Mi smo pred dvemi dnevi ponudili kandidata, ki ima očitno tudi veliko večinsko
                  podporo med opredeljenimi volilci in v primeru, da se koalicija premisli in je
                  pripravljena podpreti gospoda Janeza Podobnika, je on ponovno pripravljen
                  kandidirati. Menimo, da je bila to v tem trenutku najboljša rešitev tudi za
                  Liberalno demokracijo in vladajočo koalicijo.</p>
               <p>Pri teh volitvah, ki bodo sedaj potekale, pa poslanci Slovenske ljudske stranke ne
                  bomo sodelovali. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Ugotavljam, da nihče in
                  dajem besedo poslankam in poslancem. Kdo želi besedo? Prosim, izvolite.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Gospod podpredsednik, spoštovane kolegice, spoštovani kolegi! Glasoval
                  bom proti izvolitvi gospoda Školča za predsednika Državnega zbora. Sicer gospoda
                  Školča spoštujem kot sposobnega politika, mislim pa, da mu manjka ena osnovna
                  stvar, ki naj bi jo imel bodoči predsednik našega zbora, to je politični bonton
                  ali po slovensko politična kultura. In ravno to je stvar, nad katero bi se morali
                  zamisliti tudi njegovi strankarski kolegi in morda še kdo drug. Da argumentiram to
                  svojo trditev, naj vas spomnim, spoštovane kolegice in kolegi, kolikokrat je
                  gospod Školč ravno iz te govornice ponižujoče govoril o poslancih opozicijskih
                  strank. Če bi to svojo vrlino prakticiral kot bodoči predsednik Državnega zbora,
                  se bojim, da bi bil to zelo slab doprinos parlamentarni demokraciji. In ravno
                  politična kultura, strpnost in pripravljenost dialoga z opozicijskimi strankami,
                  so tiste stvari, zaradi katerih mi je žal, da nas je gospod Rigelnik zapustil.
                  Mislim, da je ravno na teh treh stvareh tudi zaslužil naziv magistra. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Ivo Hvalica, izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Oglašam se sicer kot poslanec. Spoštovani kolegi, sem pa zamudil, ker
                  sem imel razgovor in hkrati bom govoril tudi v imenu poslanske skupine.
                  Social-demokrati pri tem projektu ne bomo sodelovali. Ne nazadnje sem poskušal
                  ugotoviti na podlagi javnomnenjske raziskave, ki jo je opravilo Delo, kako je to
                  potekalo pred časom, ko nismo bili obremenjeni, ali pa ko javno mnenje ni bilo
                  obremenjeno s kandidaturo gospoda Školča.</p>
               <p>Glejte, Delo 5.9.1994. V barometru 20 politikov ne najdem kandidata gospoda Jožefa
                  Školča. Bo kdo rekel, da je Delo tako opredeljeno, ampak niti v Republiki ga ni.
                  Je na tisti strani, kjer so politiki, ki jih najmanj cenijo. In se zato sprašujem,
                  če lahko takšen kandidat sploh kandidira; ima podpore javnega mnenja, slovenski
                  volilec ga ne upošteva. Pri tem pa razmislimo in se odločimo. Torej ponavljam,
                  social-demokrati pri tem projektu ne bomo sodelovali. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Sašo Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Spoštovani! V imenu poslanske skupine Slovenske nacionalne desnice moram povedati,
                  da tudi kot opozicijska stranka in to tudi izhaja že iz imena, vedno jasno povemo,
                  da smo desna stranka, da smo opozicijska stranka, kar nekateri drugi pač to ne
                  povejo tako jasno. S tega mesta ponavljam, v tem projektu, do kamor smo pač
                  prišli, ne mislimo sodelovati in bomo enako kot ostale opozicijske stranke
                  zapustili parlament. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivan Verzolak ima besedo, potem pa še gospa Irena Oman.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Danes sem prebral v Delu oziroma videl
                  javnomnenjsko raziskavo slovenske javnosti o predlaganem kandidatu za predsednika
                  Državnega zbora, kjer je dobil zelo malo število glasov, malo več kot eno četrtino
                  in menim oziroma bi apeliral na vladajočo koalicijo, da umakne svoj predlog. Ker,
                  kako imate obraz pred slovensko javnostjo, da silite človeka, ki nikakor nima
                  podpore slovenske javnosti? Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Volitve predsednika Državnega zbora so tajne. Toda ugotoviti moram, da
                  so zadnjič potekale na dokaj čuden način.</p>
               <p>Jasno je bilo videti, da so mnogi poslanci glasovali v resnici javno, pod kontrolo
                  svojih kolegov. To je za evropska merila, kjer se glede tega strogo spoštuje red,
                  zapisan v poslovniku in pravilne demokracije, izredno negativno dejanje.</p>
               <p>Zato predlagam, da se tudi boksi, ki so sicer v predverju dvorane, namestijo v
                  dvorano, da lahko vsak poslanec, ki se bo odločil, da bo glasoval, to lahko
                  opravil na tajen način.</p>
               <p>Mislim, da nas k temu zavezuje tudi ustava, kjer jasno piše, da poslanci nismo
                  vezani na nikakršna navodila, tudi lastnih poslanskih kolegov ne. Kajti, naj bi
                  bilo popolnoma jasno, da očitno znotraj večinskih koalicijskih strank ni bilo
                  soglasja in da se je na ta način uporabil stari boljševistični način prisile.
                  Mislim, da to ni vredno slovenskega parlamenta, zato zahtevamo, da kljub temu, če
                  se opozicija ne udeleži volitev, da tisti poslanci, ki želijo glasovati, lahko
                  glasujejo tajno, kot jim poslovnik omogoča in kot ustava od njih zahteva.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Pripomba na glasovanje v prejšnjem delu te točke je bila dana tudi na
                  kolegiju Državnega zbora. Jaz bi seveda kasneje, tako sem imel tudi pripravljeno,
                  na to pripombo tudi povedal. V vsakem primeru te pobude gospoda Preglja ni mogoče
                  realizirati preprosto zaradi tega, ker naš 97. člen zelo natančno določa, kako se
                  izvedejo tajne volitve in sicer takole: tajno glasovanje vodi predsedujoči s
                  pomočjo sekretarja Državnega zbora in 4 poslancev, ki jih izvoli Državni zbor na
                  predlog predsedujočega. Poslancem se uročijo glasovnice tako, da pride vsak k mizi
                  predsedujočega in pove svoje ime in priimek. Predsedujoči ali poslanec, ki mu
                  pomaga pri izvedbi glasovanja, izroči poslancu glasovnico, sekretar Državnega
                  zbora pa označi pri imenu in priimku poslanca v seznamu, da mu je bila glasovnica
                  vročena. Poslanec nato odide v prostor, v katerem so kabine za izpolnjevanje
                  glasovnic. Ko poslanec izpolni glasovnico, se vrne v dvorano k mizi predsedujočega
                  in odda glasovnico v glasovalno skrinjico in v tem smislu seveda ni mogoče
                  prestaviti glasovalnih boksov iz prostora v avli v dvorano. Lahko bi jih
                  prestavili seveda kamorkoli drugam, vendar mislim, da je tudi pri prejšnjem
                  glasovanju bila tajnost glasovanja s strani zadolženih za izvedbo glasovanja
                  zajamčena v skladu s poslovnikom. Poslanke in poslanci s tem jamstvom razpolagajo
                  po svoji volji. Tajnost glasovanja je njihova pravica, ne pa tudi njihova
                  dolžnost. Je pa dolžnost tega Državnega zbora in njegovega vodstva, da tajnost
                  glasovanja zajamči. Ker ni bilo konkretne pobude in pritožbe poslanka, poslanca,
                  ali poslanke, da ni bila omogočena tajnost glasovanja, seveda mislim, da ni
                  nobenega konkretnega razloga, da bi karkoli spreminjali. Vsaka sprememba, pa bi
                  kot vidite, terjala spremembo poslovnika, torej tudi novo glasovanje o poslovniku,
                  prekinitev te točke, novo izredno sejo z dvotretjinsko večino ipd. stvari.</p>
               <p>Glede na to, da ni bilo nobene pritožbe, pa bi sam vendarle opozoril, da se v
                  glasovalnem času, v glasovanje predvidenih prostorih, glasovanje pa se opravlja v
                  avli, to glasovanje tudi dejansko opravlja na za to predvidenem mestu, to se
                  pravi, da se ne glasuje v tej dvorani, v tej dvorani se prejema glasovnica in
                  oddaja glasovnica. Glasovanje se opravi v boksih v avli. Vse drugo je prepuščeno
                  poslankam in poslancem samim, tako kot v drugih evropskih parlamentih; če kdo
                  jamstva tajnosti glasovanja ne želi uporabiti, je to njegova osebna odločitev.
                  Vsak pritisk na to osebno odločitev pa seveda postavlja v dvom celotno glasovanje,
                  zato je seveda treba, da se v prostoru, kjer se izpolnjujejo glasovnice in v
                  prostoru, kjer se oddajajo glasovnice, zadržujejo samo tisti, ki trenutno
                  glasujejo in oddajajo glasovnico oz. jo prejemajo in da se seveda preprosto okrog
                  skrinjice stalno zadržujejo samo člani in članice volilne komisije. To vzemite kot
                  opozorilo na osnovi pripombe, ki je bila dana na kolegiju in pripombe, ki jo je
                  tudi s tem ponovil gospod Žarko Pregelj, mislim pa, da v tem trenutku jamčimo
                  tajnost v skladu s poslovnikom. Zato seveda lahko nadaljujemo, kar se tega tiče, z
                  delom. Gospod Anderlič je prosil za besedo, potem pa še gospod Poljšak.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Nisem se imel namena oglašati k besedi v trenutku, ko bi bilo potrebno
                  podpreti kandidata Liberalne demokracije za predsednika Državnega zbora, kajti
                  menim, da 89 poslancev v tem trenutku ima možnost kandidirati za predsednika,
                  seveda, če bodo za to prejeli ustrezno podporo. Razumljivo je, da so v tem zboru
                  različni interesi, da so različne manire in seveda da poskušamo na različne načine
                  priti do uveljavitve teh interesov. Nikar pa ne, gospod Pregelj, kazati name ali
                  na kogarkoli drugega, kako naj ravna in kaj se njemu mora zagotoviti izven
                  tistega, kar se je zgodilo. Kaj pomeni naročiti poslancem, da ne smejo prevzeti
                  glasovnic? Kaj pomeni izjaviti na tiskovni konferenci: mi smo kontrolirali svoje
                  poslance in vemo, kako so glasovali pri zamenjavi ministrov ipd. To je kršitev
                  tajnosti ravno, tako ali prej kot to, če se nekdo želi izjasniti na način, da je
                  nesporno in transparentno zaradi lastnega zaupanja, zaradi prepoznavanja javnosti
                  in sicer, za koga je nekdo pripravljen dati glas ali karkoli drugega. Javnost ali
                  tajnost volitev je opredeljena z akti v Državnem zboru.</p>
               <p>Kar se tiče tajnosti volitev tako pri splošnih volitvah v Državni zbor za
                  predsednika Republike Slovenije, Državni svet itd., je tudi predpisana, seveda pa
                  ni zaukazan način, po katerem je treba nekoga nekam zapreti in da mora natanko
                  tako glasovati, kot nekdo drug želi. Jaz menim, da v tem trenutku ni na mestu, da
                  se poskuša na vsak način izzvati koalicijo, da pride z enotnim kandidatom in
                  seveda na ta način poskuša dominirati tudi v odnosu do opozicije. Sam sem se tako
                  na poslanskem klubu, kot tudi na kolegiju predsednika Državnega zbora zavzemal za
                  to in še vedno menim, da bi bilo potrebno najti soglasje tudi z opozicijskimi
                  strankami, tudi s tistimi, ki trenutno niso v Vladi, torej tiste stranke, ki niso
                  v Vladi. Seveda ne apeliram na to in ne pričakujem, da bi lahko vsi glasovali za
                  kateregakoli kandidata, najsi bo za kandidata Liberalne demokracije, kandidata
                  Združene liste, ali kandidata Krščanske demokracije, ki trenutno sestavljajo
                  koalicijo.</p>
               <p>Prepričan pa sem, da je za delo Državnega zbora in za delovanje sploh tega
                  najvišjega organa koristno, če teh nasprotij ne bi zaostrovali na način, da bi
                  pogojevali kandidaturo z ene ali druge poslanske skupine.</p>
               <p>Nekako se je v tem tednu oz. teh 10 dneh pravzaprav to postavljalo kot glavno
                  vprašanje, katera politična grupacija v tem parlamentu lahko da kandidata za
                  predsednika Državnega zbora, od tega, da bi bilo lepo in da so nekod izkušnje, da
                  opozicija predlaga kandidata za predsednika Državnega zbora, do tega, da bi
                  znotraj koalicije morali porazdeliti posamezne najodgovornejše funkcije v državi.
                  Očitno je, da do tega dogovora ni prišlo in da je možnost vseh poslanskih skupin
                  bila dvakrat izpostavljena in da je po ustaljenem in predpisanem postopku za
                  kandidiranje predsednika Državnega zbora sodelovala samo ena poslanska skupina. To
                  je tudi del demokracije in del politične kulture in seveda bom podprl predlog, ki
                  ga je oblikovala Komisija za volitve in imenovanja na predlog Liberalne
                  demokracije.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Imate repliko, gospod Žare Pregelj, izvolite. Za besedo so se prijavili še gospod
                  Marijan Poljšak in gospod dr. Franc Zagožen.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imam repliko na izvajanje gospoda Anderliča. Gospod Anderlič, jaz vas
                  nisem imenoval. Če se vi tukaj čutite odgovornega, je to popolnoma vaš problem.
                  Lahko pa iz vašega nastopa razumem neko stisko in nezaupanje med poslanci v
                  koaliciji oziroma v vaši stranki.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Kakor izgleda, glede tajnega glasovanja ne bo nobenih ukrepov, stvar bo kot
                  ponavadi. Zato prosim televizijo, mislim da je samo ena tukaj ali  pa sta na dve
                  strani poslani in naj se iz posnetkov jasno vidi in zvečer pokaže, če bo tukaj
                  prišlo do kakšnih koordinacij in kontrole pri glasovanju. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo  ima dr. Franc Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Gre za repliko gospodu Anderliču. V poslanski skupini Slovenske
                  ljudske stranke smo seveda popolnoma svobodni in smo se soglasno odločili, da ne
                  bomo glasovali. Torej v tem primeru je nekoliko izkrivljeno to prikazovati kot
                  kakšen pritisk. Spomnim se pa, seveda, vsaj dva dni nazaj, ko sem videl, kako so
                  tukaj potekale volitve pod zelo ostro kontrolo Liberalne demokracije v dvorani.
                  Upam, da se kaj podobnega res ne bo ponovilo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Partljič, izvolite.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Da se ne bi slišala samo eno stran, pa lahko startamo na zgodovino, ki bo
                  zabeležena in se je bodo kasneje spominjali, da ne bo izgledalo, da ni nihče nič
                  dobrega rekel o Jožefu Školču, sem se oglasil.</p>
               <p>Kot veste, sem v prvem parlamentu po zmagi Demosa predlagal Jožefa Školča za
                  predsednika Državnega zbora kot protikandidata gospodu Bučarju. To sem storil
                  takrat zato, da ne bi izgledalo, da pa imamo zopet samo enega kandidata, čeprav je
                  bilo v naprej jasno, da bo zmagal kandidat Demosa in mislim, da je bilo za začetek
                  tako tudi prav in je bilo tudi razmerje sil tako. Zato se nekako sedaj po treh
                  letih druženja z Jožefom Školčem vam želim reči to, da ni Školč pravi naslov, ki
                  bi mu očitali nebonton in nekulturo. V tem parlamentu se je že marsikaj zgodilo,
                  marsikaj, kar bi lahko postavili pod vprašaj, ali je bilo kulturno ali je bilo
                  dostojno in ali je bilo na nivoju Državnega zbora. Zagotovo ni bil Jožef Školč
                  nevralgična točka. Seveda pa ima vsak pravico po svoje doživljati.</p>
               <p>Čeprav moram reči, kadar je rekel kakšno pikro morda ravno gospodu Žaretu ali komu
                  drugemu, se mi je zdelo, da uživa tudi del pozicije, ne samo pozicija, ker je šlo
                  pravzaprav za duhovitost. Poslanci Liberalnih demokratov, pri katerih je Jožef
                  Školč predsednik, kot vidite, smo to tudi starejši ljudje in nismo njegovi
                  vrstniki, niti ne sodelavci skozi življenje, v imenu njih vam zagotavljam, da je
                  izredno kultiviran in nenasilen predsednik poslanskega kluba in mi bomo
                  obžalovali, če ne bo več naš predsednik poslanskega kluba. Mislim, da vam to lahko
                  moji kolegi potrdijo in to ni smešno.</p>
               <p>Volitve bodo izpadle kakor bodo izpadle. Opozoril bi vas, da bi bilo nepošteno
                  govoriti o Školču kot o nekulturnem poslancu, ker mislim, da bi bilo v tem primeru
                  potrebno pomesti tudi pred lastnimi pragi.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima gospa Mateja Kožuh-Novak.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Drage kolegice in kolegi! Kar slabo mi je tri dni, ko gledam kakšne plehke
                  politične igrice se gremo okoli človeka, ki mora ta voz voziti, ki mora biti
                  voznik, mora skrbeti, da ne pade ne v desni ne v levi jarek in mi bomo nalagali in
                  odlagali bremena. Mislim, da delamo hudo napako slovenskemu narodu in da to, kar
                  sedaj delate, da pravite, da ne boste volili, je dobesedno norčevanje iz svojih
                  ljudi. Mi rabimo enega človeka, ta voz mora iti naprej v dobro slovenskemu
                  narodu.</p>
               <p>Gotovo ima gospod Školč toliko napak kot vsi mi. Mogoče malo drugačne kot jaz.
                  Lahko bi, če bi razmišljali nestrankarsko, bi morda celo lahko našli kakšnega, ki
                  je boljši kot on. Nekaj pa moram reči. Takrat, ko je gospod Školč napadel stare
                  okostenele komunistične strukture, ste mu vsi ploskali, pa jih je ravno tako
                  duhovito napadel, kot je napadel v tem parlamentu naše neumnosti. Sedaj vam to ne
                  paše, ker ste vi tisti, ki vas napada. Zaupam mu zaradi enega razloga. Če že ne
                  more biti ženska, ker očitno seveda tukaj v tem parlamentu se ne moremo
                  pogovarjati o tem, da bi lahko tako mesto, ki je dejansko mesto koordinacije,
                  vodila ženska, če že ne more biti ženska, sem potem zelo vesela, da je to eden
                  najmlajših ljudi v parlamentu. Mladim zaupam, da so še sposobni se čemu
                  prilagajati. In zaradi tega ga bom volila.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Miroslav Geržina, imate repliko? <stage>(Ne.)</stage> Repliko ima najprej gospod
                  Ivan Verzolak, potem pa še gospod Marijan Poljšak.  Replika, gospod Metelko?</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Gospa dr. Kožuhova najbolje ve, da so danes v
                  medicini mogoči že skoraj čudeži, ker ste rekli, da je škoda, da ne more biti
                  ženska. Gospod Školjč, danes medicina tudi to lahko naredi.
                  <stage>(Smeh.)</stage></p>
               <p>Predlagam in bi tudi podprl, če bi bila ta kandidatka, katera koli naša spoštovana
                  poslanka. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Marijan Poljšak, za njim pa še gospod Alojz
                  Metelko.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Gospa Kožuhova, čudim se da ste postali nacionalistka in govorite v imenu
                  slovenskega naroda. Govorili ste o interesu slovenskega naroda. Bila je anketa in
                  oba sva jo videla. Povejte, v imenu katerega dela slovenskega naroda ste govorili?
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Alojz Metelko ima besedo.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Moram replicirati gospe Kožuhovi v tem smislu, da naj slovenski
                  narod sliši, da smo imeli tudi mi kandidata. Sedaj ni sedanji kandidat žrtev. Če
                  gledamo in ne verjamem preveč v javnomnenjske raziskave, ki jih daje dnevno
                  časopisje, vendar mislim, da je današnje Delo le prikazalo test v Delu. V tem
                  smislu moramo replicirati, da ni naš namen, da ne pridemo do predsednika. Naš
                  namen je, da imamo predsednika. Naš namen je, da bo ta predsednik tak, da bomo vsi
                  poslanci občutili, da lahko konstruktivno delamo. Zato smo tudi kandidirali takega
                  poslanca.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če ni več replik, ima besedo gospod Miroslav Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo gospod predsedujoči. Spoštovani! Mesto predsednika Državnega
                  zbora mislim, da je resna zadeva, resno mesto in je potrebno resnega človeka.</p>
               <p>Jaz za gospoda kandidata ne bom glasoval, kot je bilo že omenjeno, kot je povedal
                  vodja našega poslanskega kluba, zaradi tega, da ne bo kakšnih očitkov leve in
                  desne, kot so se že pojavljali, da smo podpirali, da smo igrali umazano igro in
                  tako naprej. Jaz sam nisem za umazano igro, čeprav včasih se dogajajo kakšne igre.
                  To so igre recimo v koaliciji.</p>
               <p>Iz opozicije so rekli: <q>"koalicija to in ono."</q> Jaz moram reči, da je to samo del
                  koalicije. In danes je bilo že rečeno, da bi bilo v koaliciji primerno, da bi se
                  dogovorili za kandidata, pa se ni dalo dogovarjati.</p>
               <p>V politiko Liberalne demokracije se ne bi spuščal. Imajo legitimno pravico tudi
                  desetkrat postaviti enega in istega kandidata. Vendar mislim, da se moramo vseeno
                  vprašati, ali ima kakšen smisel, če se je nekomu reklo trikrat <q>"ne"</q>, da se pojavi
                  še četrtič?</p>
               <p>Kar se pa tiče tega, da bi bil gospod kandidat državotvoren jaz mislim, da
                  zgodovina pove, kakšen odnos je imel do državotvornosti v Sloveniji, da je bister
                  politik, to sem mu že večkrat s tega mesta priznal, da pa napačno uporablja svojo
                  bistrost, to sem mu tudi že povedal in mu še enkrat povem. In da iz tega razloga,
                  in od tega, kar sem čutil pri njegovem delovanju v tem parlamentu, da rečem, do
                  mene osebno, da ni primeren za to, da bi sedel kot predsednik in umirjal strasti v
                  tem parlamentu, ker jih je večkrat zažigal; kot smo rekli včasih: <q>"Školč nese 25
                  litrov bencina, včasih pa 10."</q></p>
               <p>Jaz mislim, da ni primeren za to mesto. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo in
                  prehajamo na volitve predsednika Državnega zbora.</p>
               <p>Ob tem ugotavljam, da je zaključen kandidacijski postopek po 244. členu poslovnika
                  Državnega zbora in da ni več mogoče vlagati novih kandidatur ter  da se na podlagi
                  vloženih predlogov pripravi glasovnica za tajno glasovanje.</p>
               <p>Pred tem pa sprašujem kandidata, gospoda Jožefa Školča, če želi spregovoriti pred
                  zborom?</p>
               <p>Na podlagi tretjega odstavka 244. člena poslovnika Državnega zbora, se predsednik
                  Državnega zbora voli s tajnim glasovanjem. Izvoljen je kandidat za katerega je
                  glasovala večina vseh poslancev. To je 46 ali več poslancev zbora. Tajno se
                  glasuje z glasovnicami, in sicer tako, da bomo, glede na to, da imamo samo enega
                  kandidata, na glasovnici obkrožili besedo <q>"za"</q> ali besedo <q>"proti"</q>.</p>
               <p>Kandidat bo izvoljen, če bo <q>"za"</q> glasovala večina vseh poslancev, ki bodo oddali
                  veljavne glasovnice.</p>
               <p>Če kandidat ne dobi potrebne večine, se ponovi kandidacijski postopek in postopek
                  glasovanja na podlagi novega predloga kandidatur. Torej, pri enem kandidatu samo
                  en glasovalni krog.</p>
               <p>Tajno glasovanje vodi predsedujoči Državnega zbora s pomočjo pomočnika sekretarke
                  Državnega zbora in štirih poslancev, ki jih izvoli Državni zbor.</p>
               <p>Predlagam, da mi pri glasovanju pomagajo naslednji<gap n="..."/> <stage>(ne dokonča
                     stavka.)</stage></p>
               <p>Prosim, gospod Eržen.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Gospod podpredsednik, če sem vas jaz pravilno razumel, ste v svoji
                  obrazložitvi rekli, da bo kandidat izvoljen, če bo dobil večino vseh oddanih
                  glasovnic.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p><stage>(Ne.)</stage> Prebral sem natančno besedilo iz poslovnika, ki ga vsakič
                  prepišejo; tudi moj scenarij, kjer zelo natančno piše, da bo izvoljen, če bo dobil
                  46 glasov in sem to posebej - ali več glasov<gap n="..."/></p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Večino ste rekli. Tukaj sem jaz prepričan.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Večino vseh poslancev sem rekel.</p>
               <p>Kar sem govoril, seveda stalno ne spremljam, ker berem scenarij. Rekel sem,
                  izvoljen je kandidat, za katerega je glasovala večina vseh poslancev, to je 46 ali
                  več poslancev zbora, vendar ima gospod Eržen prav, ker so v scenariju napisali
                  napačno. Kandidat bo izvoljen, če bo zanj glasovala večina vseh poslancev, ni
                  pike, ampak je vejica, ki bodo oddali veljavne glasovnice, kar je seveda narobe in
                  se opravičujem, ker gre za večino vseh poslancev. Če kandidat ne dobi potrebne
                  večine, se ponovi kandidacijski postopek in postopek glasovanja na podlagi novega
                  predloga kandidatur. Tajno glasovanje vodi predsedujoči Državnega zbora s pomočjo
                  pomočnika sekretarke Državnega zbora in štirih poslancev, ki jih izvoli Državni
                  zbor.</p>
               <p>Predlagam, da mi pri glasovanju pomagajo naslednji poslanci. Gospa Jadranka
                  Šturm-Kocjan, gospod Stane Frim, gospod Alojz Metelko in gospod Ivan Verzolak. Ali
                  kdo temu predlogu nasprotuje? Ugotavljam da ne in dajem tak predlog na
                  glasovanje.</p>
               <p>Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(67 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sprejet.</p>
               <p>V skladu z drugim odstavkom 97. člena Poslovnika Državnega zbora bodo poslancem
                  vročene glasovnice tako, da pride vsak k mizi predsedujočega in pove svoje ime in
                  priimek poslancu. Poslanec, ki pomaga predsedujočemu pri izvedbi glasovanja,
                  izroči glasovnico, pomočnik sekretarke Državnega zbora pa označi pri imenu in
                  priimku poslanca v seznamu, da bi bila glasovnica vročena. Glasovali bomo v avli
                  pred dvorano, kjer so nameščene posebne pregrade, ki omogočajo tajno glasovanje
                  vsakemu poslancu in poslanki. Prosim, da jih pri glasovanju uporabite.</p>
               <p>Prosim poslanke in poslance da po končanem glasovanju izpolnjeno glasovnico oddajo
                  v glasovalno skrinjico, ki bo v dvorani, na mizi predsedujočega.</p>
               <p>Glasovanje se bo začelo ob 12.00 uri in bo potekalo do 12.30 ure. Sejo bomo
                  nadaljevali ob 12.45 minut.</p>
               <p>Prehajamo na izvedbo tajnega glasovanja, prosim poslanca, ki mi bodo pomagali pri
                  glasovanju, da se takoj izglasijo v sobi 117.</p>
            </sp>
            <stage type="time">(Seja je bila prekinjena ob 11.35 uri in se je nadaljevala ob 12.44
               uri.)</stage>
            <sp who="SDZ1:KreftLev">
               <speaker>PREDSEDNIK DR. LEV KREFT:</speaker>
               <p>in sekretarje, da zagotovijo prisotnost poslank in poslancev v dvorani.
                  Nadaljevali bomo s 15. izredno sejo Državnega zbora.</p>
               <p>Spoštovane kolegice poslanke, spoštovani kolegi poslanci! Nadaljujemo s sejo.</p>
               <p>Prosim, da najprej ugotovimo prisotnost v dvorani! Ugotovimo sklepčnost!
                     <stage>(46 prisotnih.)</stage></p>
               <p>Ugotavljam, da je v dvorani prisotnih 46 poslank in poslancev. Zbor je sklepčen in
                  objavljam izid glasovanja.</p>
               <p>Zapisnik o ugotovitvi izida glasovanja za volitve predsednika Državnega zbora.</p>
               <p>Glasovanje je potekalo 16. septembra 1994, v prostorih Državnega zbora Republike
                  Slovenije.</p>
               <p>Razdeljenih je bilo 50 glasovnic. Oddanih je bilo 50 glasovnic. Neveljavna je bila
                  ena glasovnica. Veljavnih je bilo 49 glasovnic. <q>"Za"</q> je glasovalo 47 poslancev,
                  <q>"proti"</q> pa 2 poslanca.</p>
               <p>Na podlagi tega izida glasovanje je bil za predsednika Državnega zbora izvoljen
                  gospod Jožef Školč.</p>
               <p>Dovolite mi, da mu ob tej priložnosti čestitam na ta način, da mu dam besedo.</p>
               <p>Besedo ima predsednik Državnega zbora, gospod Jožef Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Spoštovane poslanke, spoštovani poslanci! Glede na situacijo, ki je bila v teh
                  dneh absolutno pregreta, mi lahko verjamete, da bi bilo precej nerodno, če bi
                  pisal enega ali pa več govorov. Zato bom zelo kratek. Vsem, ki ste mi podelili to
                  možnost, da vodim Državni zbor, se za to zahvaljujem, tudi vsem tistim, ki so ne
                  glede na to, kar se je dogajalo zadnje dni v Državnem zboru, zmogli toliko moči in
                  svoje nestrinjanje izrazili na način, da so oddali glas proti. Menim, da je to
                  način, kako se rešujejo zadeve v parlamentu in upam, da bomo vsi skupaj uspeli ta
                  mandat pripeljati nekako do konca. Mogoče bo komu žal, ker mesto, na katerega sem
                  bil zdaj izvoljen ne dopušča tistih stvari, ki sem jih po mnenju nekaterih zelo
                  dobro znal, ampak upam, da bo zato pa tem, ki so bili včasih tarča mojih napadov,
                  zato odleglo.</p>
               <p>Še enkrat, hvala vsem skupaj. <stage>(Aplavz v dvorani.)</stage></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Po dogovoru bomo nadaljevali z naslednjo volilno točko, ker je za
                  volitve vse pripravljeno in po dogovoru s predsednikom Državnega zbora bo sejo
                  naprej vodil gospod Vladimir Topler.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, prehajamo na <title>4. TOČKO DNEVNEGA REDA - PREDLOG ZA
                     IMENOVANJE GOSPODA BOŠTJANA KOVAČIČA ZA MINISTRA BREZ RESORJA</title>.</p>
               <p>Predsednik Vlade, dr. Janez Drnovšek je Državnemu zboru predlagal, da za ministra
                  brez resorja imenuje gospoda Boštjana Kovačiča. Ali želi predsednik Vlade
                  Republike Slovenije besedo? <stage>(Ne.)</stage></p>
               <p>Predlagani kandidat se je predstavil Komisiji za lokalno samoupravo in Odboru za
                  notranjo politiko in pravosodje in odgovarjal na vprašanja članov. Predsednika
                  obeh delovnih teles sta poslala poslancu dr. Francetu Bučarju, ki je začasno
                  opravljal funkcijo predsednika Državnega zbora in Vladi Republike Slovenije
                  mnenje, ki sta ga prejela o predlaganem kandidatu in sicer sta podala pozitivno
                  mnenje o gospodu Boštjanu Kovačiču kot kandidatu za ministra brez resorja. Ali
                  želita poročevalca obeh komisij besedo? <stage>(Ne.)</stage> Ali želi besedo
                  predstavnik sekretariata? <stage>(Ne.)</stage> Besedo dajem predstavnikom
                  poslanskih skupin. Ali želi kdo besedo? Besedo dajem poslankam in poslancem. Ker
                  ne želi nihče razpravljati, razpravo zaključujem. V skladu z 2. odstavkom 265.
                  člena Poslovnika Državnega zbora, se o imenovanju ministra glasuje tajno. Tajno se
                  glasuje z glasovnicami in sicer tako, da bomo na glasovnici obkrožili besedo <q>"za"</q>
                  ali besedo <q>"proti"</q>. Kandidat bo izvoljen, če bo <q>"za"</q> glasovala večina poslancev,
                  ki bodo dali veljavne glasovnice. Tajno glasovanje vodi predsedujoči Državnega
                  zbora s pomočjo pomočnika, sekretarke Državnega zbora in 4 poslancev, ki jih
                  izvoli Državni svet. Predlagam, da mi pri glasovanju pomagajo naslednji poslanci:
                  gospod Frim, gospa Pečan, gospod Janez Podobnik in gospod Peršak. Ali temu
                  predlogu kdo nasprotuje? <stage>(Ne.)</stage> Tak predlog dajem na glasovanje.
                  Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sprejet. V skladu z 2. odstavkom 97. člena Poslovnika
                  Državnega zbora bodo poslancem vročene glasovnice tako, da pride vsak k mizi
                  predsedujočega in pove svoje ime in priimek. Poslancu poslanec, ki pomaga
                  predsedujočemu pri izvedbi glasovanja, izroči glasovnico, pomočnik sekretarke
                  Državnega zbora pa označi pri imenu in priimku poslanca v seznamu, da mu je bila
                  glasovnica vročena. Glasovali bomo v avli pred dvorano, kjer so nameščene posebne
                  pregrade, ki omogočajo tajno glasovanje vsakemu poslancu in poslanki. Prosim, da
                  jih pri glasovanju uporabite. Prosim poslanke in poslance, da po končanem
                  glasovanju izpolnjeno glasovnico oddajo v glasovalno skrinjico, ki je v dvorani na
                  mizi predsedujočega. Glasovanje bo potekalo do 13.30 ure. Po končanem glasovanju
                  prosim poslance, ki mi bodo pomagali pri glasovanju, da se zberejo v sobi 117.
                  Sejo bomo nadaljevali ob 13.45 uri. Prosim poslance, ki mi bodo pomagali pri
                  glasovanju, da se takoj zglasijo v sobi 117. Sejo prekinjamo.</p>
            </sp>
            <stage type="time">(Seja je bila prekinjena ob 12.51 uri in se je nadaljevala ob
               13.44)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim vodje poslanskih skupin, da zagotovijo večjo prisotnost poslank in
                  poslancev.</p>
               <p>Spoštovane kolegice, spoštovani kolegi, nadaljujemo 15. izredno sejo. Ugotovimo
                  sklepčnost! <stage>(46 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Objavljam izid glasovanja. Glasovanje je potekalo 16. septembra 1994 v prostorih
                  Državnega zbora Republike Slovenije. Razdeljenih je bilo 70 glasovnic. Oddanih je
                  bilo 70 glasovnic. Neveljavni sta bili dve glasovnici, veljavnih je bilo 68
                  glasovnic. Za je glasovalo 35, proti je glasovalo 33 poslank in  poslancev.</p>
               <p>Na podlagi tega glasovanje je bil za ministra brez resorja imenovan gospod Boštjan
                  Kovačič. Gospodu ministru čestitam in mu želim čim več uspehov. Prosim, gospoda
                  ministra Boštjana Kovačiča, ministra brez resorja, da priseže pred Državnim
                  zborom.</p>
            </sp>
            <sp who="SDZ1:KovačičBoštjan">
               <speaker>MAG. BOŠTJAN KOVAČIČ:</speaker>
               <p>Prisegam, da bom spoštoval ustavni red, da bom ravnal po svoji vesti in z vsemi
                  svojimi močmi deloval za blaginjo Slovenije. <stage>(Aplavz.)</stage></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, predlagam, ker še nimate vseh gradiv, da danes končamo in
                  zaključimo izredno sejo, 32. sejo bi vključili v nadaljevanje 24. seje. Ker nimamo
                  vseh gradiv še na klopi, predlagam, da do takrat končamo <title>3. TOČKO DNEVNEGA
                     REDA - OBRAVNAVA PREDLOGA VLADE REPUBLIKE SLOVENIJE O UMIKU PREDLOGA ZAKONA O
                     ODPRAVI DVOJNEGA DRŽAVLJANSTVA IZ ZAKONODAJNEGA POSTOPKA</title>.</p>
               <p>Ali kdo temu oporeka? Mislim, da ne in upam, da bomo hitro končali.</p>
               <p>Vlada republike Slovenije je z dopisom 15.7.1994 predlagala Državnemu zboru, da na
                  podlagi 118. člena Poslovnika Državnega zbora umakne predlog zakona o odpravi
                  dvojnega državljanstva iz zakonodajnega postopka. Želi besedo predstavnik Vlade?
                     <stage>(Ne želi.)</stage> Predlog Vlade je obravnaval Odbor za notranjo
                  politiko in pravosodje kot matično delovno telo. Želi poročevalec besedo?
                     <stage>(Ne.)</stage> Želi besedo predstavnik sekretarita? <stage>(Ne.)</stage>
                  Želijo besedo predstavniki poslanskih skupin? Se opravičujem, gospod Zagožen,
                  predstavnik Slovenske ljudske stranke.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Jaz predlagam, da ne sprejmemo umika tega zakona in bom poskušal
                  obrazložiti zakaj? Seveda razumem, da je treba zakon sprejeti v bistveno drugačni
                  obliki kot je predložen. To so pokazali tudi dogodki v zadnjih tednih. En mesec je
                  od takrat, ko je bil predlog zakona dan v postopek, vendar mislim, da Vlada lahko
                  pripravi ustrezne amandmaje za drugo obravnavo za septembrsko sejo. Vladi
                  predlagam, da bi pripravila ta predlog tako, da bi lahko Državni zbor opravil na
                  septembrski seji tudi tretjo obravnavo; torej drugo in tretjo obravnavo in da bi
                  ta zakon sprejeli čimprej. Če sprejmemo ta predlog  Vlade, ki jo sicer razumem, da
                  želi predstaviti drugačen koncept zakona, izgubimo veliko časa. V postopku je
                  namreč vložen že v Državnem zboru takoj za tem skoraj identičen predlog kot je ta
                  z nekaj črtanimi členi. Torej, če sprejmemo umik, potem bomo na naslednji seji,
                  namesto da bi delo opravili, v skladu z intenco Vlade, imeli na mizi drug predlog
                  in bomo izgubili vsaj mesec ali več.</p>
               <p>Predstavnika Vlade bi prosil, da pove, če bi Vlada tak postopek lahko sprejela in
                  tudi ostala seveda predlagatelj zakona za drugo obravnavo. Vsekakor bi to bila, po
                  moji oceni in tudi po oceni naše poslanske skupine, najboljša pot, da do
                  potrebnega zakona čimprej pridemo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo kot predstavnik poslanske skupine besedo? Kot predstavnik poslanske
                  skupine, gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Mi mislimo podobno kot je razlagal gospod Zagožen. Če je že namen to, da se pač
                  tak zakon o odpravi dvojnega državljanstva, kakor je v obravnavi in kakor je tudi
                  ponovno vložen, ker to je približno ista stvar, če je namen, da se nekaj takega
                  amandmirano sprejme, potem nima smisla, da sedaj umikamo ta zakon. Potem ima
                  smisel, da se ta zakon v drugi obravnavi dopolni, da ga dopolni Vlada in ga da v
                  drugo obravnavo na septembrski seji. Od začetka sem jaz podprl to, da se umakne,
                  ampak ne vidim smisla, ker sem pričakoval, da je nekaj drugega iz tega prišlo.
                  Ampak dva identična predloga, to je, drugo je isto kot prvo. Jaz sem pa dal
                  predlog za strokovno razlago in sicer, zdaj trenutno so vloženi štirje zakoni
                  oziroma celo pet. Ta, ki je v obravnavi o odpravi dvojnega državljanstva, drugi
                  identičen, ki je bil nazadnje vložen od gospoda Jelinčiča, isti, in potem so še
                  zakon o reviziji državljanstva, o odvzemu državljanstva, o spremembah zakona o
                  državljanstvu. V zvezi s tem sem jaz zahteval strokovno razlago, ki bi jo verjetno
                  lahko dobil, pa je nisem dobil in bi rad tako strokovno razlago zato, da lahko
                  presodim celotno situacijo. Torej, za kaj gre, kakšni so nameni? Ne vem, če je
                  vsakomur tu, nameni in cilji ali posamezniku, posameznih političnih strank ali
                  celotnega zbora oziroma večine v zboru. Najbrž da tudi večina ne ve točno, kakšne
                  so intencije, ali pa jaz ne vem, kakšne so intencije enih, drugih, tretjih ali
                  kakorkoli. Torej, želel sem tako strokovno razlago, ker ko je procedura jasna,
                  potem je jasen tudi namen tistega, ki v tej proceduri nastopa. Zato mislim, ampak
                  to pa ni nujno, če gremo naprej z drugo obravnavo obstoječega zakona na
                  septembrski seji.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Odpiram splošno razpravo. Želi kdo besedo o predlogu sklepa?
                     <stage>(Ne.)</stage> Zato dajem sklep: Predlog zakona o odpravi dvojnega
                  državljanstva je pa 338<gap n="..."/> - Gospod Pregelj, proceduralno? Prosim. Razpravljati
                  želite o sklepu? Izvolite, sem prej vprašal, pa se niste javili.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Dovolite mi, najprej bi se dotaknil iz vsebinskih razlogov, zaradi
                  katerih Vlada predlaga umik tega zakona iz procedure. Vlada sicer našteva vrsto
                  nestrinjanj in ugotovitev, ki so sporna tako ali drugače in v svoji obrazložitvi
                  pojasnjuje predvsem, da je ta zakon po opravljeni prvi obravnavi bil pač v
                  nekaterih določilih sporn, da so bila na zboru sprejeta stališča, ki, če prav
                  razumem, Vladi ne ustrezajo in zaradi tega zakon umika. No, pri tem se tudi dotika
                  posameznih vsebinskih sklopov in žal po mojem mnenju iz teh treh glavnih sklopov,
                  ki jih Vlada omenja kot sporne, ne vidim razloga, da bo treba zakon umakniti.</p>
               <p>Te nejasnosti, te dileme, ali gre za skladnost z ustavo in podobnim, se lahko
                  zlahka razreši v drugi obravnavi. Jasno je, da ima po poslovniku predlagatelj to
                  možnost, da v kolikor ugotovi po prvi obravnavi, ali tudi po drugi, da ta zakon ni
                  več tak, kakršnega je predlagal, da v njem niso tiste rešitve, ki jih je on želel,
                  potem se jasno kot predlagatelj lahko umakne, tako da je tukaj kljub vsemu umik
                  Vlade verjetno nesporen. Sporno je, da Vlada tega sama ni predlagala na dnevni
                  red, pač tudi to se da nekako rešiti, nikakor pa se ne morem strinjati, da mi
                  odločamo o sklepu matičnega odbora. Mislim, da ni potrebno dovoliti, da se odloča
                  o predlogu Vlade, kajti če prav razumem, matični odbor v tem primeru naj bi se s
                  predlogom ali strinjal ali ne in potem jasno temu ustrezno dal napotek Državnemu
                  zboru.</p>
               <p>Vsekakor pa menim, da tukaj niso bistveni razlogi, ki jih Vlada omenja. Gre očitno
                  za nekaj drugega. Zavedati se moramo, da je v letošnjem poletju problematika
                  dvojnega državljanstva dobila čisto nove dimenzije, da se o tej problematiki po
                  tistih dogodkih v zvezi s pridobivanjem državljanstva pri naših državljanih s
                  strani Italije v zboru nismo pogovarjali. Menim, da bi se morali predhodno
                  pogovarjati o tem in potem šele umikati ta zakon in ga nadomestiti z nekim novim.
                  Nikakor pa ne želim spet videti situacije, da bo prišel spet nek zakon, ki ne bo
                  primeren, ki bo spet enako sporen in spet bomo zamudili čas, kajti procedura kot
                  vemo v našem zboru, veliko stane, predvsem veliko časa. In vsaka obravnava, ki jo
                  izpustimo oziroma zavržemo za tak način je potem mesec dva meseca zamude pri
                  najboljši volji in pri največji sreči - tukaj mislim srečo s te strani, da vse
                  gladko poteka. Sumim, da gre spet  zadaj za določene pristranske politične
                  interese in da ne gre za bistvo problema, to je interesa države kot celote.</p>
               <p>Zato bi predlagal, da preden zbor umakne ta zakon iz procedure, da pred tem uvrsti
                  na jesensko sejo posebno točko dnevnega reda, kjer bo obravnaval problematiko
                  dvojnega državljanstva, sprejel nek dokument v obliki resolucije, na kar naj bi se
                  na podlagi te resolucije izdelal mogoče res nov zakon, tako kot je treba.</p>
               <p>Jasno je, da je edini primeren predlagatelj za izdelavo takega zakona Vlada.
                  Moramo biti iskreni, malokatera stranka ali pa kdorkoli od poslancev kot
                  posameznikov ni sposoben tako zahtevno materijo ustrezno pripraviti. Vemo, da ima
                  Vlada za to primerne strokovnjake in je prav, da to naredi. Tako, da če dovolite,
                  menim še enkrat, da ni primerno niti ni dobro za dobrobit te države, da se sedaj
                  ta zakon umakne. Primerneje je, da se jasno pogleda realnosti v oči, da se o tem
                  pogovorimo na naslednji seji in nato odločimo, kakšno pot bomo uporabili pri
                  pripravi ustreznega zakonskega akta. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Preglju. Če želite prosim vložiti sklep, drugače pa o dnevnem
                  redu vedno razpravljamo na kolegiju. Prosim, gospod Poljšak. Proceduralno,
                  izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Ne vem, zakaj ste me sedaj žalili? Nastopal sem kot sem nastopal, povedal sem kaj
                  sem mislil. Ne rabim poduka gospod predsedujoči!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, z menoj ne morete tako replicirati. Jaz sem vam samo povedal, da
                  prosim, če imate sklep, da ga vložite pisno, v kolikor ne, o dnevnem redu
                  razpravljamo na kolegiju.</p>
               <p>Prosim, gospod Poljšak. Gospod Poljšak ima besedo.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Recimo sta dve ali tri variante. Ena je tak zakon ko govori o obravnavi in naj bi
                  se umaknil. Eden je recimo v smislu narodnjaških ali nacionalističnih pojmovanj
                  slabši zakon ali boljši zakon. Podpiral sem umik na kolegiju zato, ker sem menil,
                  da bo najbrž prišel en predlog, ki bo boljši v smislu mojih pojmovanj in pa
                  podobnih pojmovanj tistih, ki tako pojmujemo.</p>
               <p>Sedaj gospod Jelinčič je predlagal zato, da na tej seji to obravnavamo, oziroma da
                  sprejmemo ta umik. Glede na to, da je dal indentičen zakon, ga sprašujem tukaj,
                  kakšna tendenca za tem stoji? Ker če je isti zakon, potem ni nič boljšega. Bolje
                  je, da ta zakon, ki je ravno tak, kot njegov vložen kasnejši, oziroma je ta mogoče
                  še boljši, ker on je izpustil 8. in 9. točko, kjer so obravnavani slovenski
                  izseljenci, kakšna je tendenca, kakšna je prednost? Če že imaš tendenco in če
                  misliš, da je tak zakon kot je sedaj v obravnavi dober, potem je najboljše, da je
                  čimprej sprejet. In najboljše se ga sprejme, če je v drugi obravnavi na
                  septembrski seji in v tretji obravnavi na oktobrski.</p>
               <p>Recimo, če bi imel možnost vpliva na to, bi vplival samo, če bi tak zakon dal iz
                  procedure, bi vložil ostrejšega v smislu mojih političnih pojmovanj. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi še kdo besedo? <stage>(Ne.)</stage> Zato dajem sklep: <q>"Predlog zakona
                  o odpravi dvojnega državljanstva, EPA 338, ki ga je na predlog Vlade Republike
                  Slovenije Državni zbor v prvi obravnavi sprejel na 14. seji 30.11.1993, se umakne
                  iz zakonodajnega postopka."</q></p>
               <p>Obrazložitev glasu, gospod Matuš, izvolite.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Moram reči, da sem sam presenečen nad predlogom
                  Vlade, kajti vsak zakon, ki je v proceduri, tako kot je bil ta predlog Vlade
                  obravnavan v prvi obravnavi, je možno v drugi obravnavi spremeniti, zato sem
                  presenečen, da Vlada ne pristaja na to, da bi se njen zakon obravnaval do konca in
                  da bi na podlagi amandmajev, ki bi jih potem tudi vložila, skušala doseči tak
                  zakon, kakršen bi bil pač ustrezen.</p>
               <p>Glede na to, da je problematika dvojnega državljanstva izredno pereča problematika
                  in še vedno mislim nekako takole, da se ta zadeva hoče nekako proceduralno
                  zavleči, zato bom sam glasoval proti predlogu Vlade, to se pravi, proti umiku tega
                  zakona in bi vseeno apeliral nekako takole, da tudi vi glasujete proti umiku in
                  Vlada vloži amandmaje, s katerimi bo pač skušala doseči namen in pa cilj predloga
                  zakona.</p>
               <p>Tako, da bi na koncu razumel tako zahtevo Vlade, če bi to v proceduralnem smislu
                  nekako hitrejše napredovalo. Ampak vse kaže, da gre tu za neko podajanje žogice,
                  zato bi še enkrat apeliral, da pač ta zakon ne zavrnemo in da se procedura
                  nadaljuje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo obrazložiti glas? <stage>(Ne.)</stage> Zato prehajamo na glasovanje.
                  Glasujemo o sklepu.</p>
               <p>Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je sklep sprejet.</p>
               <p>Želi še kdo vložiti dodatni sklep kot je bilo prej rečeno? <stage>(Nihče.)</stage>
                  Zato to točko zaključujem.</p>
               <p>Prehajamo na <title>2. TOČKO DNEVNEGA REDA - O LOKALNI SAMOUPRAVI</title>.</p>
               <p>Na klop ste dobili čistopis zakona v tretji obravnavi in amandmajem. Želi besedo
                  predstavnik sekretariata? <stage>(Ne želi.)</stage> Prehajamo na obravnavanje o
                  amandmajih h členom h katerim so bili vloženi amandmaji.</p>
               <p>K 1. členu imamo amandma skupine poslancev, prvopodpisani gospod dr. Ciril
                  Ribičič. Tega amandmaja nimate na klopi. V drugem odstavku 13. člena se doda nova
                  prva alinea, ki se glasi: <q>"Ustrezno izražena volja o pripadnosti prebivalcev."</q>
                  Želi kdo o tem amandmaju besedo? Se opravičujem, kot vidim, imate tudi že te
                  amandmaje na klopi. Gospod Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Čistopis in amandmaje Vlade smo lahko dobili na klop. Prosim vsaj za
                  15-minut odmora, da lahko v miru pregledamo gradivo, ki smo ga ravnokar
                  dobili.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala, gospod Pregelj. Odrejam 15-minutni odmor. Sejo bomo nadaljevali točno čez
                  15 minut in prosim, da ste točni, da bomo sejo lahko zaključili v doglednem času.
                  Sejo prekinjam.</p>
            </sp>
            <stage type="time">(Seja je bila prekinjena ob 14.06 uri in se je nadaljevala ob 14.28
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi, nadaljujemo sejo. Ugotovimo prisotnost v
                  dvorani. Prosim, da zasedete svoja mesta in potrdite prisotnost!</p>
               <p>Ugotavljam, da je navzočih 51 poslank in poslancev in da je zbor sklepčen. Želi
                  predlagatelj odmora besedo, mislim, da ni potrebno, gospod Pregelj? Želite besedo
                  po odmoru? <stage>(Ne.)</stage> Hvala.</p>
               <p>Prehajamo k 1. amandmaju. Predlagatelj je gospod dr. Ciril Ribičič in skupina
                  poslancev. V drugemu odstavku 13. člena se da nova prva alinea, ki se glasi:
                  <q>"ustrezno izražena volja o pripadnosti prebivalcev"</q>. Gospod Ribičič ima besedo,
                  prosim.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani, bom kratek kot je kratek ta amandma. Ne skrivam, da gre tukaj za to,
                  da bi glede na to, da ni bil izglasovan amandma, ki je trdnejše poskušal zavezati
                  Državni zbor k spoštovanju volje ljudi po izvedenih referendumih, ta amandma nek
                  poskus, da se vsaj deloma in na tistem mestu, ko se določajo pogoji o
                  ustanavljanju občin poudari pomen volje ljudi za oblikovanje neke občine. Ta
                  subjektivni pogoj za</p>
               <p>ustanovitev občine, da obstoji zavest ljudi o pripadnosti nekemu območju, ki lahko
                  postane takšna temeljna samoupravna lokalna skupnost, se mi zdi seveda ključnega
                  pomena. Zdi se mi, da bi bilo ustanavljati občine v demokratični republiki, v
                  kateri sta zagotovljeni vladavina ljudstva in lokalna samouprava pač nekaj
                  nezaslišanega. Seveda tega ne bomo mogli preprečiti s takšno alineo, vendar pa bi
                  vse tiste, ki so iskreno mislili takrat, kadar so za tem mikrofonom govorili o
                  spoštovanju volje ljudi, prosil, da se priključijo temu amandmaju. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, dragi kolegi! Niti malo ne dvomim v zvitost
                  gospoda Ribičiča. Poglejte, če to napišemo, potem so vsi ostali pogoji odveč, ker
                  če vprašamo ljudi in to da povedo pripadnost, niti ne vem kako, ampak pripadnost
                  kakšni občini, potem ni pomemben nikakršen drugi pogoj in ta pogoj je predvsem
                  odveč. In vam naštejem vsaj nekaj občin, ki so do sedaj tako narejene oziroma po
                  tem delovnem kontekstu, v katerih se ljudi vpraša po tistih vaseh, ki naj bi jih
                  sedaj skupaj dali, bodo rekli, da oni nikoli niso in tudi nikoli ne bodo pripadali
                  k tisti občini. Ta določba prvič vnaša veliko zmedo, ker ne bomo nikoli vedeli,
                  kaj in kako se to naredi in kaj je ta pripadnost. Drugič je že v naprej jasno, da
                  praktično nobene občine ne bo. Ampak potem dajmo spremeniti ustavo, da nimamo
                  občin. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč. Ali je replika? Repliko ima gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Predvsem se strinjam, da volja ljudi komplicira postopke demokratični
                  državi, ko se iščejo takšne ali drugačne rešitve in da je namen te določbe, čeprav
                  s tega vidika ne more biti učinkovita, da omeji tiste posege, ki bi šli izrecno in
                  izrazito proti volji ljudi. Se tudi strinjam s tem, da se temu lahko izognemo z
                  ustavno spremembo, ampak ne z ustavno spremembo, da nimamo občin, ampak z ustavno
                  spremembo, ki izbriše iz ustave referendume o ugotavljanju volje ljudi pri
                  ustanavljanju občin. Zaenkrat je to zavezujoče v vseh primerih. Obligatorno se
                  morajo ti referendumi izvesti. Kdor misli, da to niti ni pogoj, še manj, da naj bi
                  bil to najpomembnejši pogoj ali pomemben pogoj za ustanovitev občin, bi pač v tej
                  točki moral spremeniti ustavo. Seveda ta zakon že poskuša korigirati na tej točki
                  ustavo, s tem ko ti referendumi nimajo več nobene pomembne vsebine in pomembnega
                  vpliva na oblikovanje občin.</p>
               <p>Gre pa točno za to, kar je gospod Mozetič zelo dobro ugotovil. Ugotovil je, da se
                  pripravljajo nekatere rešitve, ki jih ljudje za živo glavo ne bodo hoteli
                  sprejeti. Pri tem podjetju vsiljevanja takšnih rešitev ne bom hotel sodelovati.
                  Vas pa še enkrat opozarjam, da je to, kar je tukaj zapisano, blažev žegen, da to
                  nima čisto nobenega resnega vpliva in da ne bo nobena resna ovira za vsiljevanje
                  občin ljudem na terenu. Se mi zdi pa, da bi bil to vsaj en odsev, po mojem mnenju
                  koristen odsev tistega, kar v demokratičnem postopku o ustanavljanju občin govori
                  ustava. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Kaj bo na koncu, po moji presoji, pomenil sprejem sprememb in
                  dopolnitev zakona za tako ali drugo obliko, bom ob končnem glasovanju povedal pet
                  stavkov. O tem predlogu pa toliko, da ga bom podprl, ne v prepričanju, da rešuje
                  vprašanje, kako bomo oblikovali občine, niti v prepričanju, da bo njegov sprejem
                  ali njegova odklonitev imela za posledico pravno jasno situacijo. V obeh primerih
                  bo nejasna. Podprl ga bom samo zato, ker je to še minimalna ampak res minimalna,
                  prilika tudi v zakon napisati, da volja ljudi pri oblikovanju občin ima neko
                  vlogo, ker tu se ustrezno izražena volja kot eden od kriterijev upošteva. Tisti,
                  ki pa mislite, da nobena volja ni potrebna, pa izvolite določati občine v Državnem
                  zboru, ali pa kar v vsaki stranki posebej. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič, izvolite. Potem gospod Pregelj.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Volja ljudstva je res najvišje merilo. Poglejte, nisem proti temu, da se izraža
                  volja, niti proti pripadnosti. Mislim, da je pripadnost glavni element. Ampak
                  potem moramo črtati kriterije. Kaj ima skupnega s pripadnostjo banka? Potem, ne
                  vem, kaj smo še notri napisali. Če želimo dati občino, ker se bodo sedaj občutili
                  pripadnik tisti občini, potem bi morali pustiti, da tako občino naredijo. Potem ni
                  teh kriterijev. Potem so najbrž neki drugi predpisi, ki določajo, kaj pač bodo
                  morali zagotavljati v tisti občini in glede na pripadnost ne gredo skupaj. Ampak
                  ta določba, ki je sedaj je direktno v nasprotju in prosim, ne sedaj nekaj
                  podtikati na tak način, kakor sedaj je gospod Mozetič proti volji. Zadnjič smo
                  bili preveč za voljo, sedaj smo proti volji. Mislim, te igre se ne grem. Volja
                  ljudstva, to je pa vaša velika parola bila.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Menim, da je ta amandma neustrezno pripravljen. Tudi ta člen, kamor ga
                  uvršča, v resnici po pomenu ne ustreza. 13. člen opredeljuje materialne pogoje,
                  katere mora določena občina izpolnjevati, da je lahko sposobna delovati na
                  določenem območju, medtem ko kako veliko je to območje, je pa stvar jasno
                  ugotovljene volje prebivalcev na referendumu. Tako, da je to prvi razlog, s
                  katerim menim, da ta amandma v ta člen ne sodi. Pa tudi sama dikcija predlaganega
                  amandmaja, ki predlaga novo alineo, namreč glasi dokaj nenavadno; ustrezno
                  izraženo voljo o pripadnosti prebivalcev. Katere pripadnosti? Jasno, v
                  obrazložitvi se govori, da je to pripadnost občini. Toda, ko bi vsaj pisalo o
                  pripadnosti občini teh prebivalcev. Mislim, da je tukaj dikcija pomanjkljiva.
                  Glede diskusije o tem, ali je spet potrebno upoštevati referendumsko izraženo
                  voljo ali ne, mislim, da je tukaj ustava dovolj jasna. In izrek oziroma
                  obrazložitev, kajti izrek je jasen, obrazložitev, ki v bistvu mnoge navaja na
                  razmišljanje, da je referendum zgolj posvetovalne narave, Ustavno sodišče je
                  uporabilo izraz <q>"konzultativne narave"</q> in da ne zavezuje Državnega zbora. To misel
                  Ustavnega sodišča razumem zgolj v celotnem kontekstu obrazložitve, kjer je jasno
                  napisano, da v zakonu o lokalni samoupravi niso jasno opredeljeni pogoji za
                  obstanek občine in zato je jasno ta referendum bil zgolj posvetovalni, saj ni
                  nobene garancije, da bo za tisto referendumsko območje, ki smo ga takrat v
                  Državnem zboru z odlokom razpisali, lahko kdorkoli garantiral, da bo na tistem
                  območju občina lahko delovala. Kajti niso bili jasni pogoji in ravno te pogoje je
                  potem Ustavno sodišče razveljavilo in zahtevalo od zbora, da zakon naredi jasen in
                  skladen z ustavo. Tako da je treba to misel Ustavnega sodišča razumeti kot celoto,
                  kot dejansko dokaj nedefinirano stanje, ne pa zgolj izločiti in reči, saj je
                  Ustavno sodišče reklo, da je ta referendum zgolj posvetovalni.</p>
               <p>Referendum je vedno izraženje volje ljudstva in v ustavi jasno piše, da ima v
                  državi oblast ljudstvo, ki jo lahko izvaja direktno z referendumi in volitvami in
                  indirektno preko jasno izvoljenih poslancev. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič, replika.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Glede prve pripombe gospoda Preglja bi rad opozoril na to, da ima
                  iztočnico ta alinea, ki se glasi: Šteje se, da je občina sposobna na svojem
                  območju zadovoljevati potrebe in izpolnjevati naloge iz prejšnjega odstavka, če so
                  zagotovljeni naslednji pogoji. Eden od pogojev je ustrezno izražena volja o
                  pripadnosti prebivalcev seveda temu območju, pripadnosti območju, ki želi postati
                  občina. Tako, da s tega vidika, mislim, da je to korektno predlagano.</p>
               <p>Glede drugega vprašanja, o katerem sta govorila gospod Mozetič in gospod Pregelj,
                  pa naslednje. Strinjam se s temi zaključnimi besedami gospoda Preglja v tem
                  smislu, da je treba voljo in kriterije, pogoje za ustanavljanje občin obravnavati
                  kot celoto, eno skupaj z drugim. Mi na žalost temu v tem zakonu nismo sledili. V
                  tem zakonu smo sedaj zaostrili kriterije, kar sem tudi sam podpiral, vendar je
                  izpadla volja in smo izpustili kakršnokoli obvezo Državnega zbora, da to voljo
                  upošteva. Seveda, upošteval jo bo v konkretnem primeru, ko bo ustanavljal občine,
                  v kolikor jo bo želel upoštevati.</p>
               <p>Jaz bi vendarle rad to celoto in to ravnotežje in to povezanost kriterijev in
                  volje zapisal tudi v zakon, če ne v takšni obliki, kot je bila prej predlagana, pa
                  ni bila sprejeta, pa vsaj na ta način, da se med pogoji ta subjektivni pogoj za
                  nastanek občine zapiše.</p>
               <p>Ne morem sprejeti logike gospoda Mozetiča, ki pravi: prej smo bili samo za voljo
                  brez kriterijev, zdaj smo za kriterije brez volje. Jaz sem za kombinacijo enega in
                  drugega, to mislim, da je tudi temeljni pristop tega zakona, ki pa je deformiran s
                  podcenjevanjem volje, ugotavljanja volje in  spoštovanja izražene volje na
                  referendumu. To podcenjevanje bi jaz rad do neke mere korigiral, v kolikor je to
                  še mogoče na takšen način, kot je tukaj predloženo, na žalost premalo učinkovito
                  in zavezujoče, ampak vsaj kot neko dodatno merilo, kakšen je odnos poslancev in
                  poslanskih skupin do tega vprašanja demokratičnega postopka ustanavljanja občin.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje. Glasujemo o amandmaju k 1. členu. Prvi
                  podpisani gospod Ribičič. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo drugi amandma k 1. členu, ki ga predlaga skupina poslancev, prvi podpisani
                  gospod Štefan Kociper k 1. členu predloga zakona o spremembah in dopolnitvah
                  zakona o lokalni samoupravi. Črta se alinea, ki se glasi: <q>"Socialno varstvo za
                  pomoč družini na domu."</q> Gospod Kociper, prosim.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Spoštovani! Ob drugi obravnavi sem skušal obrazložiti črtanje te
                  alinee, toda žal ni bilo uspešno, zato bom prebral obrazložitev. Upam, da ste
                  medtem tudi sami prebrali, za kaj gre.</p>
               <p>Zakon o socialnem varstvu namreč uvaja v 11. členu novo socialnovarstveno
                  storitev, ki ji pravi pomoč družini. Ta socialnovarstvena storitev ima tri
                  elemente in sicer pomoč na domu in socialni servis. To socialnovarstveno dejavnost
                  razdela zakon v 15. členu. Po 4. členu tega zakona o socialnem varstvu morajo biti
                  pravice do storitev socialnega varstva enako dostopne vsem upravičencem.
                  Prenašanje odgovornosti za del neke socialnovarstvene storitve na lokalno
                  samoupravo seveda vnese milo rečeno zmedo v to, oziroma postavi v slabši položaj
                  za tiste, ki bi pač uživali del te socialnovarstvene storitve. Povrhu vsega se
                  dogaja to z zakonom, ki s socialnovarstvenimi storitvami seveda nima nobene zveze
                  in je s pravnosistemskega vidika ta zadeva ni konsistentna. Sekretarja za pravne
                  zadeve v parlamentu sem o tem tudi obvestil. Osebno v pogovoru je temu pritrdil in
                  bi bilo prav, da tudi tukaj kaj potem pove. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Kožuhova, prosim.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Z gospodom Kociprom se ne morem strinjati. Občina je vendar tista osnovna enota,
                  ki mora skrbeti za najbolj osnovne potrebe ljudi in kaj je bolj osnovnega kot
                  socialno varstvo družin na domu, zato bom glasovala proti temu amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Gospod poslanec Kociper je direktno naslovil name tudi željo, da povem
                  svoj vtis o tem amandmaju. Res sva o tem že govorila pred sejo in sem mu dal
                  pravzaprav prav k njegovi utemeljitvi, kar zadeva odnos do zakonske ureditve
                  socialnega varstva. Toliko je ta amandma nespreten in nesrečen, da en detajl s
                  področja pomoči družine, pa še to neprecizno postavlja kot pogoj
                     <stage>(nerazumljiva beseda)</stage> občine, čeprav imamo v zakonu to širše,
                  večplastno, več oblik socialnih dajatev, pomoči, storitev itd. Človek bi razumel,
                  da bi šlo to v ta kompleks verjetno lažje utemeljevati.</p>
               <p>Drugo pa je, kar bi rad povedal. Namreč kriteriji in merila so stvar Državnega
                  zbora. Morajo biti pa taki, če sledimo intenciji Ustavnega sodišča in celote, da
                  so objektivizirani, da so določni, da so merljivi, da jih je možno ocenjevati,
                  tehtati in taki bi morali biti vsi po vrsti. Nekateri so že sedaj v tem oziru
                  nekako premalo določni in bo težko v praksi reči, to je in to ni. Ne bom govoril o
                  vseh, ampak ta je pa tudi eden takih, ki ima to hibo.</p>
               <p>Glede odnosa pravnega sistema in do drugih relevantnih pravnih relacij bi pa rad
                  tole povedal. Po zakonski ureditvi o socialnem varstvu je ta vrsta, pa tudi druge
                  storitvene dejavnosti socialne pomoči postavljene kot državna skrb, ki jo zakon
                  ureja enotno. Opozoril bi na 4. člen, ki pravi, da se pravice do storitev in
                  dajatev socialnega varstva uveljavljajo po načelih enake dostopnosti itd. za vse
                  upravičence po pogojih, ki jih določa zakon. Mislim, to je tisto, kar si moramo
                  zamisliti in tu imam malo težav. Če je to stvar, ki jo zakon regulira kot enotno
                  skrb države in naj bi bile te stvari enako dostopne v enaki kvaliteti, če se to
                  tako razume, vsem v državi, brez razlike, ali pripadaš močni, slabi ali drugačni
                  občini, je ta kriterij seveda težko razumeti, da bi sedaj od občine do občine to
                  bilo lahko ja, lahko ne, ker mora biti vsakemu prebivalcu povsod po tem zakonu
                  zagotovljeno. Potem me še skrbi to, da sedaj še nimamo čiste slike, ali bodo te
                  socialno skrbstvene zadeve še naprej ostale državna skrb, ali bomo to z zakoni
                  regulirali ali bomo to v tem procesu ločitve države od lokalne samouprave spustili
                  na raven občin tudi glede kvalitete, kvantitete in organizacije, ali bo to
                  poenoteno kot je zdaj v smislu tega zakona. Tudi to je še neznanka. Saj pravim,
                  kriterij in merila so res stvar ocene,  bili naj bi objektivni in objektivizirani
                  in zaradi tega čutim, da so to težave. Prosil bi, da se o tem res premisli, ali je
                  to dobro predstavljeno ali je ta kriterij pravi in ali je smiseln. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft ima besedo.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala za besedo. Spoštovani gospodje, jaz sem absolutno za to, da najdemo pravilno
                  formulacijo kriterija, ki se mu reče socialno varstvo. Nisem pa za to, da se
                  srečujemo z obrazložitvami, ki nas spravljajo v dvom, da bi bilo treba črtati
                  celoten ta člen. Sprašujem gospoda Baškoviča, ali je pošta lokalna skrb? Ali je
                  banka lokalna skrb? Ali je hranilnica lokalna skrb? In kaj od tega je državna
                  skrb? In ali je s tem členom zdaj zaradi pogojev, ki smo jih navedli, pošta
                  postala in prešla v pristojnost lokalne samouprave, banka prešla v pristojnost
                  lokalne samouprave in hranilnica prešla v pristojnost lokalne samouprave? Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani, moje vprašanje ni namenjeno gospodu Baškoviču, ampak predlagateljem
                  tega amandmaja. Bil bi pripravljen podpreti vsak amandma, ki bi jasno
                  konkretiziral vlogo lokalnih skupnosti oziroma občin na tem področju, ki bi širše
                  postavil, katere pogoje mora izpolnjevati neko območje, da postane občina na
                  socialnem področju. Ne morem pa podpreti amandmaja, ki z obrazložitvijo o
                  slabostih te formulacije ponuja rešitev, kjer sociala sploh ne bi bila omenjena
                  kot pogoj za ustanavljanje občin. To je slabost tega amandmaja. In zato je ta
                  amandma veliko slabši od tistega, kar smo že vključili v zakon in zato bom temu
                  amandmaju nasprotoval.  Vi pravite, da je zaradi slabosti tega amandmaja treba to
                  črtati, namesto da bi stvar konkretizirali ali razširili, kar kritizirate v tej
                  formulaciji.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Mozetič prosim.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Spomnim se in sem sedaj pogledal, imamo še en člen, ki govori o tem, kaj mora
                  občina delati. Tam v 21. členu med drugim je tudi: pospešuje službe socialnega
                  skrbstva, predšolsko, osnovno in ne vem kaj. To, kar pač po zakonodaji, ki to
                  področje ureja, spada. In to bo občina morala delati, ali piše v tem 13. členu ali
                  ne. Mislim, da ta 13. člen, tako kot je formuliran, strinjam se s Kreftom, je
                  popolnoma res, da banke in te zadeve sem ne spadajo, ampak to ste želeli notri
                  imeti. To notri sedaj imamo.</p>
               <p>S tega vidika ta zadeva socialno varstvo in pomoč družini na domu pa sigurno v ta
                  člen ne spada, ker je med tistimi pristojnostmi občine, ki jo bo morala
                  zagotavljati svojim občanom, tako kot bo druga zakonodaja s tega področja urejala.
                  Med kriterije za ustanovitev to sploh ne paše.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Baškovič. Ali je replika, gospod Ribičič? Gospod Ribičič ima
                  repliko. Gospod Kociper, tudi vi imate repliko. Prav.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Samo na to bi opozoril, da sedaj gospod Mozetič tukaj govori o nesmiselnosti teh
                  kriterijev. Prej so bili ti kriteriji argument za to, da volje ne smemo imeti
                  tukaj zapisane v tem členu.</p>
               <p>To se pravi, najprej je bila samo volja, potem samo kriterij, sedaj pa ne bi imeli
                  ne volje, ne kriterijev. Ne razumem tega političnega pristopa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika na repliko, gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Gospod Ribičič, predlagam, da te stvari raje v knjigo, v tretjo dopolnjeno izdajo
                  in ponatis napišete in nas ne morite s temi stvarmi tukaj.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Kociper, prosim.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Meni je res žal, da se tako strokovna tema popolnoma spolitizira.
                  Mislim, da je bilo tudi s strani gospoda Baškoviča zelo jasno povedano, da gre
                  tukaj za deljenje ene samo socialnovarstvene storitve, dva elementa naj bi ostala,
                  da tako poenostavim, na državni ravni, en element ene socialnovarstvene storitve
                  pa obesimo neki lokalni samoupravi. Jasno je, da bo neka služba tudi v lokalni
                  samoupravi skrbela za socialo, tisto ki jo garantira zakon o socialnem varstvu kot
                  plan socialnega varstva in to kot državni plan. Mislim, da pa to nalagamo, da to
                  mora zagotavljati lokalna samouprava, je pa popolna politizacija in jaz tega
                  enostavno ne razumem. Na koncu moram povedati, tudi če bo ta alinea notri
                  sprejeta, ne bo pomenila čisto nič, tako kot je gospod Baškovič povedal. Moram
                  reči, da se pri tej njegovi oceni popolnoma strinjam, ker se je ne da enostavno
                  izmeriti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Baškovič in potem gospa Pečanova.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Da ne bi bilo nadaljnjih nesporazumov, kaj sem jaz hotel, pa mislil. Poglejte, jaz
                  vidim rešitev, samo moja ideja je, težko je neko dejavnost brez opredelitve jemati
                  kot kriterij. Če bo tako, kot je tam šolanje, vemo da je državna skrb, ampak piše
                  popolna osnovna šola, dovolj osmosmerka, tu je objektiviziran kriterij.
                  Zdravstveno varstvo <stage>(zdravstveni dom, zdravstvena postaja)</stage>. Tu bi
                  lahko stalo notri socialno varstvo <stage>(center za socialno delo.)</stage>.
                  Imamo isti redosled, oprejemljivost in stvar je rešena. Če bi hoteli. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova, prosim.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Samo to bi povedala, da se zelo strinjam s pristopom, ki sem ga prej
                  slišala. Namreč, v kolikor nam nek člen ali neka alinea ni všeč zaradi tega, ker
                  ni pravilno napisana po naši presoji, zaradi tega, ker je ali ni v skladu z
                  zakonom, ali ni dovolj objektivizirana kot je gospod Baškovič prejle rekel, moramo
                  reči, da jo je treba popraviti. Se pravi, da se amandma oblikuje tako, da se
                  dikcijo v členu, alinei ali kaj takega popravi. V kolikor pa mislimo, da tega ne
                  sme biti v zakonu, potem rečemo, a jo je treba črtati. Se pravi, kadar
                  argumentiramo to, da hočemo nekaj iz zakona črtati, takrat potem se ne
                  sprenevedajmo in ne govorimo, da je alinea nestrokovna, da je neobjektivizirana
                  ali karkoli drugega, ampak recimo, da nam to ni všeč, ker mislimo, da socialno
                  varstvo pač ne spada v občine. Razlog, da socialno varstvo ne spada v občine
                  zaradi tega, ker je to pristojnost države, je pa po vseh alineah, ki so tukaj
                  notri napisane, mlatenje prazne slame zaradi tega, ker večji del obveznega
                  osemletnega šolanja financira država, samo gradnja in vzdrževanje objektov
                  financira občina. Primarno zdravstveno varstvo občanov se financira iz
                  Republiškega zavoda za zdravstveno varstvo, ne pa iz občine itd., itd.</p>
               <p>Preskrba z življenjskimi potrebščinami ni pristojnost občine. To je pristojnost
                  zasebnikov, ki trgovine na tem območju odpirajo. Se pravi, da je to zaradi tega
                  kriterij, eden izmed kriterijev, da bodo, da se ve, da je tisto območje dovolj
                  ekonomsko močno, da pokažejo zasebniki interes, da bodo sploh trgovine odpirali
                  itd., itd. Lahko gremo kar po vrsti. Zaradi tega mislim, da je dejansko
                  uporabljati argumente v eno smer. Stvar pa predlaga čisto drugače, najmanj kar je,
                  milo rečeno, dvoličnost. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo k odločanju. Prosim, da ugotovimo prisotnost. Glasujemo o
                  amandmaju skupine poslancev, provopodpisani gospod Kociper. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je amandma sprejet.</p>
               <p>K 1. členu imamo amandma poslanske skupine Slovenskih krščanskih demokratov. Na
                  koncu 13. člena se dodajo trije novi odstavki, ki se glasijo: "Občina ima najmanj
                  3 tisoč prebivalcev.</p>
               <p>Zaradi geografskih, obmejnih, narodnostnih, zgodovinskih ali gospodarskih razlogov
                  in smejo imeti občine izjemo tudi manj kot 3 tisoč prebivalcev". Pri ustanavljanju
                  občin se morajo kriteriji iz tega člena upoštevati kot celota. Amandma se nanaša
                  na vsebino 2. člena, ki pa ni bil amandmiran. Zato sprašujem predlagatelje, če
                  amandma umikajo? Amandma se sedaj nanaša na 1. člen. 1. člen je bil amandmiran,
                  vendar, če ga sprejmemo oziroma, če bomo glasovali o tem amandmaju, bomo porušili
                  medsebojno usklajenost zakona, ter imeli v 1. členu 3 tisoč, v drugem pa 5 tisoč
                  in potem ga tudi ne bo možno uskladiti, ker je vsebinski. Gospod Pregelj. Imate
                  proceduralno?</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! V poslovniku je zgolj določilo, da se amandmaje v tretji obravnavi
                  lahko vlaga k tistim členom oziroma, da se branje zakona <stage>(nerazumljiva
                     beseda)</stage> popravi zgolj tistih členov, kjer so bili v drugi obravnavi
                  sprejeti amandmaji. Torej je ta amandma popolnoma pravilno vložen in se ga lahko
                  obravnava in o njem odloča. V kolikor bo potem zakon tako ali drugače
                  nekonsistenten, obstaja še četrta obravnava, na kar nas bo opozoril
                  sekretariat.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj. Nisem rekel, da ne bom dal amandmaje na glasovanje,
                  ker mi to poslovnik ne omogoča, vendar sem opozoril, da bo s tem prišlo do
                  neusklajenosti zakona. Gospod Potrč ima besedo. To je bilo zgolj opozorilo. Po
                  poslovniku pa nimam možnosti, da tega amandmaja ne dam na glasovanje. Prosim,
                  gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Soglašal bi z gospodom Preglom, da se amandmaji vlagajo k tistim
                  členom, ki so bili spremenjeni, vendar ni mogoče vlagati amandmajev na ta način,
                  da bi v primeru, da je en člen v zakonu spremenjen, mi z željo, da dejansko
                  spreminjamo vse druge člene, pustili člene nespremenjene, k temu enemu členu pa
                  dali še 30 novih odstavkov in na ta način spremenili zakon. To je, bi rekel,
                  popolnoma nelogično. V skrajno formalističnem smislu so kolegi poslanci iz
                  poslanske skupine, ki so to predlagali - formalistično pravim -izpolnili določbe
                  poslovnika, vsebinsko pa to ne gre. Gospod predsedujoči! Vi kakor mislite, mislim,
                  da v tem primeru imate možnost in dolžnost povedati, da se o takšnem amandmaju ne
                  more glasovati, ker ni korektno odložen, če ga boste dali na glasovanje, bomo pač
                  glasovali. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala gospod Potrč. Mislim, da te možnosti po poslovniku nimam, prosil pa bi
                  gospoda Baškoviča za mnenje. Opozoril sem na možne zapetljaje, seveda pa po
                  poslovniku te možnosti nimam, ker ne ocenjujem vsebino amandmaja. Amandma je bil
                  pa vložen skladno s poslovnikom v tretji obravnavi na člen, ki je spremenjen,
                  čeprav se nanašajo na vsebino drugega člena. Prosim, gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Pojasnil bi rad, da gre za zadevo uporabe in tolmačenja poslovnika. Poslovnik med
                  sejo tolmači vodeči, izven seje pa Komisija za poslovnik. Dam lahko samo svoje
                  gledanje na to, ki ne more nič pomeniti kot razlaga, ampak samo moj vtis. Moj vtis
                  je pa ta, da gre očitno, po vsebini seveda, za stvar, ki je popolnoma prepisana
                  vsebina 13.a) drugega člena, kjer se spreminja samo številka, kar je bil problem
                  že v prejšnji obravnavi in se to kompletno presaja sedaj v predhodni člen, kar je
                  recimo nekako zloraba te možnosti poslovnika in mislim, da bi morali, najmanj kar
                  bi bilo, predlagati črtanje 13. a) člena v novem drugem členu, da bi bila stvar
                  sploh razumljiva. To je moj vtis, ker potem bi lahko katerikoli člen prenesel kot
                  dodatek k nekemu prejšnjemu členu. To je bilo sicer nesolidno že sicer, če gre pa
                  zato, da je bilo amandmirano, pa ne amandmirano, je pa tembolj težko sprejemljivo.
                  To je moj vtis. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Že prej sem povedal, da bomo o tem amandmaju potem glasovali, ker
                  nimam možnosti, da ga umaknem. Želi še kdo besedo? Gospod Pregelj, ali imate
                  razpravo ali proceduralno? Razpravo, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Strinjam se tako z izvajanji gospoda Potrča kot z izvajanjem gospoda
                  Baškoviča. Dejansko je ta amandma enak 13. členu. Če gledamo strogo v
                  proceduralnem smislu, svojevrstna zloraba, saj vemo, da je bila prej ta vsebina v
                  2. členu. Toda tukaj gre le za posebnost, ki, moram priznati, da bi se lahko že v
                  predlogu zakona drugače reševala. Namreč, v predlogu zakona je jasno pisalo v 2.
                  členu in še vedno piše, tudi po končani drugi obravnavi, da pri ustanavljanju
                  občin se morajo kriteriji s 13. in 13.a člena upoštevati kot celoto. Vsekakor gre
                  tu za neko celoto. Torej sta oba člena v resnici vsebinsko povezana. Strinjam se,
                  da bo amandma, tako kot je vložen, povzročil nekonsistentnost zakona in mogoče bi
                  le kazalo vlagatelja amandmaja povprašati, če lahko to naredi na tak način, da bi
                  bila lahko odločitev potem korektna in nekonsistentna. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kdo želi še besedo? <stage>(Nihče.)</stage> Zato dajem amandma na
                  glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>S tem smo zaključili z amandmaji k 1. členu.</p>
               <p>Imamo amandma k 3. členu. Amandma je redakcijske narave. 14. člen se spremeni,
                  tako da se glasi v celoti: <q>"Pri določitvi območja občine se z referendumom ugotovi
                  voljo polnoletnih prebivalcev v določenih krajevnih skupnosti oziroma naselij o
                  vključitvi v določeno občino. Del občine se lahko izloči iz občine in se priključi
                  k drugi občini, če se na referendumu za to odloči večina prebivalcev dela občine,
                  ki se želi izločiti in večina prebivalcev občine, h kateri se ta del občine želi
                  priključiti. Takšno odločitev z zakonom potrdi Državni zbor. Kadar se posamezno
                  naselje želi izločiti iz občine in se priključiti k drugi občini, se referendum
                  izvede v naselju."</q> To je tudi redakcijski popravek, o katerem smo se pogovarjali
                  tudi v drugi obravnavi. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Imamo amandma gospoda Verzolaka, to je amandma samostojne poslanske skupine.
                  Dosedanji tretji odstavek 16. člena postane četrti odstavek, ki se spremeni, tako
                  da se glasi: <q>"Mesto lahko dobi status mestne občine, če ima najmanj 20.000
                  prebivalcev in najmanj 15.000 delovnih mest, od tega najmanj polovico v terciarnih
                  in kvartarnih dejavnosti in je geografsko, gospodarsko in kulturno središče
                  svojega gravitacijskega območja."</q></p>
               <p>Obrazložitev, prosim, gospod Verzolak ima besedo.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! V drugi obravnavi smo  sprejeli  ta predlog
                  zakona, takšnega kot je naša skupina dala oziroma dal jaz osebno in prosim,
                  sprememba je samo v tem, da smo mi prej sprejeli, da mora mestna občina imeti
                  15.000 delovnih mest, Vlada pa ponovno daje, da mora biti polovico terciarnih in
                  kvartarnih dejavnosti. Mi smo prej sprejeli, da eno četrtino od tega. Seveda
                  prosim, da se držimo tistega, kar smo prej sprejeli in da omogočimo širšim
                  občinam, da lahko postanejo mestne občine in da tega amandmaja ne sprejmemo.</p>
               <p>Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Verzolaku. Ugotovimo sklepčnost! <stage>(54
                  prisotnih.)</stage></p>
               <p>Kdo je za amandma gospoda Verzolaka? Se opravičujem, to je amandma Vlade. Še
                  enkrat ga bom prebral. Ni potrebno. V redu. Mislim, da je prav, da še enkrat
                  preberem amandma: <q>"Mesto lahko dobi status mestne občine, če ima najmanj 20.000
                  prebivalcev in najmanj 15.000 delovnih mest. Od tega najmanj polovico v terciarnih
                  in kvartarnih dejavnostih in je geografsko, gospodarsko in kulturno središče
                  svojega gravitacijskega območja."</q> Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Jaz sem imel na komisiji pripombo, ki ni bila povzeta, menim, da je pri tem
                  amandmaju Vlade rahel prejudic. Rekli in zapisali smo, da se bodo občine
                  samostojno formirale v bodoče pokrajine itn. Tukaj pa Vlada v tem amandmaju kot
                  prejudica  kot da bo to neko središče nekega dela, sicer neke pokrajine ali ne vem
                  česa in sem proti temu amandmaju. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopšetu. Želi še kdo obrazložiti glas? Prosim, gospod
                  Avberšek.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa. Vem, za kaj gre, če je bila ta pripomba. Gre za mestno občino in za
                  to, ali je lahko terciarnih ali kvartarnih dejavnosti četrtino ali polovico. Jaz
                  se sprašujem drugače. Ali mesto z 20.000 ali pa 30.000 prebivalcev ima lahko samo
                  četrtino oziroma mora imeti polovico terciarnih in kvartarnih dejavnosti? Mislim,
                  da je treba pač obratno gledati in da smo v dosedanjem razvoju nekatera mesta
                  držali navzdol in jim dali samo industrijo, ne pa tercialnih in kvartarnih
                  dejavnosti. Zato seveda ne podpiram tega amandmaja Vlade.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glasujemo o imenovanju Vlade. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je amandma Vlade sprejet.</p>
               <p>Imamo amandma Vlade. Imamo amandma poslanske skupine Združene liste, podpisan
                  gospod Miran Potrč. Je umaknjen? Hvala lepa. S tem je umaknjen tudi amandma
                  gospoda Ivana Verzolaka, ki je dal amandma, da se črta besedilo amandmaja.</p>
               <p>Imamo amandma Vlade: Doda se k 2.d členu, doda se odstavek k 16.a členu in se
                  spremeni tako, da se 16.a člen v celoti glasi: <q>"Mestna občina mora na svojem
                  območju poleg pogojev iz 13. člena tega zakona izpolnjevati še naslednje pogoje:
                  poklicne in srednje šole, ter oddelki visokih šol in fakultet, bolnišnico, omrežje
                  javnih služb, telekomunikacijska središča, univerzitetne in specialne knjižnice,
                  specializirani indokcentri, kulturna dejavnost (gledališča, muzeji, arhivi,
                     lokalne RTV postaja in tisk, športno rekreacijski prostori in objekti,
                     znanstvenoraziskovalna dejavnost.)</q> Želi kdo besedo? Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da samo amandma sprejeli.</p>
               <p>Amandma k 7. členu, 2.d člen, to je amandma Vlade, ki se glasi: <q>"V 52. členu se
                  tretji odstavek črta."</q> Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo še amandma gospoda Janeza Kopača kot prvega podpisanega: Doda se nov 7.a
                  člen, ki se glasi: V tretjem odstavku 52. člena se med besedi <q>"povprečne porabe"</q>
                  vstavi beseda <q>"zagotovljene"</q>. Ugotovimo sklepčnost! Prosim, gospod Mozetič? To je
                  amandma, ki ga vlaga skupina poslancev, prvi podpisani gospod Janez Kopač: Doda se
                  nov 7.a člen, ki se glasi:<gap n="..."/> <stage>(Govor iz klopi.)</stage> Amandmaji se lahko
                  vlagajo na člene, ki so bili v drugi obravnavi spremenjeni oziroma amandmirani. In
                  ta člen je bil amandmiran. Vsebina amandmaja, kot sem rekel prej, ko je šlo za
                  amandma, se tudi nanaša na to. Ne spuščam se v vsebino amandmaja, ampak zgolj iz
                  proceduralnega stališča lahko o amandmaju glasujemo v tretji obravnavi, mislim, da
                  smo že večkrat sprejeli tudi to, da smo dali nov člen. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je amandma sprejet.</p>
               <p>Imamo še en amandma poslanske skupine Krščanskih demokratov, podpisan gospod Ignac
                  Polajnar. To je k 8. členu: Prvi odstavek 73. člena se spremeni tako, da se glasi:
                  <q>"Pokrajina se ustanovi z zakonom na podlagi odločitve občinskih svetov. O
                  odločitvi občinskega sveta se v občini izvede referendum."</q> Gospod Ribičič prosim.
                   </p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Državni zbor je z večino glasov v tem zakonu dosledno zmanjševal vlogo
                  referendumov. No, v skladu s tem je sprejel z večino glasov tudi stališče, da se
                  referendum o ustanovitvi občine, o ustanovitvi pokrajine v občini lahko izvede in
                  da ni več po zakonu obvezen. Sedaj imamo tukaj predlog, da se zopet vzpostavi
                  dosedanja ureditev, se pravi, da bi bil referendum za ustanovitev pokrajine
                  obvezen. Seveda je ideja v tem, da se oteži nastanek pokrajine. In ne glede na to,
                  da so bila prej zavzeta drugačna stališča do referenduma, ki je zapisan direktno v
                  ustavi, se tukaj poskuša z zakonom vztrajati na zelo težkih pogojih za nastanek
                  pokrajine. Glasoval bom proti tej rešitvi.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa gospod predsedujoči. Predlagatelji, ki so pri prejšnji obravnavi - pri
                  drugi obravnavi - dali za ustanovitev pokrajin pred referendum <q>"lahko"</q>, so sami
                  danes oteževali izvedbo ali pa ustanavljanje osnovnih celic, ko se nekaj
                  pridobiva, to je občin. Rekli so, da mora biti ustrezna volja in so to oteževali.
                  Tisto, kar pa organizacija druge stopnje, ko se nekaj daje, ko moraš nekoč
                  pristojnost vzeti, tam bi pa lahko kar z levo roko oddali in to pač gre v redu.
                  Tako, da enkrat govorijo tako, drugič drugače. In še to mislim, da je prav, da se
                  za obliko višje organiziranosti, ko se neko pristojnost oddaja, tudi sprejme ali
                  pa na osnovi nekega širšega konsenza, zato predlagam, da ste za ta amandma. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Prosil bi za mnenje Sekretariat za zakonodajo, kajti tako 8. člen, ki
                  je bil v drugi obravnavi sprejet, oziroma amandma, ki je bil takrat sprejet, da se
                  prvi odstavek 30. člena spremeni tako, da se glasi: "Pokrajina se ustanovi z
                  zakonom na podlagi odločitve občinskih svetov, po odločitvi občinskega sveta se v
                  občini lahko izvede referendum, kakor tudi amandma, ki zgolj spreminja
                  prostovoljnost oziroma dodaja obvezno odločitev sveta na podlagi izvedenega
                  referenduma,</p>
               <p>sprašujem ali sta tako člen, ki je bil drugi amandma, ki je bil  drugi obravnavi
                  sprejet, kot tudi ta amandma, v skladu z ustavo.</p>
               <p>Namreč ustava v 143. členu govori nekoliko drugače. Govori, da se načela in merila
                  za prenos pristojnosti iz prejšnjega odstavka uredijo v zakonu. V prejšnjem
                  odstavku pa piše, da se občine samostojno odločijo v povezovanju v širše
                  samoupravne lokalne skupnosti, tudi v pokrajine. Prosim za pravno razlago.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. O ustavnosti odloča Ustavno sodišče, prosim pa
                  predstavnika sekretariata za mnenje, če ga želi podati gospodu Preglju. Prosim,
                  gospod Baškovič.</p>
               <p>Gospod Pregelj vas sprašuje, če sta 7. in 8. člen v skladu z ustavo? O ustavnosti
                  odloča Ustavno sodišče. <stage>(Ne.)</stage> V redu. Prosim, da ugotovimo
                  prisotnost. Proceduralno, izvolite gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Menim, da bi bilo prav, da sekretariat pove mnenje. Konec koncev ga za
                  to imamo. Saj ne odloča, ampak mnenje pove, ali je predlagani amandma oziroma celo
                  določen predlog zakona v skladu z ustavo. To pristojnost sekretariat ima, jasno da
                  ne odloča. Odloča Ustavno sodišče, ko bo dokument sprejet. Zato prosim, da
                  sekretariat poda mnenje, v kolikor ga ne more, naj pove, da ga ne more, oziroma v
                  kolikor menite, da ni dovolj moj predlog, potem prosim, naj zbor o tem sklepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Namreč, človek ne more treh stvari naenkrat delati, slediti. Tam nekje sem
                  korigiral itd. in nisem sledil dobro prejšnji debati. Sedaj sem šele doumel za kaj
                  gre? Gre za to, če sem prav razumel, v tem 8. členu, ali je ta referendum, ali se
                  lahko izvede, to se pravi fakultativno ali pa naj bi se moral, v tem je razlika.
                  Po mojem je možno eno in drugo. Ker kakršen koli referendum se izvede, pomeni, da
                  gre samo za potrditev tega, kar bo občinski svet kot organ v občini odredil
                  oziroma odločil. Potem je ta ljudska volja samo še potencirana, ker lahko tako
                  vpliva na ta občinski svet, da ne bo mogoče preko in mimo vsega tega šel, tako kot
                  je predlagano tukaj v vladnem predlogu, da se lahko izvede. Pomeni tako, da bodo
                  pač ocenili v občini, kdaj bodo, kdaj pa ne. To je prepuščeno potem tako
                  občinskemu svetu kot ljudem, kot odbornikom in članom tega sveta, da oni pač glede
                  na vse okoliščine, pomembnost ali spornost, pač ta referendum razpišejo. Zame je
                  to čisto v redu. Če se pa reče, da se pa izvede, se pravi, da se mora potrditi, je
                  končno tudi to, ne bi bilo v nasprotju z ničemer, je pač močnejša zaveza. Ni pa
                  rešeno vprašanje, kakšne vrste pa je ta referendum po svojem učinku, ali je
                  posvetovanje ali je obvezen. Če ni nič rečeno, bi človek rekel, da je
                  posvetovalni, ker ni naprej pisanih nobenih konsekvenc. Potem bi morali pa še to
                  detajlirati, tako da ne bi bilo nejasnosti, ampak po moji oceni sta možni obe
                  oceni glede na ustavo. Ne bi rekel, da je zadržek za eno ali za drugo. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa predstavniku sekretariata. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Temeljni nesporazum ni v tem,  ali je referendum obvezujoč ali je
                  zgolj na voljo oziroma stvar presoje oziroma posvetovalni kot ste omenili. To je
                  materija, ki jo za pokrajine ustava ne ureja. Ustava pa zelo natančno v 163. členu
                  ureja, da se občine samostojno odločijo o povezovanju v širše samoupravne lokalne
                  skupnosti, tudi v pokrajine. In potem v drugem odstavku govori, da načela in
                  merila za prenos pristojnosti s  prejšnjega odstavka ureja zakon. Te pristojnosti
                  so pa pristojnosti države, ki jih ta v sporazumu prenese na te širše lokalne
                  skupnosti. V tem členu, ki je bil sprejet v drugi obravnavi, na katerega vi kot
                  sekretariat niste podali nobeno mnenje, vsaj sam ga nisem dobil, in amandma, ki je
                  vložen, obakrat se pojavi predlog dikcije oziroma je že sprejeta dikcija, da se
                  pokrajina ustanovi z zakonom na podlagi odločitve občinskih svetov. Gre za
                  bistveno razliko. Namreč, ta prostovoljnost združevanja občin v širše skupnosti se
                  naenkrat predpiše, da je ta prostovoljnost sicer zaželjena, toda na koncu mora
                  biti zakon. Verjamem, da so predlagatelji sledili neki analogiji za ustanovitev
                  občine, toda ustava tega ne določa. Po mojem mnenju je to določilo protiustavno.
                  Zato še enkrat sprašujem sekretariat, če pove svoje mnenje, v kolikor ga ne more,
                  ga pač ne bo povedal, v kolikor bo ta zakon tako sprejet in bo potrebno sprožiti
                  ustrezni postopek pred Ustavnim sodiščem. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Rad bi to povedal, da je ta določba, da se pokrajina ustanovi z zakonom na podlagi
                  občinskih svetov, točno že notri v sedanjem zakonu o lokalni samoupravi in je ta,
                  samo ta; lahko je sedaj sprememba od veljavne ureditve, ki je v zakonu že ves čas
                  in tudi Ustavno sodišče se je ni nič dotaknilo, tako da to še ni bilo na ustavni
                  ravni nič preizkušeno. Mislim pa, da če se govori v ustavi, da gre za samostojno
                  odločitev občin, seveda, tudi tega zakona ne more biti brez odločitve občinskih
                  svetov. Se pravi, občinski sveti se morajo odločiti in potem zakon samo zaključiti
                  z nekim regularnim aktom. Tako razumem to konstrukcijo in ta do sedaj res ni bila
                  sporna, ker je tudi v zakonu že od vsega začetka tako zapeljano in tako
                  razumljeno. Samo razlagam no.                                </p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo k odločanju. Glasujemo o amandmaju k 8. členu poslanske
                  skupine Krščanskih demokratov. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je amandma sprejet.</p>
               <p>S tem smo končali glasovanje o amandmajih. Želi pred sprejetjem zakona kdo
                  obrazložiti svoj glas? Prosim, gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Glasoval bom za zakon, ker prinaša novosti, namreč kriterije za
                  oblikovanje občin in mest, ki jih dosedanji zakon ni imel. Zaradi pomanjkanja teh
                  kriterijev smo tudi šli na referendum s 339. območji in z njimi reformo lokalne
                  samouprave postavili na slepi tir. Glasoval bom tako kljub temu, da ni bil sprejet
                  nobeden amandma, ki bi na ustrezen način zagotavljal spoštovanje volje ljudi za
                  oblikovanje občin, in sicer iz razloga, saj je na žalost te določbe črtalo že
                  Ustavno sodišče. Glasoval bom za kljub temu, da ob takšni rešitvi, kar zadeva
                  ustanavljanje občin, imamo obvezen referendum za ustanavljanje pokrajin. Bi pa
                  želel ob tem izjaviti dvoje, in to slednje je bolj bistveno.</p>
               <p>Prvič. Sprejete spremembe in dopolnitve zakona v ničemer ne razrešujejo temeljnega
                  ustavno-pravnega vprašanja, po kakšnem postopku ugotavljati voljo prebivalcev na
                  določenem območju, brez česar Državni zbor po ustavi z zakonom občine ne more
                  ustanoviti. To vprašanje bo aktualno tudi v naprej, posebej pri zakonu o določitvi
                  občin. Spremembe zakona bi nam lahko dale dobro podlago za postopno pravno in
                  politično korektno pot pri teritorialni reformi lokalne samouprave, ne dajejo pa
                  nam nobene podlage za to, da to vprašanje rešimo po bližnjicah. In drugi.
                  Ponavljam stališče Združene liste in tudi svoje, da brez ugotavljanja in
                  spoštovanja volje prebivalcev na določenem območju ne bom sodeloval pri končnem
                  sprejemu zakona, s katerim bi državni zbor proti volj prebivalcev teritorialno na
                  novo razdelil državo. To namreč ne bi bila samouprava, ampak prisilna uprava nad
                  teritorialno samoupravo in ljudmi tistih strank, ki se bodo tako odločite.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage></p>
               <p>Zato dajem zakon v celoti na glasovanje. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da je zakon sprejet.</p>
               <p>Imamo še da sklepa. Enega sem vložil jaz, drugega je vložil gospod Kopše. Z
                  gospodom Kopšetom sva se dogovorila, da narediva iz dveh sklepov en sklep, ki se
                  glasi: <q>"Državni zbor Republike Slovenije nalaga Vladi Republike Slovenije, da
                  najpozneje 14 dni pred pričetkom volilne kampanje za občinske svete in župane
                  pojasni volilcem bistvo sprememb pristojnosti občin, Župane in predvidenih bodočih
                  relacij država-občina. Brošura naj bo kratka in razumljiva. Dostavljena naj bo
                  vsakemu gospodinjstvu Republike Slovenije."</q> Gospod Kopše in potem gospod
                  Peršak.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Z gospodom podpredsednikom sva se dogovorila, da bova menjala besedo pojasnilo z
                  besedo brošuro. To je najin dogovor.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz bom podprl ta sklep in rad bi samo to povedal, da mislim, da je eden bistvenih
                  razlogov za to, da se je s tem referendumom v preteklem zgodilo, tako kot se je
                  zgodilo to, da ljudem ni bilo na en ustrezen, seveda razumljiv način razloženo, za
                  kaj gre, ampak jim je bila prezentirana samo politična tekma za take ali drugačne
                  občine in je popolnoma razumljivo, da so se odločali kakor so se. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda in tudi 15. izredno sejo. Kolegice in
                  kolegi nasvidenje.</p>
            </sp>
            <stage type="time">(Seja se je končala 16. septembra 1994 ob 15.32 uri.)</stage>
         </div>
      </body>
   </text>
</TEI>