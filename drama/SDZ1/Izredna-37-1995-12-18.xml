<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">AD632A1390F2B3FDC1257832004838CE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=AD632A1390F2B3FDC1257832004838CE</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <head>DRŽAVNI ZBOR REPUBLIKE SLOVENIJE</head>
               <head type="session">37. izredna seja</head>
               <docDate>(18., 21., 22. in 27. december 1995)</docDate>
               <castList>
                  <castItem>Sejo so vodili: Jožef Školč, predsednik Državnega
                     zbora, dr. Lev Kreft in Vladimir Topler, podpredsednika Državnega zbora</castItem>
               </castList>
               <stage>Seja se je pričela ob 14.02 uri.</stage>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Spoštovane poslanke in kolegi poslanci, gospe in gospodje! Prosil bi vas, da zasedete svoja mesta. Pričenjam 37. izredno sejo Državnega zbora Republike Slovenije.</p>
                  <p>Obveščen sem, da so zadržani in se današnje seje ne morejo udeležiti naslednje poslanke in poslanci: dr. France Bučar, gospa Maria Pozsonec, gospod Roberto Battelli, gospod Jurij Malovrh, dr. Janko Predan. Ugotovimo sklepčnost! (55 prisotnih.)</p>
                  <p>Ugotavljam, da je zbor sklepčen in lahko odloča.</p>
                  <p>Opravičen je tudi gospod Lojze Peterle.</p>
                  <p>Na sejo sem vabil predstavnike Vlade Republike Slovenije in jih prav lepo pozdravljam. 37. izredno sejo Državnega zbora sem sklical po dogovoru na kolegiju, ter na predlog Vlade Republike Slovenije. Dnevni red ste prejeli s sklicem seje z dne 11. decembra. O dnevnem redu bomo odločali po vrstnem redu predlogov in po postopku, ki je določen s 64. členom poslovnika. Prehajamo torej na določitev dnevnega reda.</p>
                  <p>Najprej sprašujem, če želi kdo predlagati posamezno točko za umik z dnevnega reda? Pisno takih predlogov nismo prejeli.</p>
                  <p>Gospod Hvalica.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Ne vem, kako se je točka dnevnega reda, volitve in imenovanja, znašla na dnevnem redu te izredne seje. Ne vem ali je to izrednega, so izredna imenovanja. Skratka predlagam, da se ta točka umakne z dnevnega reda te izredne seje. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Hvalica. Kot se boste spomnili, je bilo to uvrščeno na predlog Sodnega sveta, v dogovoru v kolegiju, da v kolikor pač 37. redna seja ne prične, da se to točko da na to posebno sejo. Če zadošča pojasnilo, ali vztrajate, da se glasuje o umiku? Vztrajate, da se glasuje. Torej ugotavljam... Sprašujem najprej, če želi gospod Anderlič v imenu KVIAZ-a, delovnega telesa, kot predlagatelj točke?</p>
               </sp>
               <sp>
                  <speaker>TONE ANDERLIČ:</speaker>
                  <p>KVIAZ ni predlagal razširitve te seje s to točko dnevnega reda, ampak je predlog prišel s strani Sodnega sveta in tudi s strani vodstva Državnega zbora, da bi vendarle stvari, ki so pripravljene, in za katere bi bilo smiselno, da so opravljene v določenem roku, da se tudi opravijo. Razlog je samo, da očitno ne novembrske, ne decembrske seje, če govorim pač po teh terminih, ni, in pomeni, da od začetka oktobra, takrat ko smo predlagali za tisto sejo točke, dva meseca se ne opravljajo imenovanja, razrešitve in vse drugo, kar pomeni, da cela vrsta inštitucij, vključno s sodišči čakajo na ustrezne kadrovske rešitve, da bi lahko opravljali svoje naloge naprej in ne vidim kakšnega posebnega problema in zarote v zvezi s tem, ampak samo željo, da se stvari tekoče delajo in zaradi tega je ta točka bila tudi predlagana in mi smo se strinjali, da gre na to sejo dnevnega reda. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi kdo v imenu poslanskih skupin razpravljati o tem predlogu za umik? (Ne želi.) Torej dajem na glasovanje predlog za umik točke 12. - volitve in imenovanja z dnevnega reda. Ugotovimo sklepčnost! (46 prisotnih.)</p>
                  <p>Kdo je za? (23 poslancev.) Je kdo proti? (33 poslancev.)</p>
                  <p>Ugotavljam, da predlog ni sprejet. Želi še kdo v zvezi z umiki? (Ne želi.)</p>
                  <p>Prehajamo na obravnavo in sklepanje o predlogih za razširitev dnevnega reda. Najprej je Vlada Republike Slovenije zboru predložila predlog zakona o garanciji Republike Slovenije za obveznosti iz pogodb o prevzemu obveznosti slovenskih dolžnikov iz naslova refinanciranih kreditov izvozno-uvozne banke Združenih držav Amerike EXIM banke ter predlaga zboru, da z obravnavo tega predloga zakona razširi dnevni red 37. izredne seje in ga sprejme po hitrem postopku. Sprašujem predstavnika Vlade, če želi besedo? Izvolite, država sekretarka, gospa Kolarjeva.</p>
               </sp>
               <sp>
                  <speaker>MILOJKA KOLAR:</speaker>
                  <p>Hvala za besedo. Spoštovani zbor! Vlada je, kot je gospod predsednik omenil, predlagala širitev te izredne seje z omenjenim predlogom zakona o načinih in pogojih izpolnjevanja obveznosti iz dvostranih sporazumov. Zakaj Vlada predlaga, da se ta predlog zakona sprejme in da se združita druga in tretja obravnava prav na tej izredni seji? Zaradi tega, ker sprejetje navedenega zakona sodi med izredne potrebe države za to, da se slovenski zavezanci še letos seznanijo z vsebino zakona in odplačevanjem svojih obveznosti do držav članic Pariškega kluba, ki izvirajo iz navedenega zakona in jih bodo začeli odplačevati takoj po ratifikaciji bilateralnih sporazumov. Obenem so podani pogoji, o katerih bo lahko Državni zbor Republike Slovenije glede na predlog Vlade postopal skladno s 194. členom Poslovnika Državnega zbora, tako da bo ta Državni zbor omenjeno razširitev te izredne seje sprejel.</p>
                  <p>Nadalje Vlada predlaga tudi, pa bi kar zdaj podala, če dovolite, gospod predsednik, v zvezi s to točko tudi še dodatno razširitev, ki se navezuje na omenjeni predlog zakona in sicer je to na širitev predloga zakona o poroštvu Republike Slovenije za obveznosti iz pogodbe o prevzemu obveznosti slovenskih dolžnikov iz naslova refinanciranih kreditov Izvozno-uvozne banke Združenih držav Amerike, to je EXIM banke. Ta postopek je potrebno izpeljati zato, da bi se tudi formalno uredila razmerja med Republiko Slovenijo in EXIM Banko, ki sicer sodi v ureditev razmerij Republike Slovenije z državami Pariškega kluba ZDA, vendar predstavlja izjemo od postopkov za sklenitev mednarodnih pogodb. EXIM Banka namreč opravlja refinanciranje dolga v imenu Vlade Združenih držav Amerike. Prav zaradi tega je v tem primeru potrebno, da se sprejme tudi ta predlog zakona o poroštvu. V skladu s 16. členom zakona o kreditnih poslih s tujino, predviden za primere, ko Republika Slovenija sklepa kreditne in poroštvene posle s tujino. Kot je navedeno, bo potrebno v primeru EKSIM banke sprejeti poseben zakon o poroštvu Republike Slovenije in ratificirati poroštveno pogodbo, sklenjeno med Republiko Slovenijo in EXIM Banko. Omenjeni zakon, katerega sprejem predlagamo po hitrem postopku, sodi iz istega razloga, kot je bilo že navedeno pod prvim predlogom zakona, med izredne potrebe države, ker je potrebno čimprej urediti razmerja s Pariškim klubom. Zato predlagamo tudi Državnemu zboru, da uvrsti to na to sejo dnevnega reda. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Najprej razpravljamo o zakonu o garanciji Republike Slovenije za poroštva iz teh pogodb z EXIM Banko. Jaz bi vas prosil seveda za ustrezno tišino v dvorani, da ne bi prihajalo naprej do te vrste nesporazumov. Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? Gospod Pregelj v imenu poslanske skupine SLS.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Poslanska skupina Slovenske ljudske stranke nasprotuje takemu predlogu kot je sedaj predstavljen. Namreč iz gradiva, ki je pred nami, ni čisto jasno razvidno, ali je to tematiko, ta dokument že obravnavalo matično delovno telo. Vsekakor manjka poročilo, trenutno ga jaz ne najdem, samo gradivo je bilo nam poslano tik pred samo sejo. Glede na to, da gre za precejšna sredstva sploh, če so ta sredstva namenjena zgolj preračunu v enem samem letu na hitro, smo izračunali, da gre za približno 9 do 10 milijard tolarjev, menimo, da je potrebno se nekoliko malo bolj posvetiti taki točki dnevnega reda in da se ne da tako na hitro prenesti na dnevni red. Vsekakor bi morali imeti, preden se odločamo, mnenje matičnega odbora, kakor tudi mnenje, jasno sekretariata in v kolikor se ta točka dnevnega reda uvrsti, jasno samo po hitrem postopku, na sejo Državnega zbora, potem je potrebna nekoliko temeljitejša seznanitev s takim aktom. Zavedamo se, da je lahko tak zakon nujno potreben, toda zakaj Vlada vedno pride s takimi zakoni tik pred zdajci in nas postavlja pred zid. Zato se kot predstavniki opozicije s takim postopkom ne moremo strinjati in predlagamo, da se ta točka, dokler ne bo znano mnenje matičnega odbora in sekretariata, ne uvrsti na dnevni red. Res, da gre zgolj za garancijo in poroštvo, toda tako kot se razume dikcija samega zakona, bo skorajda zagotovo dobršen del te garancije potrebno unovčiti, kar pomeni obremenitev proračuna in s tem tudi določitev proračuna že pred samo njegovo obravnavo obravnavo. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo v imenu poslanske skupine? Gospod Mozetič.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala lepa. Drage kolegice, dragi kolegi. Že sama ta seja, izredna, na petindvajseti oziroma blizu petindvajsetega in pa blizu silvestra me spominja na to, kako smo včasih oziroma so nisem jaz, ker nisem delal v izvozu, pač pa v obrambni službi dosti vezano na izvoz smo zadnje oziroma so zadnje dneve izvozniki delali izvozne deklaracije in izvažali po petindvajsetem decembru v carinska skladišča, dobro za nas je bil to izvoz, ker od tistega časa naprej Evropa ni nobena več zahodna ni delala. Sedaj jaz verjamem Vladi, da je vse to koristno, vendar sprašujem se pa in sprašujem tudi Vlado, ali bo konec sveta 31. decembra? Ker sedaj, če je treba do 31. decembra sprejeti ali bo Vlada odstopila po 31. decembru, ali bo parlament razpuščen? Kaj je narobe, da sedaj na vrat na nos dobivamo določene zakone gor, za katere niti ni rečeno, da jih moramo sprejeti do konca, dobro razumem, nekatere je bilo rečeno jih moramo sprejeti do konca leta. Ampak sedaj tudi razumem, da se mudi v zvezi s temi pogodbami ampak ne verjamem, da se tako mudi da ja treba to sprejeti ravno v teh zadnjih dneh novega leta, ker sicer pa pristajamo na to, da je 31. december nek magičen dan, po 31. decembru s 1. januarjem bo, ne vem, ali bo druga Vlada, ali drug parlament, ali bo druga država, ne vem. Tako, da jaz se ne bom nič opredelil do tega, ker pač Vlada me ni prepričala ne v eno ne v drugo smer. In poslanska skupina bo sicer delala vsak poslanec po svoje.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo v imenu poslanske skupine? Ne želi, torej, gospod Pregelj ali boste formalizirali predlog v skladu s 64. členom, ali lahko preidemo k glasovanju? Izvolite.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Vsekakor potrebujemo določen čas za premislek. Zato bi naša poslanska skupina prosila za deset minut pavze, da se posvetujemo. Glede na to, da nimamo ustreznih mnenj matičnega odbora, kakor mnenja sekretariata, se v resnici o takem zakonu skorajda ne da odločati, sploh zato, ker je predlagan po hitrem postopku. In že na podlagi našega poslovnika je potrebno za odločanje o hitrem postopku na seji zbora imeti mnenje matičnega odbora. Zato menim, da, gospod predsednik, v kolikor želite, da se zbor odloči in ta zakon sprejme na dnevni red, da prekinete sejo Državnega zbora, da se sestane matični odbor in pripravi potrebna mnenja, sicer bo naše delo popolnoma nekorektno, ne bo v skladu s poslovnikom in tudi proti našim običajnim uzancam. Zavedati se moramo, da obstaja pravilo, da se na seje Državnega zbora ne uvrščajo tisti dokumenti, za katere ni pripravljeno poročilo matičnega odbora. Verjamem, da je na tej seji še nekaj takih točk. Kasneje bomo imeli celo težave pri določanju rokov za vlaganje amandmajev, toda kljub vsemu bi prosil, da v tem primeru, kot predsednik to pravico imate, ugotovite, da ni materialnih možnosti za uvrstitev na to sejo Državnega zbora, točke, za katero pač ni ustreznih mnenj - da sejo Državnega zbora prekinete in zahtevate oziroma daste na glasovanje, da Državni zbor odloči in zahteva od matičnega odbora poročilo. Potem bi bilo pač odločanje možno. V kolikor tega ne storite, naša poslanska skupina zahteva deset minut odmora. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Pregelj, jaz sem vas v skladu s tretjim odstavkom 64. člena pozval, da podate formalen predlog, zato da pred odločanjem Državni zbor lahko zahteva mnenje matičnega delovnega telesa. V vsem drugem seveda ste interpretirali poslovnik napačno. In je mogoče uvrščati na izredno sejo točke pod pogoji, o katerih sedaj razpravljamo. Če pa boste v imenu poslanske skupine predlagali, da se sklicujete na ta odstavek 64. člena, in da zahtevate, da naj se pred uvrstitvijo na dnevni red tudi do tega opredeli matično delovno telo, bom to dal na glasovanje, brez da si boste vzeli deset minut, da boste prišli do takega sklepa. Predlagate to? (Da.) V redu. Sprašujem Vlado, če želi dodatno pojasniti pred glasovanjem, ker ima to pravico? Izvolite!</p>
               </sp>
               <sp>
                  <speaker>MILOJKA KOLAR:</speaker>
                  <p>Hvala za besedo. Razlog, zakaj je Vlada šele zdaj prišla z omenjenim predlogom je ta, da so dejansko, kot vsi veste, potekala pogajanja in je v bistvu šele sedaj pred parimi dnevi postalo jasno, kakšen položaj ima EXIM Banka, in da bo zaradi tega posebnega položaja EXIM Banka v odnosu do Vlade Združenih držav Amerike potrebno ta status posebej urejati, tako kot predlagamo zdaj s predlogom zakona o poroštvih. To je razlog, zakaj je Vlada prišla vsaj s tem drugim delom predloga zakona v parlament šele pred parimi dnevi. Nadalje pa bi rada poudarila, da predlog zakona za delitev dolgov po Pariškem klubu, da gre tukaj za čisti alucirani dolg, da gre tu za dolg, kjer so znani končni porabniki in ti končni porabniki so samo slovenska podjetja. To se pravi, tukaj ne gre za noben dolg, ki bi bil kakorkoli lahko sporen bodisi z vidika dviga embarga ali sukcesije bivše SFRJ. Še enkrat želim poudariti, da gre res za čisti alucirani dolg, kjer so znani končni porabniki, to pa so slovenska podjetja. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Prehajamo na glasovanje, da pred odločanjem o širitvi dnevnega reda pridobimo mnenje matičnega delovnega telesa, ali se strinja s širitvijo ali ne. Ali je odločitev jasna? (Da.) Ugotovimo sklepčnost! (57 prisotnih.)</p>
                  <p>Kdo je za? (29 poslancev.) Je kdo proti? (28 poslancev.)</p>
                  <p>Ugotavljam, da je predlog sprejet.</p>
                  <p>Odrejam 15 minut odmora za pridobitev mnenja, ali odbor  podpira to širitev ali ne. Matični delovni odbor je Odbor za finance. Sejo nadaljujemo ob 15.45 uri.</p>
               </sp>
               <stage>(Seja je bila prekinjena ob 14.22 uri in se je nadaljevala ob 15.00 uri.)</stage>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Prosil bi vas, če zasedete svoja mesta. Nadaljevali bomo z odločanjem o dnevnem redu. Ugotovimo sklepčnost! (36 prisotnih.) Ponovno ugotovimo sklepčnost! (50 prisotnih.)</p>
                  <p>Ugotavljam, da je zbor sklepčen in lahko nadaljuje.</p>
                  <p>Prosim, gospoda Kopača, da pove mnenje o uvrstitvi na dnevni red.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala za besedo. Odbor je na tej hitro sklicani 106. seji obravnaval tako predlog zakona o načinu in pogojih izpolnjevanja obveznosti z dvostranskim sporazumom za prevzem slovenskega dolga, ki izvira iz dvostranskih sporazumov za konsolidacijo dolga bivše SFRJ, sklenjenih med SFRJ in državami članicami Pariškega kluba v obdobju od 1984 - 1988, kjer gre za drugo obravnavo in predlog zakona o garanciji Republike Slovenije za obveznosti iz pogodbe o prevzemu obveznosti slovenskih dolžnikov iz naslova refinanciranih kreditov Izvozno uvozne banke Združenih držav Amerike oziroma EXIM Banke, kjer gre za hitri postopek.</p>
                  <p>Odbor je obravnaval tako postopek, kot tudi vsebino obeh zakonov, kajti s samo vsebino smo bili seznanjeni že od prve obravnave predloga zakona v zvezi s prevzemom poroštev za države članice Pariškega kluba in predlagamo, da oba ta zakona Državni zbor uvrsti na dnevni red 37. izredne seje. S samo vsebinsko razpravo pa smo praktično že zaključili in čakamo samo še na mnenje Sekretariata za zakonodajo in pravne zadeve, ki ga bomo obravnavali jutri pred nadaljevanjem redne seje in predvidevam, da bo odbor tudi podprl sprejem obeh predlogov zakonov. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Prehajamo na odločanje o razširitvi dnevnega reda. Najprej glasujemo o predlogu razširitve za predlog zakona o garanciji Republike Slovenije za obveznosti iz pogodbe o prevzemu obveznosti slovenskih dolžnikov iz naslova refinanciranih kreditov Izvozno uvozne banke Združenih držav Amerike. Ugotovimo sklepčnost! (59 prisotnih.)</p>
                  <p>Kdo je za? (37 poslancev.) Je kdo proti? (17 poslancev.)</p>
                  <p>Ugotavljam, da je predlog razširitve sprejet. Zbor bo navedeni zakon obravnaval kot 2.a točko dnevnega reda.</p>
                  <p>Na glasovanje dajem tudi predlog, da se navedeni zakon sprejme po hitrem postopku. Ugotavljam prisotnost. Kaj pa želite? Tukaj ni obrazložitve pri hitrem postopku. Ugotovimo sklepčnost! (62 prisotnih.)</p>
                  <p>Kdo je za? (40 poslancev.) Je kdo proti? (10 poslancev.)</p>
                  <p>Ugotavljam, da je predlog za sprejem navedenega zakona po hitrem postopku sprejet.</p>
                  <p>Prehajamo k drugemu predlogu širitve, in sicer k predlogu zakona o načinu in pogojih izpolnjevanja obveznosti iz dvostranskih sporazumov za prevzem slovenskega dolga, ki izvira iz dvostranskih sporazumov za konsolidacijo dolga bivše SFRJ, sklenjenih med SFRJ in državami članicami Pariškega kluba v obdobju 1984, 1988 v drugi obravnavi. Vlada zboru predlaga, da z obravnavo tega predloga zakona razširi dnevni red 37. izredne seje. Za mnenje Vlade ste slišali. Sprašujem, če potrebujemo mnenje predstavnika sekretariata? (Ne.). Poročevalec matičnega delovnega telesa je podal mnenje. Želijo besedo predstavniki poslanskih skupin? (Ne želijo.)</p>
                  <p>Torej dajem na glasovanje predlog za razširitev dnevnega reda z navedenim predlogom zakona. Ugotovimo sklepčnost! (48 prisotnih.) Sredi glasovanja smo gospodje. Sredi glasovanja smo in boste kasneje dobili besedo.  </p>
                  <p>Kdo je za? (34 poslancev.) Je kdo proti? (8 poslancev.)</p>
                  <p>Ugotavljam, da je predlog sprejet.</p>
                  <p>Izvolite. Gospod Podobnik ima proceduralni predlog. Predlog širitve je sprejet.</p>
               </sp>
               <sp>
                  <speaker>JANEZ PODOBNIK:</speaker>
                  <p>Gospod predsednik! Že pri prejšnjem glasovanju, ko smo glasovali o hitrem postopku, niste dali besedo poslanskim skupinam. Namreč, vedno je pač po poslovniku, da se lahko o hitrem postopku vsaj poslanska skupina izjasni. Sedaj, ko ste dali razpravo, sem se v imenu poslanske skupine oglasil, pa nisem dobil besede in protestiram. Razpravljal bi o tem zakonu in nisem dobil besede in ste kar izglasovali do konca. Tako ne gre. Dvignil sem roko in so vsi videli, da sem držal roko dvignjeno.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Podobnik! Odprl sem sedaj - če me boste pozorno poslušali - razpravo o predlogu za širitev in predlogov za hitri postopek. V imenu poslanske skupine si je besedo vzel gospod Pregelj in podal tudi predlog, o katerem smo glasovali. Ne, za tisti zakon, ker jaz nisem kriv, če so drugi govorili tudi o drugih zakonih. Pozval sem za razpravo o širitvi tistega zakona, tako da menim, da sem ravnal korektno. In pri drugem sem naredil isto. Imate proceduralno besedo, gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Najprej se po proceduri 64. člena prvega odstavka razpravlja o razširitvah. Ko so vse razširitve izglasovane ali pa zavrnjene, pridejo na vrsto predlogi za hitri in skrajšani postopek. In tukaj ste kršili postopek. Vi bi morali najprej dati ta drugi zakon še na glasovanje za razširitev in potem pride na vrsto odločanje o hitrem postopku. Zato nas je tudi presenetilo, ker smo želeli o hitrem postopku razpravljati.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Pregelj! Tudi vam ponavljam, kaj sem dal v razpravo. Lahko si boste pogledali še na magnetofonskem traku in v zapisniku seje. In sicer, da ne čitam zakona. Vlada Republike Slovenije je zboru predložila zakon v ustreznem tekstu ter predlaga zboru, da z obravnavo tega predloga zakona razširi dnevni red 37. izredne seje in ga sprejme po hitrem postopku. Potem sem pozval Vlado, da poda svoje razloge. Gospa Kolarjeva jih je podala, potem sem pozval poročevalca matičnega delovnega telesa, ki ni želel besede, ker se matično delovno telo ni sestalo itd. Odprta je bila diskusija o predlogu za širitev in postopku. To je možno zaradi tega, ker je prišel predlog za širitev po hitrem postopku po tem, ko je bil sklic izredne seje že podan, medtem ko bomo za druge hitre postopke razpravljali posebej, tako da menim, da sem ravnal korektno in tako tudi vedno delamo. Poslanke in poslance bi prosil za pozornost v dvorani, ker na tak način potem ne izgubljamo predragocenega časa, če poslušamo tiste, ki govorijo. Še to sem dolžan povedati, da bomo navedeni predlog, o katerem smo nazadnje glasovali, obravnavali kot 9.a točko dnevnega reda. Sprašujem, če želi v zvezi s širitvijo še kdo besedo? (Ne.)</p>
                  <p>Prehajamo na razpravo in odločanje o hitrih postopkih. Najprej je Vlada Republike Slovenije predložila zboru predlog zakona o zagotovitvi sredstev za odpravo posledic neurja s poplavo, točo in burjo v letu 1995 in predlaga, da ga sprejmemo po hitrem postopku. Ali želi besedo predlagatelj zakona? Besedo dajem ministru Gantarju.</p>
               </sp>
               <sp>
                  <speaker>DR. PAVLE GANTAR:</speaker>
                  <p>Spoštovani predsednik, spoštovane poslanke in poslanci! Vlada predlaga hitri postopek zato, ker gre za sanacijo - odpravo posledic. Bliža se konec leta. Tu so predvidena tudi sredstva že za letošnje leto in da so tudi opravljena že dela, ki jih je potrebno plačati, zato bi predlagal, da se ta zakon dejansko obravnava po hitrem postopku. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Ali želi besedo poročevalec matičnega delovnega telesa? (Ne.) Ali želi besedo predstavnik sekretariata? (Ne.) Ali želijo besedo predstavniki poslanskih skupin? (Ne.) Na glasovanje dajem predlog, da se navedeni predlog zakona sprejme po hitrem postopku. Ugotovimo sklepčnost! (59 prisotnih.)</p>
                  <p>Kdo je za? (52 poslancev.) Je kdo proti? (2 poslanca.)</p>
                  <p>Ugotavljam, da je predlog sprejet.</p>
                  <p>Prehajamo na skrajšane postopke. Vlada Republike Slovenije je v obravnavo zboru predložila predlog zakona o spremembi zakona o veterinarstvu in predlaga zboru, da ga sprejme po skrajšanem postopku. Matično delovno telo s predlogom predlagatelja zakona za sprejem predloga zakona po skrajšanem postopku soglaša. Sprašujem predstavnika Vlade, če želi besedo? Izvolite. Besedo dajem gospodu Leniču.</p>
               </sp>
               <sp>
                  <speaker>JERNEJ LENIČ:</speaker>
                  <p>Spoštovane poslanke in poslanci, Vlada predlaga spremembo zakona o veterinarstvu v tistem delu, kjer govori zakon o lastninjenju. Namreč po zaključenih  postopkih razdelitve družbenega premoženja v državne zavode in po postopkih, ki opredeljujejo ostanek družbenega kapitala, ki je pri veterinarskih zavodih ostal za lastninjenje, smo ugotovili, da pravzaprav opisani postopek v zakonu otežuje lastninjenje in da bi praktično z vsemi postopki javne prodaje pri veterinarskih zavodih prišlo do izgub. Zato predlagamo skupaj z Ministrstvom za ekonomske odnose spremembe in prosimo za skrajšani postopek. Hvala lepa.</p>
               </sp>
               <sp>
                  <speaker>PREDSEDNIK JOŽE ŠKOLČ:</speaker>
                  <p>Hvala lepa. Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Dajem predlog za sprejem navedenega predloga zakona po skrajšanem postopku na glasovanje. Navedeni predlog ne bo sprejet, če mu bo nasprotovala najmanj ena tretjina  navzočih poslancev. Ugotovimo sklepčnost! (67 prisotnih.)</p>
                  <p>Kdo je za? (30 poslancev.) Je kdo proti? (29 poslancev.)</p>
                  <p>Ugotavljam, da predlog za skrajšani postopek ni sprejet, zato bo zbor po običaju navedeni predlog zakona obravnaval v prvi obravnavi in se zato umakne z dnevnega reda.</p>
                  <p>Vlada Republike Slovenije nadalje zboru predlaga predlog zakona o spremembah in dopolnitvah zakona o skladu kmetijskih zemljišč in gozdov Republike Slovenije po skrajšanem postopku. Matično delovno telo s predlogom predlagatelja zakona za sprejem predloga zakona po skrajšanem postopku soglaša. Sprašujem predstavnike Vlade, ali želijo besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.)</p>
                  <p>Dajem na glasovanje predlog za sprejem navedenega predloga zakona po skrajšanem postopku. Velja enako, da predlog ne bo sprejet, če mu bo nasprotovala najmanj ena tretjina navzočih poslancev. Ugotovimo sklepčnost! (60 prisotnih.)</p>
                  <p>Kdo je za? (39 poslancev.) Je kdo proti? (5 poslancev.)</p>
                  <p>Ugotavljam, da je predlog za skrajšani postopek sprejet.</p>
                  <p>Vlada Republike Slovenije je v obravnavo zboru predložila predlog zakona o dopolnitvah zakona o lastninskem preoblikovanju podjetij in predlaga zboru, da ga sprejme po skrajšanem postopku. Matično delovno telo s predlogom predlagatelja soglaša. Sprašujem predstavnika Vlade ali želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.)</p>
                  <p>Torej dajem na glasovanje predlog za sprejem navedenega predloga zakona po skrajšanem postopku. Predlog ne bo sprejet, če mu bo nasprotovala najmanj 1/3 prisotnih poslancev. Ugotovimo sklepčnost! (67 prisotnih.)</p>
                  <p>Kdo je za? (51 poslancev.) Je kdo proti? (1 poslanec.)</p>
                  <p>Ugotavljam, da je predlog za skrajšani postopek sprejet.</p>
                  <p>Vlada Republike Slovenije je v obravnavo zboru predložila predlog zakona o spremembah in dopolnitvah zakona o varstvu okolja in predlaga zboru, da ga sprejme po skrajšanem postopku. Matično delovno telo s predlogom soglaša. Sprašujem predstavnika Vlade, ali želi besedo? (Ne želi.) Želi besedo poročevalec matičnega delovnega telesa? (Ne sliši.) Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.)</p>
                  <p>Torej na glasovanje dajem predlog za sprejem navedenega predloga zakona po skrajšanem postopku. Velja, da predlog ne bo sprejet, če mu bo nasprotovala 1/3 navzočih poslancev. Ugotovimo sklepčnost! (54 prisotnih.)</p>
                  <p>Kdo je za? (42 poslancev.) Je kdo proti? (3 poslanci.)</p>
                  <p>Ugotavljam, da je predlog za skrajšani postopek sprejet.</p>
                  <p>Sprašujem, če želi v zvezi z dnevnim redom še kdo besedo? (Ne želi.) Torej prehajamo na sprejem dnevnega reda. Pod točko volitve in imenovanja bo zbor obravnaval predloge odlokov, in sicer: o imenovanju namestnika javnega pravobranilca Republike Slovenije za izvolitev v sodniško funkcijo 28 predlogov o razrešitvi okrožnega državnega tožilca na Okrožnem državnem tožilstvu v Ljubljani. Nadalje odloke o številu sodnikov za prekrške s sedežem v Ilirski Bistrici, odlok o razrešitvi sodnice za prekrške s sedežem v Radljah ob Dravi - predstojnico organa, odlok o razrešitvi sodnice za prekrške s sedežem v Ljubljani, odlok o izvolitvi treh sodnic za prekrške s sedežem v Ljubljani, odlok o izvolitvi sodnika za prekrške s sedežem v Novi Gorici, odlok o spremembah in dopolnitvah odloka o sestavi Odbora za zdravstvo, delo, družino in socialno politiko in o izvolitvi predsednika, dveh podpredsednic, članov odbora, potem odlok o spremembah in dopolnitvah odloka o sestavi Odbora za mednarodne odnose in o izvolitvi predsednika, podpredsednika in članov odbora in odlok o razrešitvi in izvolitvi člana komisije po zakonu o nezdružljivosti opravljanja javne funkcije s pridobitno dejavnostjo. In pa še odlok o spremembi odloka o sestavi Odbora za obrambo in o izvolitvi predsednika, podpredsednika in članov odbora. To točko bo zbor obravnaval v četrtek, 21. decembra ob 10. uri.</p>
                  <p>Prehajamo na glasovanje o dnevnem redu v celoti. Predlagam, da ga ne berem.</p>
                  <p>Na glasovanje dajem predlog dnevnega reda v celoti.</p>
                  <p>Gospod Pregelj ima pred tem proceduralni predlog. Izvolite.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Imam proceduralno vprašanje in proceduralni predlog. Prvo vprašanje. Mogoče sem preslišal, to da na podlagi poslovnika ne razumem, kako bomo obravnavali zakone, ki so v tretji obravnavi oziroma do kdaj se lahko vlagajo amandmaji k tem zakonom. Namreč amandmaji še vedno prihajajo na klop, na primer k carinski tarifi. Po poslovniku seveda, glede na to, da je bila carinska tarifa na prejšnji seji Državnega zbora, roki niso tekli tako, kot je zahtevano. Na podlagi 194. člena je sicer možno po sedmih dneh, kadar so pri drugi obravnavi sprejeti amandmaji k besedilu zakonskega predloga, opraviti tretjo obravnavo, ni pa nič napisano, kako je z amandmaji, bi prosil predsedujočega, da nas o tem obvesti, oziroma nam da o tem pojasnilo, imam pa še predlog, da se nova 2.a točka, ta, ki se nanaša na garancijo EKSIM banke obravnava potem, ko bomo dobili pisno poročilo matičnega odbora in sekretariata, da, ker je na, če sem prav razumel, na vrstnem redu kot tretja točka oziroma nova 2.a točka in predlagam, da se obravnava šele takrat. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Pregelj, kar se tega zadnjega tiče, je bilo še vedno tako, da smo dobili poročilo matičnega delovnega telesa. Ker gre za hitri postopek se to uvršča med hitre postopke, obravnavano pa bo takrat, ko bomo dobili to poročilo. Kar se tiče teh carinskih zadev oziroma amandmajev velja povedati, da je to uvrščeno na sejo zbora na predlog Državnega zbora in se bodo amandmaji vlagali do začetka obravnave. Tudi to smo že počeli in bomo torej delali v skladu z običaji.</p>
                  <p>Lahko preidemo na glasovanje o dnevnem redu v celoti?</p>
                  <p>Ugotovimo sklepčnost! (61 prisotnih.)</p>
                  <p>Kdo je za? (42 poslancev.) Je kdo proti? (15 poslancev.)</p>
                  <p>Ugotavljam, da je dnevni red sprejet.</p>
                  <p>Še obvestilo v zvezi s potekom današnjega zasedanja. Želim vas obvestiti, da bo zbor delal danes najprej do 16.45, nato bomo naredili odmor do 17.30 in bomo nadaljevali do 21.00 ure. S sejo bomo tako, kot sem vam rekel, pri točki volitve in imenovanja nadaljevali v četrtek, dne 21.12. ob 10.00 uri in seveda potem do konca te seje.</p>
                  <p>Odmor ni za popoldanski počitek, ampak za možnost, da se udeležite</p>
                  <p>otvoritve razstave o slovenskem kozolcu, ki so jo v Državnem zboru pripravljali že mesec dni prej.</p>
                  <p>Kar se tiče še poteka, na 37. izredni seji bomo najprej obravnavali 7. in 8. točko dnevnega reda, vse to je pa potrebno zaradi obsežnosti gradiva in nadaljnjega postopka za objavo v Uradnem listu. Drugače ta izredna seja nima svojega posebnega smisla in prosil bi, da tudi o tem glasujemo, da preskočimo dnevni red.</p>
                  <p>Ugotavljamo prisotnost! Gospodje, prosil bi vas za pozornost v dvorani, ker me poslanski kolega gospod Geržina opozarja, da ne sliši, o čem bomo glasovali.</p>
                  <p>Glasovali bomo o tem, da najprej v obravnavo vzamemo točki 7. in 8., ju sprejmemo zato, da ju bo mogoče pripraviti za objavo v Uradnem listu. In tako ste dobili tudi v sklicu seje. Ugotovimo sklepčnost! (57 prisotnih.)</p>
                  <p>Kdo je za? (42 poslancev.) Je kdo proti? (9 poslancev.)</p>
                  <p>Ugotavljam, da je predlog sprejet.</p>
                  <p>Prehajamo na <title>7. TOČKO DNEVNEGA REDA</title> in bi prosil predstavnika predlagateljev, da si vzame besedo. Izvolite.</p>
               </sp>
               <sp>
                  <speaker>JANKO DEŽELAK:</speaker>
                  <p>Spoštovani predsednik, poslanke in poslanci! Državni zbor Republike Slovenije je predlog zakona o carinski tarifi v drugi obravnavi sprejel na 36. seji kot primerno podlago za pripravo zakona za tretjo obravnavo. Pri pripravi zakona za tretjo obravnavo je predlagatelj upošteval amandmaje, stališča in sklepe, ki jih je sprejel ta Državni zbor. Državni zbor je k tarifnemu delu zakona sprejel tudi nekatere predloge amandmajev, ki so v nasprotju s cilji in osnovnimi izhodišči tega zakona, to je racionalna zaščita slovenske proizvodnje. V dveh primerih Vlada predlaga svoje amandmaje k tarifnemu delu predloga zakona za tretjo obravnavo, ki jih podpira tudi Odbor za gospodarstvo tega Državnega zbora. Predlogi za spremembo tarifnega dela zakona so še prihajali tudi po drugi obravnavi zakona v Državnem zboru. V zvezi z navedenimi predlogi je bilo opravljenih tudi nekaj usklajevanj z Gospodarsko zbornico Slovenije, pri čemer so bila praktično v vseh primerih upoštevana mnenja Gospodarske zbornice Slovenije. Na podlagi navedenih predlogov oziroma vloženih amandmajev so bili oblikovani tudi amandmaji Odbora za gospodarstvo tega Državnega zbora, ki jim Vlada Republike Slovenije ne nasprotuje oziroma jih podpira. Prav tako smo pri pripravi predloga zakona, vključno z amandmaji za tretjo obravnavo upoštevali pripombe Sekretariata Državnega zbora za zakonodajo in pravne zadeve. V skladu z navedenim predlagam, da Državni zbor danes opravi tretjo obravnavo predloga zakona o carinski tarifi ter ga sprejme in s tem omogoči njegovo uporabo s 1.1.1996 in se na ta način izogne velikim nestabilnostim v ekonomiji, v realnem sektorju, v kolikor do uveljavitve tega zakona v tem terminu ne bi prišlo. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Predlog zakona je obravnaval Odbor za gospodarstvo kot matično delovno telo. Poročevalca sprašujem, če želi besedo? Izvolite, gospod Feri Horvat.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Hvala za besedo, gospod predsednik. Spoštovane kolegice in kolegi! Odbor je obravnaval prejšnji teden predlog za tretjo obravnavo in ugotovil, da je Vlada upoštevala sprejete amandmaje v drugi obravnavi, kar ugotavlja tudi Sekretariat za zakonodajo. Kot vidimo, je bilo vloženih precej dodatnih amandmajev, ki jih je odbor tudi obravnaval in se do njih opredelil, seveda do tistih, ki jih je dobil do dneva obravnave predloga zakona. Pridružujem se ugotovitvi ministra Deželaka, da je Vlada dejansko opravila zelo obsežno in potrpežljivo usklajevanje amandmajev z gospodarstvom, konkretno z Gospodarsko zbornico. Na tem je vztrajal tudi odbor in je bilo to upoštevano. To je bilo primerno glede na kompleksnost, občutljivost in tudi kompliciranost, tako zakona kot tudi predlaganih amandmajev, če se je hotelo zagotoviti osnovno funkcijo zakona, to je zaščitno funkcijo in zagotoviti tudi ustrezno konsistentnost zakona. Odbor je sam na osnovi predlogov, ki jih je dobil, predlagal nekaj amandmajev. Opredelil se je tudi do amandmajev Vlade in predlagam, da sledite temu pregledu in tudi stališčem odbora in da podprete oziroma glasujete za amandmaje odbora kot da sledite tudi podpori amandmajem Vlade in podpori drugim vloženim amandmajem.</p>
                  <p>Dovolil bi si še reči, da pomeni ta zakon, zakon o carinski tarifi, skupaj s carinskim zakonom dva, sicer morda za koga majhna, a gotovo zanesljiva koraka v Evropo, ki pomenita ne le približevanje Evropi, ampak dejansko vključevanje v evropski carinski sistem, tako da predlagam, da zakon v tretji obravnavi sprejmemo in da ga lahko dejansko uveljavimo s 1.1. prihodnjega leta. Hvala lepa.</p>
               </sp>
               <sp>
                  <speaker>PREDSEDNIK JOŽE ŠKOLČ:</speaker>
                  <p>Hvala lepa. Želi predstavnik Sekretariata in pravne zadeve besedo? (Ne želi.) Želijo besedo predstavniki poslanskih skupin? (Ne želijo.) Sprašujem poslanke in poslance, če želi še kdo vložiti amandma, ker kasneje to ne bo več možno. Gospod Henigman, prosim, dajte ga vložiti, da zapremo ta del postopka. Gospod Henigman, pozivam vas, da vložite amandma, če veste, kateri amandma bi želeli vložiti.</p>
                  <p>Dajem vam 10 minut odmora. Sejo nadaljujemo osem minut do četrte ure. Poslanke in poslance bi pa prosil za točno udeležbo.</p>
               </sp>
               <stage>(Seja je bila prekinjena ob 15.33 uri in se je nadaljevala ob 15.45 uri.)</stage>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Ugotovimo prisotnost za nadaljevanje seje. Ugotovimo sklepčnost! (19 prisotnih.) Ugotovimo sklepčnost! Vodje poslanskih skupin naprošam, da zagotovijo sklepčnost v dvorani.(38 prisotnih.) Ugotovimo sklepčnost! (45 prisotnih.) Ugotovimo sklepčnost! Vodje poslanskih skupin naprošam, da nekaj storijo za trdo prisluženo plačo. (46 prisotnih.) Dobili smo še tri amandmaje, ki jih bomo razmnožili in jih boste dobili na klop, in sicer so prvega podpisali gospod Jug in 10 poslancev, ki se glasi: "Pri tarifnih oznakah 9201, 9202, 9203, 9204, 9205, 9206, 9207 in 9209 se pri carinski stopnji doda opomba." Potem je za poslansko skupino za gospoda Ignaca Polajnarja gospod Henigman podpisal amandma oziroma dva amandmaja k tarifni oznaki 7219: "Ploščato valjani izdelki iz nerjavnega jekla širine 600 mm in več pri celotni skupini, hladno valjeni - upam, da je to točno - brez nadaljnje obdelave od tarifne oznake 7231 do 7219. 35 se spremeni carinska stopnja z 10 na 6 in doda opomba 1. In drugi amandma k tarifni oznaki 7223 00, 7223 00 hladno vlečena žica iz nerjavnega jekla pri celotni tarifni skupini oziroma pri tarifnih oznakah 7223.00 - 110, 7223.00 - 190, 7223.00 - 210 in 7223.00 - 990 spremeni carinska stopnja z 10 na 6  in doda opomba 1. Skupina desetih poslank in poslancev s prvopodpisano gospo Matejo Kožuh-Novak je vložila amandma k tarifni skupini 2402. Pri tarifnih skupinah 2402 10 000, 2402 - 90 000, 2402 10 - 100 in devetsto in 2403 - 91 000, 2403 99, 2403 - 99 100 in 2403 - 99 900 se carinska stopnja s 15 zviša na 60. To so amandmaji, ki jih nimate v pregledu, dobili pa jih boste na klop.</p>
                  <p>Po tem so izpolnjeni pogoji, da gremo h glasovanju o posameznih amandmajih. Amandmaji se več ne vlagajo. Šli bomo po pregledu in ko posamezen amandma ne bo v pregledu, vas bom na to še posebej opozoril. Upam, da ni potrebno to brati, zato vas bom opozarjal, na kateri strani smo in pri kateri številki, kdo je predlagatelj in kaj meni matično delovno telo in kaj meni Vlada.</p>
                  <p>Amandma pod številko 1 je vložil Odbor za gospodarstvo. Vlada mu ne nasprotuje, je pa amandma na amandma skupine poslancev s prvopodpisanim Alojzijem Metelkom. Želi kdo besedo? Gre k tarifni oznaki 0204. Gospod Jančar.</p>
               </sp>
               <sp>
                  <speaker>JANEZ JANČAR:</speaker>
                  <p>Hvala lepa, gospod predsednik. Sam temu amandmaju ne bi mogel nasprotovati, je pa izredno zavajajoč. Glede na to, da je drugi amandma, ki ga je vložila ista poslanska skupina, naredil carinske stopnje za to meso s 30 na 60%, tako zaščitil ta trg pred vsakim uvozom, kar pomeni, da bomo imeli doma izredno drago meso, da bodo šle cene gor. Delavce dajemo na trg in zahtevamo evropsko produktivnost, pa dajmo jo zahtevati še od koga drugega. Če bomo to sprejeli, to pomeni samo to. Zato predlagam, da lahko prvi amandma sprejmemo, drugega moramo pa zavrniti. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo besedo o amandmaju na amandma? Gospod Metelko. Tudi o amandmaju, ker sta to povezani zgodbi.</p>
               </sp>
               <sp>
                  <speaker>ALOJZIJ METELKO:</speaker>
                  <p>Hvala. Gospod predsednik, spoštovani zbor! Amandma pod številko se nanaša, ker je tam v carinski stopnji pri uvozu žive drobnice, to se pravi ovc in koz, je carinska stopnja 60%. Tukaj se samo izenačuje carinska stopnja pri uvozu žive živine in pa mesa. To samo s tem, da s prvim amandmajem Vlade na amandma  z oznako 1 lahko Vlada tukaj to carinsko stopnjo tudi drugače regulira. Zato mislim, da se podpreta tako amandma na amandma Vlade kot tudi amandma, katerega prvopodpisani sem sam. Hvala.</p>
               </sp>
               <sp>
                  <speaker>PREDSEDNIK JOŽE ŠKOLČ:</speaker>
                  <p>Hvala lepa. Gospod Jančar.</p>
               </sp>
               <sp>
                  <speaker>JANEZ JANČAR:</speaker>
                  <p>Hvala. Gospod Metelko, to je res, kar ste vi govorili. Samo nasprotujem, da ena skupina ljudi vlaga take amandmaje. Če bi bilo to res potrebno, da uskladimo ta amandma z ostalimi, bi to morala narediti Vlada, zato jo imamo. Vlada tega ni naredila. In zato predlagam, da vendar prvi amandma podpremo, drugega pa zavrnemo. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo besedo? Gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Dober dan vsem skupaj! Hvala za besedo, gospod predsednik. No, jaz sem vložil oziroma poslanska skupina je vložila amandma, da se pri cigaretah - .</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Jelinčič! Govorimo o drugih stvareh zdaj, tako da bi vas prosil, če se skoncentrirate!</p>
               </sp>
               <sp>
                  <speaker>ZMAGO JELINČIČ:</speaker>
                  <p>Se opravičujem! Bom potem še enkrat prišel. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Ko bo čas. Hvala lepa. Želi še kdo? Če ne, vas ponovno opozarjam, da glasujemo o amandmaju pod številko 1, na prvi strani pregleda, ki ste ga dobili za 37. izredno sejo za 7. točko. To je amandma na amandma pod številko 2. Ugotovimo sklepčnost! (53 prisotnih.)</p>
                  <p>Kdo je za? (38 poslancev.) Je kdo proti? (5 poslancev.)</p>
                  <p>Ugotavljam, da je amandma na amandma sprejet.</p>
                  <p>Smo še vedno pri tarifni oznaki 0.204., pri amandmaju pod številko 2. Predlagatelj je skupina poslancev s prvopodpisanim gospodom Metelkom. Odbor za gospodarstvo amandma podpira in daje svoj amandma, ki smo ga ravnokar sprejeli. Vlada mu ne nasprotuje. Želi kdo naprej razpravljati o tem? Gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Mislil sem sicer, da bo samo obrazložitev glasu, ampak ne glede na to bom povedal, zakaj bom  - ker je gospod Jančar nastopil tako izrazito liberalistično - jaz pa vendarle glasoval za ta amandma. Rad bi povedal, da se seveda v Sloveniji velikokrat slišijo pritožbe zaradi uvoza vsaj nekaterih vrst dumpinškega in tako rekoč te vrste uvoza mesa, in da zaradi tega prihaja, vsaj po tistem, kolikor jaz to poznam, tudi do neke vrste krize v slovenski živinoreji, do zmanjševanja črede, do opuščanja dejavnosti in tako naprej, ponekod. In če jaz prav razumem ta amandma - zdaj s tem amandmajem, ki je bil sprejet, je v bistvu Vladi dana možnost tudi določenega prilagajanja glede na razmere, potem mislim, da je ta amandma ustrezen. Jaz pa seveda upam, da bo Vlada znala voditi na tem področju politiko, ki ne bo potuha v smislu potuhe, ampak bo vzpodbudna, da bo pa vendarle ščitila tudi v ustrezni meri slovensko kmetijstvo in to, kar večkrat govorimo v tem zboru, poseljenost in tako naprej, kar je seveda zelo odvisno od te panoge, ki je ena primarnih kmetijskih panog v Sloveniji. Zato bom jaz pač ta amandma podprl, ker mislim, da je tudi s to opombo ustrezno opremljen, in po mojem mnenju ga pač velja podpreti.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo besedo? (Ne.) Torej ugotavljam prisotnost. Ugotovimo sklepčnost! Glasujemo o amandmaju pod številko 2, pri tarifni oznaki 0204, začne se na prvi in konča na drugi strani. (55 prisotnih.)</p>
                  <p>Kdo je za? (33 poslancev.) Je kdo proti? (17 poslancev.)</p>
                  <p>Ugotavljam, da je amandma sprejet.</p>
                  <p>Prehajamo k tarifni oznaki 1101.00. Imamo vložen en amandma Odbora za gospodarstvo. Mnenja Vlade ni. Želi kdo besedo? (Ne.) Ugotovimo sklepčnost! (45 prisotnih.) Prosil bi, da se v dvorani skoncentrirate. Ugotavljamo sklepčnost! Glasujemo o amandmaju k tarifni oznaki 1101 00.</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Prehajamo k tarifni oznaki 1302. Imamo amandma Odbora za gospodarstvo. Vlada mu ne nasprotuje. Ali želi kdo besedo? (Ne.) Ugotovimo sklepčnost! (51 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Prehajamo k tarifni oznaki 1513. Imamo en amandma Odbora za gospodarstvo. Vlada mu ne nasprotuje. Ali želi kdo besedo? (Ne.) Ugotovimo sklepčnost! (51 prisotnih.)</p>
                  <p>Kdo je za? (31 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 1515. Amandma je vložil Odbor za gospodarstvo, Vlada mu ne nasprotuje. Ali želi kdo besedo? (Ne.) Ugotovimo sklepčnost! (50 prisotnih.)</p>
                  <p>Kdo je za? (36 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 1518. Imamo en amandma Odbora za gospodarstvo, Vlada mu ne nasprotuje. Ali želi kdo besedo? (Ne.) Ugotovimo sklepčnost! (55 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 2207. Imamo en amandma Odbora za gospodarstvo. Vlada mu ne nasprotuje. Ali želi kdo besedo? (Ne.) Ugotovimo sklepčnost! (51 prisotnih.)</p>
                  <p>Kdo je za? (34 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Smo pri tarifni številki 2402. Imamo dva amandmaja. Nobenega nimate v pregledu. En je amandma, ki sem ga prej prebral gospe Kožuhove in drugi je amandma poslanske skupine SNS. Ali želi kdo besedo? Gospa Mateja Kožuh-Novak.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Spoštovane kolegice in kolegi! Amandma, ki ga je predlagalo 10 poslancev, se nanaša na carinsko stopnjo za nekatere proizvode, ki so manj v uporabi v Sloveniji. To so predvsem cigare, rezan tobak in še nekateri proizvodi, ki jih najdete pod številkami, ki smo jih omenili. Kot veste, je ena od pomembnih točk pri zmanjševanju odstotka kadilcev tudi cena tobaka in tobačnih izdelkov. Ta carinska stopnja, kot so mi razložili strokovnjaki, se je znižala, zato predlagamo, da se zviša na 60 in vas prosimo, da podprete.</p>
                  <p>Če smem še komentar k amandmaju, ki ga predlaga poslanska skupina SNS. Gre za predlog znižanja carinske stopnje za uvožene cigarete. Ravno tako, kot smo prej poizkušali zvišati, tudi tukaj tisti, ki se borimo za zdravje prebivalstva, tega ne moremo podpreti ne glede na to, da se zavedamo, da gre pri zvišanju carinske stopnje za uvožene cigarete dejansko za zaščito domače industrije, ampak ne glede na to, tisti, ki se borimo za zdravje prebivalstva, seveda se moramo boriti tudi za visoko ceno cigaret, kajti na visoko ceno cigaret so zlasti občutljivi otroci in revni, zaradi tega tega amandmaja ne bom podprla. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Tukaj je prijavljen tudi gospod Jelinčič, že od prej in mu dajem besedo.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa za besedo. Res je, da tukaj pravzaprav v tem amandmaju, ki smo ga vložili, ne gre za nič drugega, kakor za izenačenje tako uvoženih izdelkov z izdelki tobačne industrije, ki se proizvajajo v Sloveniji navkljub temu, da je pravzaprav tobačna tovarna v rokah tujcev in ne smemo mešati carinske stopnje z obdavčitvijo. Ne zdi pa se mi smiselno na ta način ščititi tobačno tovarno, ki dejansko je v tujih rokah in absurdno je, če sploh lahko govorimo o bolj ali manj škodljivih cigaretah. Dejstvo je, da kajenje je samo po sebi nasploh škodljivo. Je pa zagotovo res, da obstojajo bolj ali manj kvalitetne cigarete, z manjšo osebnostjo katrana, z boljšim papirjem itn. in ne vem, zakaj ne bi dovoljevali, da te bolj kvalitetne cigarete prihajajo na tržišče. Pa še nekaj. Te cigarete imajo tako ali tako dvakrat višjo ceno kot domače. Vsekakor pa se naša stranka zavzema za višje davčne stopnje vsem cigaretam oziroma tobačnim izdelkom, s tem seveda, da bi šel denar v nacionalni program za boj proti kajenju in proti drugim zasvojenostim. Zato prosim, če podprete za amandma.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo razpravljati o teh dveh amandmajih? Gospa Vojka Ravbar.</p>
               </sp>
               <sp>
                  <speaker>MAG. VOJKA RAVBAR:</speaker>
                  <p>Gospod predsednik, poslanke in poslanci! Samo dve besedi mogoče na oba amandmaja. Namreč, v vseh državah Evropske unije je praktično zaščita dosti visoka pri uvozu tobačnih izdelkov, bistveno višja, kot je ta trenutek pri nas, je nekje okrog 80%. Mi smo pri cigaretah, ko smo dvigali uvozne dajatve na 60%, upoštevali, da trenutno imamo carinsko stopnjo 25%, dve posebni uvozni dajatvi 1+1% in še 25% posebne uvozne takse, ki jo s tem ukinjamo in jo prenašamo v carinsko tarifo v skladu z obveznostmi, ki smo jih sprejeli v GATT-u, tako da je v teh 60% vključena tudi ta posebna dajatev. Trenutno pa se za cigarete plačuje 52%. Ne upoštevam ta trenutek davke, ampak vse uvozne dajatve, da blago pride v Slovenijo.</p>
                  <p>Glede predloga za znižanje oziroma za zvišanje tobaka po posameznih postavkah, ki jih je gospa Kožuhova obrazložila, bi pa rada povedala, da so vse te postavke po mednarodnih obveznostih, ki jih je Slovenija sprejela, limitirane na stopnjo 15% po GATT-u. To je bilo predmet pogovorov in pogajanj takrat, ko smo se v GATT-u pogajali in so te postavke na 15 limitirane in z vsakim predlogom, ki bi šel čez, kršimo pravila, kar nas lahko udari na drugem koncu. Zato bi jaz predlagala, da ostanemo pri tekstu, kot je bil predložen in da ne podpremo ne enega, ne drugega amandmaja. To sem želela samo v obrazložitev. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Gospod Baškovič.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala. Rad bi samo opozoril na te amandmaje in te številke, ki se tu navajajo, da bi bili precizni, ker bomo delali potem redakcijo, če bi bilo sprejeto in tukaj ne bomo mogli narediti redakcije. Če pogledate to postavko 2402 20 cigarete, ki vsebujejo tobak, nimajo nobene številke v zadnji liniji, ker se potem deli na 3 podpostavke, in sicer z nadaljevanjem 100, 900 in 000. Najbrž gre za to drugo postavko in tretjo, ki imata po 60 carinsko stopnjo, medtem ko ima zadnja 15. Se pravi, zaradi preciznosti za ta in druge primere, da vemo, pri čem smo, ker tukaj je treba definirati na dodatne številke 100 in 900, če je tako. Samo v toliko opozorim, da ne bi bilo zmede. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Ali želi še kdo? Gospod Jelinčič? (Ne.) Torej ne bom dal tega amandmaja, ki nam bi povzročil kakršnekoli težave pri redakcije, na glasovanje glede na opozorilo, ki smo ga dobili. Ali ga boste spremenili?</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala. Jaz bi spremenil ta amandma v skladu, kot ga je predlagal gospod Baškovič. Ali to pismeno še enkrat vložim, da se tukaj noter da, ali pa če ustno povem, da cigarete ali (meja 100 in 900), ki vsebujejo itd.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Ali želi še kdo razpravljati? (Ne.) Prehajamo h glasovanju najprej o amandmaju gospe Mateje Kožuh-Novak in drugih, ki se nanaša na tarifne številke 2402 in 2403 z opozorilom, da je težko glasovati o tem glede na obveznosti, ki jih imamo do GATT-a. Gospa Kožuh, ali ste imeli v mislih tudi to opozorilo?</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Strokovnjaki so mi razložili, da če tu povišamo carinsko stopnjo, bo treba nekje drugje znižati glede na to, da nekateri želite kje drugje znižati in da gre za sorazmerno majhen delež, to je 1%, kot sem zdaj razumela, vseh prodanih tobačnih izdelkov, tukaj kakšne velike škode ne bo naredilo, če sprejmemo ta amandma.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Naredilo bo škodo v sistemu. Prehajamo h glasovanju najprej o amandmaju desetih poslank in poslancev s prvopodpisano gospo Matejo Kožuh. Ugotovimo sklepčnost! (58 prisotnih.)</p>
                  <p>Kdo je za? (16 poslancev.) Je kdo proti? (24 poslancev.)</p>
                  <p>Ugotavljam, da amandma ni sprejet.</p>
                  <p>Prehajamo h glasovanju o dopolnjenem amandmaju poslanske skupine SNS. Ugotovimo sklepčnost! (59 prisotnih.)</p>
                  <p>Kdo je za? (18 poslancev.) Je kdo proti? (21 poslancev.)</p>
                  <p>Ugotavljam, da tudi ta amandma ni sprejet.</p>
                  <p>Prehajamo k tarifni oznaki 2513. Vložen imamo amandma Vlade. Odbor ga podpira. Ali želi kdo besedo? (Ne.) Na glasovanje dajem ta amandma. Ugotovimo sklepčnost! (47 prisotnih.)</p>
                  <p>Kdo je za? (38 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Spet prihajamo k amandmajem, ki jih nimate v pregledu in najprej k amandmaju k tarifni številki 3208. Vložil ga je gospod Tone Peršak v imenu poslanske skupine. Izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci! Gre za 3 amandmaje k tarifni skupini 3908, 3909 in 3910. V vseh primerih gre za premazna sredstva za razne lake in podobno - za tiste, ki vsebujejo ekološko oziroma zdravju škodljive snovi. Mi mislimo, da je - tokrat ne bom govoril o zaščiti domače industrije, ker je domača industrija v tem primeru neprimerno boljša, kot ta o kateri zdaj govorimo, in niti ne pade v to kategorijo, ampak vendarle gre tudi za to, da nekako otežimo uveljavljanje takšnih premaznih sredstev, ki so zdravju škodljiva na slovenskem tržišču, zlasti glede na to, ker obstojajo tudi taka, ki niso, in ker jih v veliki meri tudi sami izdelujemo. Zato predlagam, da bi pač iz teh ekoloških in zdravstvenih razlogov podprli ta amandma. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Želi še kdo besedo? (Ne.) Ugotovimo sklepčnost! Najprej bomo o amandmaju k 3208., potem k 3209 in naprej. (39 prisotnih.) Ponovno ugotavljamo sklepčnost! (53 prisotnih.)</p>
                  <p>Kdo je za? (29 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Prehajamo k amandmaju k tarifni številki 3209. Želi kdo besedo? Nimate ga v pregledu. Gre za amandma poslanske skupine Demokratov. Ugotovimo sklepčnost! (52 prisotnih.)</p>
                  <p>Kdo je za? (18 poslancev.) Je kdo proti? (7 poslancev.)</p>
                  <p>Ugotavljam, da je tudi ta amandma sprejet.</p>
                  <p>Smo pri tretjem iz tega paketa, k tarifni skupini 3210. Želi kdo besedo? Gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Jaz se opravičujem, ampak rad bi opozoril še enkrat, da so vsi trije amandmaji na isto temo, samo da gre za tri postavke, ker me je drugič ta osip nekoliko zbegal. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo besedo? (Ne.) Ugotovimo sklepčnost! (51 prisotnih.)</p>
                  <p>Kdo je za? (32 poslancev.) Je kdo proti? (3 poslanci.)</p>
                  <p>Ugotavljam, da je tudi ta amandma sprejet.</p>
                  <p>Spet se vračamo k pregledu. Smo pri tarifni oznaki 3304. Amandma je vložila poslanska skupina SLS. Mnenja odbora in Vlade nimamo. Želi kdo besedo? Gospa Ravbarjeva, izvolite.</p>
               </sp>
               <sp>
                  <speaker>MAG. VOJKA RAVBAR:</speaker>
                  <p>Predsednik, mogoče samo v pojasnilo v zvezi s tem amandmajem. Namreč amandma predlaga, da bi prišlo do znižanja carinskih stopenj za blago, za preparate, ki so pakirani v balku. Namreč v številkah, ki so pa predlagane za znižanje, je v nomenklaturi zajeto tako pakiranje v balku, kot pakiranje v manjših pakungah, ki so primerne tudi za prodajo na drobno. V sami nomenklaturi ne moremo razbiti in jo spreminjati tako, da bi ločevali pakiranja v balku in pakiranja v manjših izvedbah, ki bi bile primerne za drobno prodajo. Zato, če gremo v tako veliko znižanje, to pomeni, da se lahko uvaža eno in drugo, kar je možno potem koristiti v široki potrošnji. Na žalost ne moremo tukaj razbiti tarife samo za uvoz teh preparatov v balku za nadaljnje pakiranje v Sloveniji oziroma za nadaljnjo pripravo za drobno prodajo. Zato bi takšno znižanje pomenilo potem cenejši uvoz vsega tudi za široko potrošnjo.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa, besedo dajem gospe Metki Karner-Lukač.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Spoštovani zbor, če je temu tako, kot nam je gospa državna sekretarka sedaj obrazložila, potem  smo res močno mimo namere usekali. Čeprav sem za to pomoč prosila tudi strokovno službo in mislim, da ste bili tudi sami obveščeni. Namreč za kaj gre? Poglejte, k tarifni oznaki 33.04 pod to skupino, kot ste rekli, spadajo izdelki za lepotenje in ličenje, ki jih uporabljajo gospe in gospodje, torej tisti izdelki, ki se uvozijo, so že zapakirani in so takoj pripravljeni za trg. Ampak v isto skupino, če ne dodamo nove tarifne oznake, pa tudi spadajo vsi tisti proizvodi, ki jih pri nas uvaža kozmetična industrija, torej ki so pripravljeni že v imbalku.</p>
                  <p>To so gotove zmesi, to so recimo, v glavnem gre tu za kreme in rdečila za ustnice in pudri in še kaj drugega, v glavnem gre za izdelke, ki so licenčnega značaja in je ugodneje tudi mislim, iz proizvodnega vidika, ta pripravek že uvoziti. Sedaj če bo tako, za tiste izdelke, ki se uvozijo zapakirani kot za te, ki se uvozijo imbalk, ostala enaka carinska stopnja, pomeni to, da enostavno proizvajalci, ki pa uvažajo ta imbalk in potem še dodelajo doma, torej polnijo, pakirajo in dajo na trg, ne bodo več zainteresirani, da to delajo doma.</p>
                  <p>Jaz mislim, da so tukaj v vprašanju tudi delovna mesta, vemo, da kozmetična industrija jih kar nekaj ima in menim, da v kolikor to ne bo sprejeto, da bo država bolj na škodi kot pa bi imela koristi, če ta amandma zavrne. Kajti, moram povedati, gre za sorazmerno majhne količine, ki se tako uvozijo v imbalk obliki in mislim, da sem tudi prav vložila, ker bi se dodala nova tarifna oznaka, ne bi ostala tista, ki govori za 10%-no carinsko stopnjo. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospa, če zdaj ta vaš amandma sprejmemo takšen kot je, potem se zgodi, da bodo tisti proizvajalci, v imenu katerih ste vložili amandma, očitno na škodi, ker bo tudi podcenjen uvoz že gotovih in pakiranih izdelkov, ne pa samo tiste osnovne sestavine, ki jih ti proizvajalci potrebujejo in potem naredite levjo uslugo tistim proizvajalcem. Jaz bom proti takemu amandmaju.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo? Želite še razpravljati? Izvolite, gospa Metka Karner-Lukač.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Gotovo poslanec Kopše ni razumel namena tega amandmaja. Strinjam se, da bi tudi ti proizvajalci, ki uvažajo "inbal", kot sem rekla, pripravke ali pa polizdelke, uvozili vsako posamezno komponento. Vendar, če bi vsako posamezno komponento hoteli analizirati, ne vem, potem ocariniti, uvoziti itn., bi mnogo dražje prišlo, kot če uvozijo že polizdelek, torej pripravljen z recepturo in potem doma naredijo samo še naslednjo operacijo, polnijo in pakirajo. Zato bi bil ta amandma smiseln in upam, da sem bila zdaj dovolj jasna. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo? (Ne želi.) Ugotovimo sklepčnost! (49 prisotnih.)</p>
                  <p>Kdo je za? (23 poslancev.) Je kdo proti? (21 poslancev.)</p>
                  <p>Ugotavljam, da je amandma sprejet.</p>
                  <p>Gremo k tarifni oznaki 3920. Vložen je amandma poslanske skupine Demokratske stranke. Odbor ga podpira, Vlada mu ne nasprotuje. Želi kdo besedo? Ugotovimo sklepčnost! (51 prisotnih.)</p>
                  <p>Kdo je za? (40 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Gremo k tarifni oznaki 3926. Predlagatelj je Odbor za gospodarstvo. Želi kdo besedo? (Ne želi.) Ugotovimo sklepčnost! (50 prisotnih.)</p>
                  <p>Kdo je za? (21 poslancev.) Je kdo proti? (8 poslancev.)</p>
                  <p>Ugotavljam, da je amandma sprejet.</p>
                  <p>K tarifni oznaki 4813 je amandma vložila poslanska skupina Demokratske stranke, odbor ga podpira, Vlada mu ne nasprotuje. Želi kdo besedo? (Ne želi.) Ugotovimo sklepčnost! Gospod Kopše, želite besedo? Boste obrazložili svoj glas? Če bomo sklepčni. Dajte se najprej prijaviti. Ugotovimo sklepčnost! (49 prisotnih.) Gospod Kopše bo obrazložil svoj glas.</p>
               </sp>
               <sp>
                  <speaker>JOŽEF KOPŠE:</speaker>
                  <p>Kolegice in kolegi! To je amandma za tobačno industrijo, ki je v Sloveniji, se pravi za znižanje carinske stopnje za repromaterial te tobačne industrije. Jaz bom seveda glasoval proti.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Kdo je za? (19 poslancev.) Je kdo proti? (16 poslancev.)</p>
                  <p>Ugotavljam, da je amandma sprejet.</p>
                  <p>Prehajamo k tarifni oznaki 4823. Predlagatelj amandmaja je poslanska skupina Demokratske stranke, Odbor za gospodarstvo ga ne podpira, Vlada mu nasprotuje. Želi kdo besedo? (Ne želi.) Ugotovimo sklepčnost! (49 prisotnih.)</p>
                  <p>Kdo je za? (5 poslancev.) Je kdo proti? (23 poslancev.)</p>
                  <p>Ugotavljam, da amandma ni sprejet.</p>
                  <p>K tarifni oznaki 4901 je vložila amandma skupina poslancev s prvopodpisanim gospodom Mogetom, odbor podpira, Vlada ne nasprotuje. Želi kdo besedo? Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Obrazložitev glasu. Če smo do sedaj zniževali carinske stopnje za stvari, ki so po eni strani škodljive zdravju, upam, da bomo tokrat pritisnili za. Jaz bom glasoval za tak amandma.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo razpravljati? (Ne želi.) Ugotovimo sklepčnost! (48 prisotnih.)</p>
                  <p>Kdo je za? (40 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>K tarifni oznaki 4902 je vložila amandma ista skupina poslancev, odbor ga podpira in Vlada mu ne nasprotuje. Želi kdo besedo? Ugotovimo sklepčnost! (53 prisotnih.)</p>
                  <p>Kdo je za? (38 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>K tarifni oznaki 4903 je vložila amandma ista skupina poslancev, odbor podpira, Vlada ne nasprotuje.</p>
                  <p>Želi kdo besedo? Gospod Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Jaz bi samo nekaj rad vprašal Vlado. Jaz seveda podpiram ta amandma, bi pa rad opozoril na eno stvar, o kateri smo v tem zboru že govorili, to je na slikanice in na material te vrste, ki prihaja iz nekaterih sosednjih dežel v slovenščini, seveda v takšni slovenščini, ki si ne zasluži tega imena, je pa uvoz. Zlasti bom povedal iz Zagreba prihaja zelo veliko tega materiala. Zanima me, ali se pri tem zakonu tudi kaj upošteva isti kriterij, kot smo ga takrat poskušali uveljavljati pri zakonu o prometnem davku, ko smo uveljavljali seveda kriterij kiča in tako naprej. Ker če to ni, potem bi vsaj nekaj veljalo še o tem premisliti, verjamem, da ne danes, ker ni časa, ampak jaz bi vas prosil, tiste, ki si kdaj vzamete čas in greste mimo kakega kioska ali pa kupite kakšno slikanico v slovenščini ali pa v tako imenovani slovenščini, ki seveda ni niti vulgarna angleščina niti kaj drugega, da ne govorim seveda o kvaliteti risanja in tako naprej.</p>
                  <p>To kot rečeno ne velja za vse in jaz amandma v principu podpiram, ampak moral bi pa nekdo se ukvarjati s kriteriji, kaj se sploh sme uvažati na tem področju in kaj ne.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi kdo od Vlade odgovoriti ki je bil to vprašan? Gospod Pelhan.</p>
               </sp>
               <sp>
                  <speaker>SERGIJ PELHAN:</speaker>
                  <p>No, po pogodbi med državami Evropske unije pa po Florentinskem sporazumu naj bi bil uvoz vseh knjig prost carine, kar je tudi namen tega amandmaja. V dvomu, kadar pa se pojavljajo takšne zadeve, kot jih je sedaj poslanec navedel, pa odloča minister za kulturo. Se pravi, bomo morali pozornost posvetiti temu vprašanju, kadar gre seveda za knjige, ki jih lahko utemeljimo kot šund literaturo zaradi slabih prevodov ali pa tudi drugih vsebin.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo? (Ne želi.) Ugotavljam prisotnost, smo pri tarifni oznaki 4903 in amandmaju k tej tarifi. Ugotovimo sklepčnost! (43 prisotnih.) Ponovno ugotovimo sklepčnost! (44 prisotnih.)</p>
                  <p>Prosil bi vse, da zasedejo svoja mesta in omogočijo odločanja o teh stvareh. Ugotovimo sklepčnost! (45 prisotnih.) Še enkrat ugotovimo sklepčnost! Namen imam, da bi vsaj o teh, ki so 904, 905, ki so iz istega sklopa, odločili pred odmorom. Ugotovimo sklepčnost! (52 prisotnih.)</p>
                  <p>Kdo je za? (41 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Prehajamo k tarifni oznaki 4904 iste skupine poslancev, odbor ga podpira in Vlada mu ne nasprotuje. Želi kdo besedo?</p>
                  <p>Ugotovimo sklepčnost! (53 prisotnih.)</p>
                  <p>Kdo je za? (39 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>K tarifni oznaki 4905 je vložila amandma ista skupina poslancev, odbor ga podpira in Vlada mu ne nasprotuje. Želi kdo besedo? (Ne želi.) Ugotovimo sklepčnost! (47 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>S tem odrejam odmor do 17.30 popoldan, sedaj pa vas tudi vabim ob 17.00 uri na predstavitev slovenskega kozolca v Državnem zboru.</p>
               </sp>
               <stage>(Seja je bila prekinjena ob 17.00 uri in se je nadaljevala ob 17.53 uri.)</stage>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Prosim vse poslanske skupine, da zagotovijo prisotnost. Ugotovimo sklepčnost! (31 prisotnih.) Vodje in sekretarja poslanskih skupin naprošam, da zagotovijo prisotnost. Ugotovimo sklepčnost! Prosil bi vas, če zasedete svoja mesta in omogočite preverjanje sklepčnosti. (53 prisotnih.) Zbor je sklepčen in lahko nadaljuje z delom. Smo pri tarifni oznaki 5502 00. Amandma je vložila poslanska skupina Demokratov. Odbor za gospodarstvo amandma podpira, Vlada mu ne nasprotuje. Ali želi kdo besedo? (Ne.) Ugotovimo sklepčnost! (49 prisotnih.)</p>
                  <p>Kdo je za? (34 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 5601. Amandma je vložil Odbor za gospodarstvo. Želi kdo besedo? (Ne želi.) Ugotovimo sklepčnost! (48 prisotnih.)</p>
                  <p>Kdo je za? (30 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 5903. Amandma je vložil Odbor za gospodarstvo, Vlada mu ne nasprotuje. Želi kdo besedo? (Ne želi.) Ugotovimo sklepčnost! (52 prisotnih.)</p>
                  <p>Kdo je za? (39 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 7217. Amandma je vložil Odbor za gospodarstvo, Vlada mu ne nasprotuje. Želi kdo besedo? (Ne želi.) Ugotovimo sklepčnost! (54 prisotnih.)</p>
                  <p>Kdo je za? (35 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Potem imamo dva amandmaja gospoda Henigmana oziroma poslanske skupine SKD k tarifni oznaki 7219. Dobili ste jih na klop pred nekaj urami. Želi kdo besedo? (Ne želi.) Ugotovimo sklepčnost! (53 prisotnih.)</p>
                  <p>Kdo je za? (17 poslancev.) Je kdo proti? (18 poslancev.)</p>
                  <p>Ugotavljam, da amandma ni sprejet.</p>
                  <p>In drugi amandma k tarifni številki 7223.00. Želi kdo besedo? Imate ga tudi na tem listu, ki ste ga dobili na klop in je bil vložen tik pred koncem razprave. Gospod Kopše želi razpravljati.</p>
               </sp>
               <sp>
                  <speaker>JOŽEF KOPŠE:</speaker>
                  <p>Ta dva amandmaja s tipičnega področja, ki ga vsaka država zna ščititi in mora ščititi, lastno industrijo. Prvi amandma ni bil izglasovan. Ta je bil ploščato uvajanje izdelkov iz nerjavnega jekla širine 600 metrov in več. Drugi amandma je hladna vlečna žica iz nerjavnega jekla, kar je proizvodnja ravenske železarne in jaz bom glasoval proti temu. S tem bomo ščitili našo domačo proizvodnjo. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo razpravljati? (Ne želi.) Ugotovimo sklepčnost! Prosil bi za mir v dvorani. Ugotovimo prisotnost gospodje. Prosil bi za mir v dvorani. Želi kdo besedo, mogoče? (51 prisotnih.)</p>
                  <p>Kdo je za? (4 poslancev.) Je kdo proti? (24 poslancev.)</p>
                  <p>Ugotavljam, da amandma ni sprejet.</p>
                  <p>Smo pri tarifni oznaki 7314, predlagatelj amandmaja je Vlada, Odbor podpira. Želi kdo besedo? (Ne želi.) Ugotavljam prisotnost. (48 prisotnih.)</p>
                  <p>Kdo je za? (21 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 7315, amandma je vložil Odbor za gospodarstvo, Vlada mu ne nasprotuje. Želi kdo besedo? (Ne želi.) Ugotavljam prisotnost. (45 prisotnih) Ponavljam ugotavljanje prisotnosti. (46 prisotnih.)</p>
                  <p>Kdo je za? (32 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 7317, predlagatelj amandmaja je Odbor za gospodarstvo, Vlada mu ne nasprotuje. Želi kdo besedo? (Ne želi.) Ugotavljamo prisotnost! (53 prisotnih.)</p>
                  <p>Kdo je za? (28 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 7318, predlagatelj amandmaja je Odbor za gospodarstvo, Vlada mu ne nasprotuje. Želi kdo besedo? (Ne želi.) Ugotavljam prisotnost! (46 prisotnih.)</p>
                  <p>Kdo je za? (27 poslancev.) Je kdo proti? (3 poslanci.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 8424.81, amandma je vložila skupina poslancev s prvopodpisanim gospodom Metelkom. Želi kdo besedo? Odbor podpira, Vlada mu ne nasprotuje. Izvolite gospod Metelko! Ne želite. Želi kdo drug besedo? (Ne želi.) Ugotavljam prisotnost! (47 prisotnih.)</p>
                  <p>Kdo je za? (35 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Pri tarifni oznaki 8432 sta dva amandmaja. Amandma Vlade, ki ga je podpisala skupina poslancev s prvopodpisanim gospodom Metelkom, Odbor za gospodarstvo tega ne podpira in drugi amandma, ki ga je predložila Vlada Republike Slovenije, in pa, se opravičujem, še  tretji amandma, ki ga je vložila poslanska skupina LDS in ga nimate v pregledu, dobili pa ste ga na klop. Želi kdo besedo o teh treh amandmajih? Gospod Metelko.</p>
               </sp>
               <sp>
                  <speaker>ALOJZIJ METELKO:</speaker>
                  <p>Spoštovani predsednik, spoštovani zbor! Mi vlagamo amandma na amandma Vlade, ki mu Vlada nasprotuje. Res je, da so tukaj določeni proizvajalci doma, ampak med njimi so pa določeni stroji, ki se doma ne delajo in bi z oznako, da ostane 1, se pravi, da ima Vlada možnost z reguliranjem carinske stopnje, da bi to stvar lahko uravnavala. V kolikor pa to ni sprejeto, bo pa tudi za tiste stroje, ki se doma ne delajo, ta carinska stopnja. Hvala. Zato predlagam, da podprete ta amandma na amandma.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Ali želi še kdo besedo? Gospa Vojka Ravbar, državna sekretarka, izvolite.</p>
               </sp>
               <sp>
                  <speaker>MAG. VOJKA RAVBAR:</speaker>
                  <p>Spoštovani predsednik, spoštovane poslanke in poslanci! Mi smo uspeli vmes preveriti in ne nasprotujemo predloženim amandmajem. Amandmaje k tarifni oznaki 84 32 in naslednji 84 33 podpiramo. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Ali želi še kdo besedo? (Ne.) Najprej bomo glasovali o amandmaju na amandma. Ugotovimo sklepčnost! (53 prisotnih.)</p>
                  <p>Kdo je za? (22 poslancev.) Je kdo proti? (21 poslancev.)</p>
                  <p>Ugotavljam, da je amandma na amandma sprejet.</p>
                  <p>Glasujemo o amandmaju Vlade. Ugotovimo sklepčnost! (51 prisotnih.)</p>
                  <p>Kdo je za? (41 poslancev.) Je kdo proti? (3 poslanci.)</p>
                  <p>Glasujemo še o amandmaju, ki ga nimate v pregledu in ga je vložila poslanska skupina LDS. Ugotovimo sklepčnost! Pri vladnem amandmaju imamo 29 100 in 40 900, pri amandmaju poslanske skupine imamo 40 100. (55 prisotnih.)</p>
                  <p>Kdo je za? (44 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 8433. Imamo tri amandmaje. Dva sta v pregledu. Oprostite, imamo jih osem vseh skupaj. Sedem jih je v pregledu, osmega predlaga poslanska skupina LDS in ga imate na istem listu kot tega, o katerem smo ravnokar glasovali. Glasovali bomo po vrstnem redu, kot ga imate v pregledu s tem, da se o tretjem po vrsti glasuje o amandmaju, ki ga je predložila poslanska skupina LDS. Odpiram razpravo o vseh teh amandmajih, ki so jih, prvega, predlagala skupina poslancev s prvopodpisanim gospodom Metelkom. Odbor ga ne podpira, Vlada mu nasprotuje. Drugega je predložila Vlada in ga odbor podpira. Tretjega je predložila Vlada in ga odbor podpira. Četrtega je predložila Vlada in ga odbor podpira. Petega je predložila Vlada in ga odbor podpira. Šestega je predložila skupina poslancev s prvopodpisanim gospodom Metelkom in ga odbor ne podpira, Vlada pa mu nasprotuje. Sedmega je predložila Vlada in ga odbor podpira. Izvolite, beseda je vaša. Gospod Metelko.</p>
               </sp>
               <sp>
                  <speaker>ALOJZIJ METELKO:</speaker>
                  <p>Jaz se opravičujem, ampak kot sem jaz razumel, Vlada podpira ta amandma na amandma 8433. Ali nisem dobro slišal? Ja, nisem dobro slišal."Ne čujem dobro!" (Smeh.) Tudi ta amandma na amandma podobno opredeljuje kot prejšnji, za te tarifne postavke, kjer so, jaz se strinjam, večinsko v teh postavkah domači pridelovalci, ampak vmes so tudi stroji, ki se jih doma ne dela. Ta dvoredni kombajn ne dela SIP, pa še ostale stroje in mislim, da bi, če bi ostala opomba 1, lahko Vlada z regulativo, kjer pač pri tistih strojih, ki se doma ne delajo, da bi pač ne bilo carine tam. Tam, kjer se pa doma dela, za zaščito domače proizvodnje, bi pa ostala ta carina, kot jo predlaga Vlada, 15%. Zato predlagam, da podpremo ta amandma na amandma pod tarifno številko 8433.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospa Ravbarjeva, boste povedali, kateremu od teh dveh ne nasprotujete.</p>
               </sp>
               <sp>
                  <speaker>MAG. VOJKA RAVBAR:</speaker>
                  <p>Če lahko pogledamo to tarifno oznako 8433. Pri 8433 prvemu, ki je po zaporedni številki, nasprotujemo, ker drugače se zrušijo vse nadaljnje podpore in ostali amandmaji, ki so predloženi. Nasprotujemo prvemu amandmaju, ostalim je navedeno, katere podpiramo in nasprotujemo šestemu, zaporedno pod to številko. Ostale, ki so navedeni v tem posebnem pregledu, podpiramo. Podpiramo pa tudi amandma poslanske skupine Liberalne demokracije Slovenije, ki se nanaša na 8433, in sicer tam pri tarifni oznaki 8433 11590 se carinska stopnja z 10 zviša na 15 in črta opomba 1.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo besedo? Gospod Džuban.</p>
               </sp>
               <sp>
                  <speaker>GEZA DŽUBAN:</speaker>
                  <p>Hvala lepa. Mene kljub vsemu zanima z ozirom na to, ker je stališče Vlade do šestega amandmaja gospoda Metelka negativno. Namreč, gre za, najprej, ali gre za terminološko zadevo, kjer govorimo o balarjih ali balirkah. Za moje pojme sta oba izraza napačna, ker gre za neke vrste stiskalnic, ki še nekaj počno. Če je to razlika, potem je meni kljub vsemu balirka bližja kot balar. Balar jaz v življenju nikdar nisem srečal. In drugič, če gre za naštevanje, kateri stroji so, gre za neko linijo strojev kot bi recimo pri računalniku v tem kompletu, ki ga imamo na mizi, na koncu rekli, da printer ni sestavni del računalnika. Namreč, tukaj gre za neke stroje, ki pobirajo, stiskajo v obliki bale okrogle oblike, transportirajo do nekega gospodarskega dvorišča in potem v končni fazi še do, kaj jaz vem, hleva ali kamorkoli pač gre, z ozirom na to, ker gre za neke bale, ki niso bale 10 kilogramov, pač pa so do 1 tone težke in je potem, če je linija, je že dokončna linija, ki mora spraviti to do tistega mesta, kamor gre, do krmilne mize ali kakor smo pač rekli in se mi zdi, da je to komplet, ki pač sodi v to linijo strojev. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Ali želi še kdo besedo? Gospa Ravbarjeva.</p>
               </sp>
               <sp>
                  <speaker>MAG. VOJKA RAVBAR:</speaker>
                  <p>Ali lahko samo pojasnim, kar smo takrat dodatno tudi na odboru pojasnili. Gre namreč za besedilo, ki je usklajeno z Evropsko unijo in ga ne moremo prosto tukaj spreminjati, kaj vse bi želeli in kakšen naj bi bil naziv posamezne carinske postavke. Moramo se zavedati, da so vsi ti nazivi in delitve usklajene z nomenklaturo, ki je v Evropski uniji oziroma skombinirano nomenklaturo, ki jo uvajamo v Sloveniji tudi s tem zakonom o carinski tarifi, tako da tukaj ne moremo spreminjati. Zdaj, ali je enemu bolj všeč ali ne, bi težko definirala. Poleg tega bi rada odgovorila še na vprašanje, ki je bilo, ali so vključeni še ti dodatni stroji ali ne. Tudi o tem smo na Odboru za gospodarstvo posebej diskutirali in menimo, da so vključeni. V primeru, da bi prišlo do dvomov, je v skladu z 10. členom oblikovana tudi komisija, ki v spornih primerih, in to komisija iz različnih resorjev in carine, ki v spornih primerih dejansko lahko opredeli, kaj je všteto v posamezno tarifno postavko oziroma ne v primeru, kot sem rekla, da bi prišlo do katerihkoli dvomov. Zato bi predlagala, da ohranimo tako, kot sem uvodoma rekla, da ta amandma za spremembo besedila ne sprejmemo, ker drugače bomo imeli različna imenovanja po različnih postavkah. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Ali želi še kdo besedo? (Ne.) Ugotovimo sklepčnost! (53 prisotnih.) Glasujemo o amandmaju pod številko 1 k tarifni oznaki 8433.</p>
                  <p>Kdo je za? (13 poslancev.) Je kdo proti? (29 poslancev.)</p>
                  <p>Ugotavljam, da amandma ni sprejet.</p>
                  <p>Glasujemo o amandmaju pod številko 2. Ugotovimo sklepčnost! (53 prisotnih.)</p>
                  <p>Kdo je za? (36 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Glasujemo o amandmaju, ki ga je vložila poslanska skupina LDS in ga nimate v pregledu. Ugotovimo sklepčnost! (48 prisotnih.)</p>
                  <p>Kdo je za? (34 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Glasujemo o amandmaju pod številko 3. Ugotovimo sklepčnost! (50 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Glasujemo o amandmaju pod številko 4. Ugotovimo sklepčnost! (47 prisotnih.)</p>
                  <p>Kdo je za? (34 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Glasujemo o amandmaju pod številko 5. Ugotovimo sklepčnost! (50 prisotnih.)</p>
                  <p>Kdo je za? (38 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Glasujemo o amandmaju pod številko 6. Ugotovimo sklepčnost! (51 prisotnih.)</p>
                  <p>Kdo je za? (20 poslancev.) Je kdo proti? (27 poslancev.)</p>
                  <p>Ugotavljam, da amandma ni sprejet.</p>
                  <p>Glasujemo o amandmaju pod številko 7. Ugotovimo sklepčnost! (44 prisotnih.) Ugotovimo sklepčnost! (50 prisotnih.)</p>
                  <p>Kdo je za? (40 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 8435. Imamo 3 amandmaje. Prvega je vložila skupina poslancev s prvopodpisanim gospodom Metelkom. Odbor za gospodarstvo ga ne podpira in vlaga svoj amandma, Vlada mu nasprotuje. Potem imamo amandma na amandma Vlade, ki ga predlaga Odbor za gospodarstvo in imamo amandma Vlade, ki ga Odbor za gospodarstvo podpira. Ali želi kdo besedo o teh treh amandmajih? Ugotovimo sklepčnost! (50 prisotnih.) Glasujemo o amandmaju pod številko 1.</p>
                  <p>Kdo je za? (16 poslancev.) Je kdo proti? (32 poslancev.)</p>
                  <p>Ugotavljam, da amandma ni sprejet. Glasujemo o amandmaju pod št. 2. Ugotovimo sklepčnost! (50 prisotnih.)</p>
                  <p>Kdo je za? (33 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Glasujemo o amandmaju pod št. 3. Ugotovimo sklepčnost! (45 prisotnih.) Ponovno ugotavljamo sklepčnost! (44 prisotnih.) Ponovno ugotavljamo sklepčnost! Vodje poslanskih skupin naprošam, da zagotovijo sklepčnost svojih poslanskih skupin. Tam kjer vodij in sekretarjev ni, seveda prosim njihove namestnike. Ugotovimo sklepčnost! (50 prisotnih.)</p>
                  <p>Kdo je za? (38 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 8436, Imamo tri amandmaje, prvega je vložil Alojzij Metelko s skupino poslancev, odbor ga ne podpira, Vlada mu nasprotuje, drugega je vložila Vlada in ga odbor podpira in tretjega Vlada in ga odbor ravno tako podpira. Želi kdo besedo? (Ne.)</p>
                  <p>Prehajamo h glasovanju o amandmaju pod številko 1. Ugotovimo sklepčnost! (49 prisotnih.)</p>
                  <p>Kdo je za? (15 poslancev.) Je kdo proti? (30 poslancev.)</p>
                  <p>Ugotavljam, da amandma ni sprejet.</p>
                  <p>Prehajamo h glasovanju o amandmaju pod št. 2.</p>
                  <p>Izvolite, če imate kakšen proceduralen predlog.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani, moj glas ni bil registriran, čeprav sem glasoval. Menim, da je bilo glasovanje prehitro zaključeno in bi prosil, če se glasovanje ponovi.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Na glasovanje dajem predlog, da se ponovi glasovanje o zadnjem predlogu, ker gospod Pregelj ni pravočasno registriral svoje volje. Ugotovimo sklepčnost! (50 prisotnih.)</p>
                  <p>Kdo je za ponovitev glasovanja? (30 poslancev.) Je kdo proti? (4 poslanci.)</p>
                  <p>Ugotavljam, da je predlog sprejet.</p>
                  <p>Ponavljam glasovanje o amandmaju pod številko 1 k tarifni oznaki 8436 in ugotavljam sklepčnost! (49 prisotnih.)</p>
                  <p>Kdo je za? (15 poslancev.) Je kdo proti? (33 poslancev.)</p>
                  <p>Ugotavljam, da predlog ni sprejet.</p>
                  <p>Prehajamo k amandmaju pod številko 2. Ugotovimo sklepčnost! (46 prisotnih.)</p>
                  <p>Kdo je za? (34 poslancev.) Je kdo proti? (2 poslanca.)</p>
                  <p>Ugotavljam, da je amandma je sprejet.</p>
                  <p>Prehajamo h glasovanju o amandmaju pod številko 3. Ugotovimo sklepčnost! (47 prisotnih.)</p>
                  <p>Kdo je za? (29 poslancev.) Je kdo proti? (3 poslanci.)</p>
                  <p>Ugotavljam, da je amandma sprejet.</p>
                  <p>Smo pri številki 8701 in 8704. Amandma k obema oznakama je vložila skupina poslancev s prvopodpisanim gospodom Jancem. Odbor za gospodarstvo podpira, Vlada ne nasprotuje. Želi kdo besedo? (Ne želi.) Ugotovimo sklepčnost! (49 prisotnih.)</p>
                  <p>Kdo je za omenjeni amandma k obema številkama? (36 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 8716. Imamo en amandma, ki ga je vložila skupina poslancev z gospodom Metelkom na čelu. Opredelitve odbora in Vlade nimamo. Želi kdo besedo? Gospod Metelko.</p>
               </sp>
               <sp>
                  <speaker>ALOJZIJ METELKO:</speaker>
                  <p>Spoštovani zbor! Tu je pri postavki trosilniki  15% carina, pri drugi postavki 8716 je pa 17. In zakaj se ta tudi ne bi  znižala na 15? Za 2%, da se uskladi, samo za to gre.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo besedo? Državna sekretarka gospa Vojka Ravbarjeva.</p>
               </sp>
               <sp>
                  <speaker>MAG. VOJKA RAVBAR:</speaker>
                  <p>Ne nasprotujemo temu amandmaju.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo besedo? Ne. Prehajamo torej h glasovanju. Ugotovimo sklepčnost! (47 prisotnih.)</p>
                  <p>Kdo je za? (20 poslancev.) Je kdo proti? (14 poslancev.)</p>
                  <p>Ugotavljam, da je amandma sprejet. Smo pri tarifnih oznakah 9201, 9202, 9203, 9204, 9205, 9206 in 9207 in 9209. Imamo tri amandmaje, dva imate v pregledu. Prvega je predložil gospod Jug s skupino poslancev, odbor, pardon prvi je amandma na amandma skupine poslancev, ki ga je predložil Odbor za gospodarstvo in mu Vlada ne nasprotuje, drugega je predložila skupina poslancev z gospodom Jugom na čelu in ga odbor podpira in mu Vlada ne nasprotuje. Tretjega nimate v pregledu, ga je ravno tako vložil gospod Jug in skupina poslancev. Želi kdo besedo? Gospod Jug. Želi še kdo drug besedo? (Ne želi.) Torej prehajamo torej k amandmaju pod številko 1. Ugotavljam prisotnost! (49 prisotnih.)</p>
                  <p>Kdo je za? (35 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Prehajamo k amandmaju pod številko 2. Ugotavljamo prisotnost! (44 prisotnih.) Ponovno ugotavljam prisotnost. (47 prisotnih.)</p>
                  <p>Kdo je za? (38 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Smo pri tretjem amandmaju, ki ga nimate v pregledu. Ugotavljam prisotnost! Prosil bi seveda za mir v dvorani. (46 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Smo pri tarifni oznaki 9616. Amandma je vložil Odbor za gospodarstvo, Vlada mu ne nasprotuje. Želi kdo besedo? (Ne želi.) Ugotavljam prisotnost za glasovanje o amandmaju! (43 prisotnih.) Ponovno ugotavljam prisotnost. Ugotovimo sklepčnost! (53 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>S tem so amandmaji k temu zakonu izčrpani in sprašujem gospoda Baškoviča, če je potreben uskladitveni amandma oziroma uskladitveni amandmaji k temu zakonu?</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Po naših podatkih, ki smo jih tudi usklajevali s strokovno službo Vlade oziroma ministrstva, vidimo tu dva problema in bo potrebno po naši oceni v obeh primerih doseči uskladitev, ker se rešitve, ki so bile sprejete z amandmaji, razlikujejo od sistema reševanja in prikazovanja teh oprostitev in postavk, ki so sicer v nomenklaturi oziroma v tarifi postavljene. Prva zadeva se nanaša na tarifno postavko oziroma oznako 3304. Gre za te izdelke za lepotičenje, lepotenje itd. preparate, kjer je spet amandma, ki dodaja nove postavke s številkami in vsakič doda drugo drugo tarifo in spet drugo ob nekih postavkah. Če bi hoteli to vsebinsko obdržati, kar je sprejeto, da bi bilo skladno z instrumentarjem, ki ga uporablja ta tarifa, gre pa za tako imenovano kombinirano nomenklaturo, to je klasifikacija, ki je v Evropi in pri nas ustaljena in v tej tarifi zastopana, bi bilo treba določiti samo drugačne alinee in številke preurediti, tako da bi ustrezale tem oznakam. Na primer, da se vpiše drugo in (nerazumljiva beseda) in doda številka, pri ličenju svoja itd., pa se tudi ta prva postavka mora drugače številčno postaviti, da potem trpi še nadaljnjo razdelavo. Gre samo za tehnično ureditev te klasifikacije, da bi bila razumljiva, izvedljiva in ustrezna sistemu, ki ga postavlja ta tarifa za nas in za Evropo, s katero se to sedaj usklajuje. Se pravi, ob isti vsebini bi bilo treba predelati to postavko. Potem je pa še tarifna oznaka 8432. To imamo na 8. strani pregleda amandmajev, kjer prihaja do tega, da je bilo sprejeto to, da se najprej z amandmajem na amandma, to je pod številko 1, ohrani opomba, opomba je pa tista v oklepaju 1, ki se vleče skozi vso to oznako v 16 postavkah, hkrati pa je bil spet amandma pod točko 2, ki pa v dveh postavkah spreminja carinsko stopnjo in dvakrat črta to opombo v oklepaju 1. Se pravi, tu je prišlo do diskrepance in je treba sedaj to urediti, eno ali drugo stran popraviti tako, da bo to med seboj skladno in ne bo prihajalo do tega, da stvar postane nerazumljiva, če si enkrat črtal, enkrat pa potem ohranil na istih postavkah. To sta dve stvari, na katerih bi se dalo z eno tehnično operacijo, tako da se ohranita vsebina in smisel amandmaja stvar urediti tako, da potem ne bo motila in da bo tarifa skladno postavljena. Na to opozarjamo. Hvala lepa. To bi bilo treba postaviti v uskladitvene amandmaje, ki bi to tehnično uredili, ali Vlada s svojo službo oziroma skupaj s predlagatelji bi se to verjetno dalo hitro urediti.</p>
                  <p>Potem pa še tale, sem bil opozorjen, ker sem to ravno študiral, tale 15. dan po objavi, vsekakor, če hočemo, da bo tarifa res skupaj z zakonom o carinah zaživela s 1. januarjem, potem 15. dan vsekakor ne pride v poštev, ker je glede na Državni svet, ki bo moral še obravnavati, na objavo, bo potem padlo to daleč nekje v januar. Tako da mora biti tu naslednji dan. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Jaz predlagam, da s to točko prekinemo do takrat, ko bomo pisno dobili predlog uskladitvenega amandmaja in da takrat takoj o tem odločimo. Prehajamo k naslednji točki.</p>
                  <p><title>8. TOČKA DNEVNEGA REDA - TRETJA OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O VOJAŠKI DOLŽNOSTI</title>.</p>
                  <p>Predlog zakona je za tretjo obravnavo pripravila Vlada Republike Sovenije in sprašujem predstavnika Vlade, ali želi besedo? Besedo dajem državnemu sekretarju gospodu Bogataju.</p>
               </sp>
               <sp>
                  <speaker>MIRAN BOGATAJ:</speaker>
                  <p>Spoštovani zbor! Vlada je v svojem predlogu zakona o spremembah in dopolnitvah zakona o vojaški dolžnosti v besedilo vgradila vse v drugi obravnavi sprejete amandmaje. Glede na to, da je potrebna le neznatna uskladitev, predlagamo samo dva amandmaja in sicer v 16. členu, gre za redakcijski amandma, s katerim tretji odstavek 31. člena usklajujemo s prvim odstavkom, ki je bil dopolnjen v drugi obravnavi. Rad bi opozoril, da je v besedilu, ki je objavljeno v Poročevalcu, bistvo tega amandmaja izpadlo, to je, da se celoten tekst glasi: V tretjem odstavku 31. člena se za besedami "naborniku iz 2., 4., 5. in 7. točke" nadomestijo z besedami "naborniku iz 2., 4., 5., 7. in 8. točke. Bistvo amandmaja je v tej 8. točki in ta je pri tiskanju izpadel.</p>
                  <p>In drugi amandma pa razrešuje problem, ki se pojavlja v 19. členu. Gre za vprašanje, ali vojaškemu obvezniku, pripadniku rezervne sestave, ko vloži prošnjo za ugovor vesti, njegove obveznosti v postopku obravnave te prošnje mirujejo. Če ne bi bilo tako, se pravi, da bi obveznosti ne mirovale, potem bi se zgodilo, da bi pri vsej masi usposabljanj, ki jih imamo z vojno sestavo, vsakdo seveda sam lahko vplival na odlaganje vojaških vaj, kar pa je nesmisel in bi bila edinstvena ureditev v svetu. Glede na to predlagamo, da zbor podpre oba predlagana amandmaja, medtem ko so ostale določbe zakona v celoti konsistentne, kar je ugotovil tudi odbor in pa sekretariat za zakonodajo vašega zbora. Hvala lepa.    </p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Predlog zakona je obravnaval Odbor za obrambo kot matično delovno telo in sprašujem poročevalca odbora, ali želi besedo? Izvolite, gospod Metelko.</p>
               </sp>
               <sp>
                  <speaker>ALOJZIJ METELKO:</speaker>
                  <p>Spoštovani predsednik, spoštovani zbor! Odbor za obrambo je na svoji 45. seji, dne 6.12. 1995 kot matično delovno telo obravnaval predlog zakona o spremembah in dopolnitvah zakona o vojaški dolžnosti, ki ga je v tretjo obravnavo predložila Vlada Republike Slovenije. Odboru sta bila poleg predloga zakonskega besedila za tretjo obravnavo predložena in obrazložena amandmaja Vlade Republike Slovenije in amandma poslanske skupine Slovenske nacionalne desnice. Odbor se je tudi seznanil z mnenjem Sekretariata za zakonodajo in pravne zadeve, ki k predloženemu gradivu za tretjo obravnavo ni imel pripomb. Odbor se je podrobneje seznanil z obrazložitvijo amandmajev Vlade k 19. členu. Član odbora Marjan Stanič je podrobneje obrazložil amandma poslanske skupine Slovenske nacionalne desnice k 40. členu, ki v bistvu pomeni povzemanje dikcije predloga Vlade iz prve in druge obravnave. Po razpravi so se člani odbora opredelili do vloženih amandmajev. Odbor je podprl tako vladne amandmaje k 16. in 19. členu, kot tudi amandma poslanske skupine Slovenske nacionalne desnice k 40. členu. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi besedo predstavnik Sekretariata za zakonodajo? (Ne želi.) Želijo besedo predstavniki poslanskih skupin? Gospa Vika Potočnik.</p>
               </sp>
               <sp>
                  <speaker>VIKTORIJA POTOČNIK:</speaker>
                  <p>Spoštovane poslanke in poslanci! Ustavno sodišče je 25.5.1995 razveljavilo tako imenovani 42. člen zakona o vojaški dolžnosti, seveda na pobudo Vrhovnega sodišča in dveh posameznikov, ki sta se pritožila, to je gospoda Bena Pavliča iz Smlednika in Marjana Pavčiča iz Ljubljane. Državni zbor je vseskozi, ko je obravnaval, seveda imel pred seboj naslednji cilj, da je možnost uveljavljanja ugovora vesti tako med služenjem oziroma pri samem naboru med služenjem vojaškega roka in po služenju vojaškega roka. To je tudi bil namen večine amandmajev, ki sva jih skupaj z gospodom Levom Kreftom vložila v drugi obravnavi in jih je Državni zbor tudi sprejel.</p>
                  <p>Pred seboj imate nekaj amandmajev poslanske skupine LDS. Cilji teh amandmajev so bili naslednji, namreč, da bi pravica do ugovora vesti bila trajna pravica in je ne bi bilo moč omejiti zgolj na nabor in seveda, da bi to pravico dobili tudi vojaški obvezniki v rezervni sestavi, enako pravico seveda kot naborniki. Ampak škrat hitrost in vse, kar je povezano s takim načinom dela v Državnem zboru, je na žalost onemogočil, da bi bilo te cilje danes moč uveljavljati s temi amandmaji, ki jih je vložila poslanska skupina LDS. Večina bistvenih amandmajev se je ob sprejetju v drugi obravnavi, sprejetje enega amandmaja, kjer člen črta in se je zgodilo preštevilčenje, tako da smo vložili bistven amandma na en člen, ki v  drugi obravnavi ni bil amandmiran. Na žalost zato v imenu poslanske skupine te amandmaje umikam in seveda upam, da bo poslanska skupina kmalu po sprejetju vložila amandmaje s cilji, ki bodo uresničili in do konca speljali to, kar nam je naložilo Ustavno sodišče. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. To pomeni, da so vsi amandmaji umaknjeni. Želi še kdo v imenu poslanskih skupin? (Ne želi.) Dajem besedo poslankam in poslancem. Ker ne želi nihče razpravljati, prehajamo k odločanju o amandmajih, o katerih je mogoče glasovati. In sicer imamo k 16. členu amandma Vlade in odbor ga podpira. Želi kdo o tem razpravljati? Če ne, ugotavljam prisotnost za glasovanje o amandmaju k 16. členu. Ugotovimo sklepčnost! (40 prisotnih.) Ponovno ugotavljamo prisotnost! (47 prisotnih.)</p>
                  <p>Kdo je za sprejem amandmaja k 16. členu? (35 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>K 19. členu imamo ravno tako amandma, ki ga je vložila Vlada in ga odbor podpira. Želi kdo o tem razpravljati? (Ne želi.) Ugotovimo sklepčnost! (49 prisotnih.)</p>
                  <p>Kdo je za? (18 poslancev.) Je kdo proti? (27 poslancev.)</p>
                  <p>Ugotavljam, da amandma ni sprejet.</p>
                  <p>Smo pri amandmaju k 40. členu. Vložila ga je poslanska skupina SND in odbor ga ravno tako podpira, kot je bilo slišati iz poročila. Želi kdo besedo? (Ne.) Ugotovimo sklepčnost! (49 prisotnih.)</p>
                  <p>Kdo je za? (17 poslancev.) Je kdo proti? (30 poslancev.)</p>
                  <p>Ugotavljam, da amandma ni sprejet.</p>
                  <p>Sprašujem sekretariat, ali je potrebno karkoli uskladiti? Ni potrebno. Torej glasujemo o zakonu v celoti. Ugotovimo sklepčnost! (41 prisotnih.)</p>
                  <p>Ponavljam ugotavljanje sklepčnosti in prosim za sodelovanje. Ugotovimo sklepčnost! (42 prisotnih.) Ponovno ugotovimo sklepčnost! (44 prisotnih.)</p>
                  <p>Veste, da sem vztrajen in bom spet ugotavljal prisotnost. Ugotovimo sklepčnost! (43 prisotnih.)</p>
                  <p>Po mojem štetju je ljudi v dvorani več in jaz ne bi rad izkoristil te možnosti, ki jo poslovnik daje, da poimensko pač pozivam ljudi k prisotnosti. Ugotovimo sklepčnost! Vodje in sekretarje poslanskih skupin pa seveda pozivam, da zagotavljajo prisotnost vseh tistih, ki se niso opravičili v dvorani. Ugotovimo sklepčnost! (46 prisotnih.)</p>
                  <p>Kdo je za? (39 poslancev.) Je kdo proti? (13 poslancev.)</p>
                  <p>Ugotavljam, da je zakon sprejet in je s tem ta točka dnevnega reda zaključena.</p>
                  <p>Sprašujem, če je pripravljen uskladitveni amandma k prejšnjemu zakonu? (Ni.)</p>
                  <p>Torej, prehajamo na 1. točko.</p>
                  <p><title>1. TOČKA DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA MED DRŽAVAMI POGODBENICAMI SEVERNOATLANTSKEGA PAKTA IN DRUGIMI DRŽAVAMI, KI SODELUJEJO V PARTNERSTVU ZA MIR, GLEDE STATUTA NJIHOVIH SIL IN DODATNEGA PROTOKOLA K SPORAZUMU MED DRŽAVAMI POGODBENICAMI SEVERNOATLANTSKEGA PAKTA IN DRUGIMI DRŽAVAMI, KI SODELUJEJO V PARTNERSTVU ZA MIR, GLEDE STATUSA NJIHOVIH SIL</title>.</p>
                  <p>Predlog zakona je v obravnavo zboru predložila Vlada Republike Slovenije, prehajamo k prvi obravnavi in sprašujem predstavnika Vlade ali želi besedo?</p>
                  <p>Besedo dajem gospodu Bogataju, državnemu sekretarju v Ministrstvu za obrambo.</p>
               </sp>
               <sp>
                  <speaker>MIRAN BOGATAJ:</speaker>
                  <p>Hvala lepa gospod predsednik, spoštovani zbor, opravičujem ministra, ker se je stvar tako daleč zavlekla, da je moral na drugo obveznost. Predlagani sporazum oziroma zakon ureja status sil v okviru partnerstva za mir. Ta status se uporablja za vse članice, podpisnice programa partnerstva za mir, sklicuje in naslanja pa se na rešitve, ki veljajo med članicami NATO. Temu sporazumu je dodan le še dodatni protokol, ki izključuje jurisdikcijo za izrekanje smrtne kazni. To pa je seveda tudi rešitev, ki pomeni realizacijo določbe v našem pravnem redu, da ni moč izrekati smrtnih kazni.</p>
                  <p>Sporazum se je v dejanski praksi sodelovanja tudi slovenskih oboroženih sil oziroma slovenske vojske v okviru partnerstva dejansko že uporabljal, medtem predlagamo, da ga podpre tudi  parlament, skladno s predlogom oziroma stališčem Odbora za mednarodne odnose, ki na predložena besedila ni imel pripomb. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Predlog zakona je obravnava odbor za mednarodne odnose, kot matično delovno telo. Sprašujem  poročevalca če želi besedo? (Ne.) Želi besedo predstavnik sekretariata za zakonodajo? (Ne.) Želijo besedo predstavniki poslanskih skupin? (Ne.) Želi kdo razpravljati o tem predlogu zakona o ratifikaciji? (Ne.)</p>
                  <p>Torej preidemo k drugi obravnavi, imamo vložen en amandma, zato predlagam, da najprej skladno z zadnjo alineo 189. člena poslovnika razpravljamo in glasujemo o vseh tistih točkah skupaj, h katerim niso bili vloženi amandmaji in vas pozivam, da registrirate prisotnost za glasovanje o tem sklepu. (46 prisotnih.)</p>
                  <p>Kdo je za? (39 poslancev.) Je kdo proti? (3 poslanci.)</p>
                  <p>Ugotavljam, da je ta predlog sprejet.</p>
                  <p>V razpravo dajem 4. člen in amandma k 4. členu, ki ga je ravno tako predložila Vlada Republike Slovenije. Želi kdo besedo? (Ne.) Ugotovimo sklepčnost! (43 prisotnih.) Ponavljam ugotavljanje prisotnosti. Če bomo imeli take težave, bom prisiljen dati 15 minut odmora, da pač v tistih skupinah, kjer pogrešamo poslance, poiščejo le-te, ki se niso opravičili. Ni mogoče, če nas ni 46, tako da je treba najprej glasovati o tistem, o čemer glasujemo. (43 prisotnih.) Ponovno ugotavljam prisotnost! (48 prisotnih.)</p>
                  <p>Kdo je za? (27 poslancev.) Je kdo proti? (12 poslancev.)</p>
                  <p>Ugotavljam, da je člen spremenjen.</p>
                  <p>V razpravo in na glasovanje dajem preostale člene, h katerim ni bil vložen noben amandma. Želi kdo besedo? (Ne.) Ugotovimo sklepčnost! (46 prisotnih.)</p>
                  <p>Kdo je za? (43 poslancev.) Je kdo proti? (2 poslanca.)</p>
                  <p>Ugotavljam, da so s tem preostali členi sprejeti.</p>
                  <p>Prehajamo k naslovu. Želi kdo razpravljati o naslovu? Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod predsednik, gospe in gospodje! Ta sporazum med pogodbenicami Severnoatlantskega pakta sprejemamo dva meseca prepozno. Na tej razpravi, na tem sprejemu ne bomo govorili o razlogih in vzrokih, ki so se zgodili, vendar zaradi tega prepoznega sprejemanja in prepoznega prehoda v Državni zbor, za kar ta Državni zbor ni odgovoren, se bomo še pogovarjali na osnovi nekaterih poročil, ki bodo predana Odboru za mednarodne odnose.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Kopše! Govorimo o naslovu zakona!</p>
               </sp>
               <sp>
                  <speaker>JOŽEF KOPŠE:</speaker>
                  <p>Ta komentar spada k naslovu, gospod predsednik in to je običaj, da se v naslovu zakona o zakonu spregovori, kot na koncu glasovanja. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Kopše to sploh ni res. Pri naslovu zakona se govori o amandmajih k naslovu in o naslovu zakona. Želi še kdo o naslovu zakona razpravljati oziroma, da bolj natančno vprašam: Želi sploh kdo razpravljati o naslovu zakona? (Ne želi.) Torej dajem v sprejem naslov zakona. Ugotavljamo prisotnost! (48 prisotnih.)</p>
                  <p>Kdo je za sprejem takega naslova? (42 poslancev.) Je kdo proti? (2 poslanca.)</p>
                  <p>Ugotavljam, da je naslov zakona sprejet.</p>
                  <p>Sprašujem, če želi kdo v tretji obravnavi vložiti amandma k 4. členu? (Ne želi.) Torej dajem na glasovanje predlog zakona v celoti. Ugotavljamo prisotnost! Želi kdo razpravljati o zakonu v celoti? Kar je dano, je v zlato jamo zakopano. (49 poslancev.)</p>
                  <p>Kdo je za? (39 poslancev.) Je kdo proti? (4 poslanci.)</p>
                  <p>Ugotavljam, da je zakon sprejet.</p>
                  <p>Prehajamo k predlogu zakona o zagotovitvi sredstev za odpravo posledic neurja s poplavo, točo in burjo v letu 1995, po hitrem postopku, in sprašujem predstavnika predlagateljev, ali želi besedo? Izvolite, besedo dajem ministru Gantarju.</p>
               </sp>
               <sp>
                  <speaker>DR. PAVLE GANTAR:</speaker>
                  <p>Spoštovani predsednik, spoštovane poslanke in poslanci! Jaz zakona ne bi podrobneje obrazlagal. Obrazložitev je napisana. Neurja, povzročena od maja do septembra so povzročila za 13.9 milijard tolarjev škode. S tem zakonom za letošnje leto, kar je zelo pomembno, in pa za naslednje leto zagotavljamo del sredstev, približno 30% za sanacijo teh škod. Vse, sami členi zakona so napisani, pomemben je tretji člen, ki se zagotovijo obseg škode za leto 1995 in 1996, in pa četrti člen, kjer je sedaj narejen razrez po posameznih uporabnikih Ministrstva za okolje in prostor, Ministrstva za promet in zveze torej občine za posamezne vrste škode. V nadaljnih členih je opredeljena tudi odgovornost za pravilno uporabo teh sredstev in način uporabe teh sredstev. Ta zakon je potrebno sprejeti dejansko čimprej zato, da bi ga lahko tudi takoj realizirali. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Predlog zakona je obravnaval Odbor za finance kot matično delovno telo. Sprašujem poročevalca, ali želi besedo? (Ne.) Ali želi besedo predstavnik Sekretariata za zakonodajo in pravne zadeve? (Ne.) Ali želijo besedo predstavniki poslanskih skupin? (Ne.) Ali želijo razpravljati o zakonu poslanci oziroma poslanke? Če ne, prehajamo k drugi obravnavi. Vložen smo imeli en oziroma dva amandmaja, še prej pa predlagam, da o preostalih členih, skladno z zadnjo alineo 189. člena poslovnika, razpravljamo in glasujemo skupaj in dajem ta predlog na glasovanje. Ugotovimo sklepčnost! (40 prisotnih.) Ugotovimo sklepčnost! Lahko vam rečem, da bi mirno končali sejo danes, če ne bi imeli takih težav z iskanjem ljudi ob predverju in drugih okoliških prostorih. To pripombo pozabite. (52 prisotnih.)</p>
                  <p>Kdo je za? (36 poslancev.) Je kdo proti? (1 poslanec.)</p>
                  <p>Ugotavljam, da je ta predlog sprejet.</p>
                  <p>V obravnavo dajem 3. člen in amandma k 3. členu. Vložila ga je skupina poslancev s prvopodpisanim gospodom Miroslavom Geržino. Ali želi kdo besedo? Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala za besedo, gospod predsednik. Ta amandma smo vložili zato, ker ima edino Ministrstvo za finance neke rezerve in ker gre za neurje, ne pa za normalno delovanje ministrstev, bi, če bi ta ministrstva, ki so tu notri napisana in tangirana, lahko opravljala svoje normalno delo s toliko manjšim efektom in toliko manjšim denarjem, kot je tu napisano, ker bi morali plačevati to škodo, ki je nekaj izrednega in za to so tudi rezerve v državnem proračunu. Zato mislim, da je pravilno, da se sprejme ta naš amandma. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo besedo? Gospod Gantar.</p>
               </sp>
               <sp>
                  <speaker>DR. PAVLE GANTAR:</speaker>
                  <p>Hvala lepa, gospod predsednik. Torej najprej ugotavljam, da sta seveda oba amandmaja povezana. Mislim, da ne gre samo za to pri tem amandmaju, ampak gre tudi za to, da se za leto 1995 povečajo sredstva z 930 milijonov na 1 milijardo 39 milijonov iz stalne proračunske rezerve proračuna Slovenije in se zato v 4. členu ustrezno zmanjšajo ta sredstva. Moram reči, da to seveda na tem mestu ne moremo podpreti, ker to ni usklajeno z načrtom proračuna in porabe stalnih proračunskih rezerv. Ravno tako to povečanje za letošnje leto napram drugemu nima nobenega realnega efekta, ker če bodo ta sredstva, ki so za letos predvidena, lahko koriščena naslednji teden, potem se samo en teden pozneje že lahko koristijo sredstva iz leta 1996. Se pravi, prerazporeditev več na leto 1995 kot na leto 1996, efektivno, ne samo proračunsko, nima nobenega posebnega smisla.</p>
                  <p>Druga zadeva pa je postavka na Ministrstvu za finance. Kakorkoli to Ministrstvo za okolje in prostor, Ministrstvo za promet in zveze, govorim samo za okolje in prostor - izgleda korektno in smiselno, pa je vendarle tudi tu neka past, da potem samo Ministrstvo za finance prerazporedi sredstva v okviru vladnih razprav na svojo postavko, tako da je tudi to po mojem nepotrebno. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo besedo? Gospod Geržina, izvolite.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo. No, mislim, minister Gantar, če sem ga prav razumel, on misli, da bo to skozi svoje ministrstvo sam nekje spravil skozi, mislim pa, da lahko povejo člani Odbora za infrastrukturo in okolje že tretje leto - samo zdaj me minister ne posluša - kako smo si prizadevali, da bi dobili nekaj več denarja za normalno delovanje tega ministrstva, on nam pa zdaj v bistvu skoči v hrbet s tem, kar pravi, in se boji Ministrstva za finance, da kaj bodo ti naredili. Nič ne bodo naredili! Denar naj dajejo in ta ujma, ki je bila, jo je pač treba kot izredno poravnati. In njegovo ministrstvo, gospoda Gantarja, pa naj normalno dela tako kot je treba in vsa ministrstva, ki so tukaj notri našteta in prizadeta! To predlaga ta amandma. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo besedo? (Ne.) Torej bomo najprej glasovali o amandmaju, ki spreminja, če prav vidim, člen v celoti. Ugotovimo sklepčnost! (55 prisotnih.)</p>
                  <p>Kdo je za? (11 poslancev.) Je kdo proti? (29 poslancev.)</p>
                  <p>Ugotavljam, da amandma ni sprejet.</p>
                  <p>Glasujemo o 3. členu. Ugotovimo sklepčnost! (46 prisotnih.)</p>
                  <p>Kdo je za? (34 poslancev.) Je kdo proti? (2 poslanca.)</p>
                  <p>Ugotavljam, da je člen sprejet.</p>
                  <p>Prehajamo k 4. členu in amandmaju k 4. členu, ki ga je vložila ista skupina poslancev. Želi kdo razpravljati o tem členu? Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo. Tukaj se je dogodila ena napaka. To ni v četrtem odstavku, ampak v tretjem odstavku tega člena in mislim, da je, kot je tukaj že napisana obrazložitev, namreč, izvajanje del se je že letos začelo in gre precej bolj hitro kot je bilo predvideno, zato so po informacijah, ki so prišle z ustreznih resorjev, te številke bolj pravilne in je prav, da se sprejmejo tako kot je, to se pravi, če se letos to opravi, je prav, da gre v letošnji proračun in gre manj v proračun prihodnjega leta.</p>
                  <p>Zato predlagam, da se to sprejme.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala, želi še kdo razpravljati? Minister Gantar.</p>
               </sp>
               <sp>
                  <speaker>DR. PAVLE GANTAR:</speaker>
                  <p>Gospod predsednik, spoštovane poslanke in poslanci, z izglasovanjem amandmaja k členu 4. ste v bistvu zdaj spremenili, se pravi, je postal neusklajen, torej je številka neusklajena in na ta način ste seveda, se opravičujem...</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Razpravljamo o tem, kaj se zgodi, če bi bil ta amandma sprejet. Se želite opredeliti do tega, gospod minister? Želi kdo drug razpravljati o amandmaju k 4. členu? (Ne.) Ugotavljam torej prisotnost h glasovanju o amandmaju k 4. členu, ki ga je potrebno popraviti tako, da se namesto v četrtem, glasi v tretjem odstavku. Ugotovimo sklepčnost! (47 prisotnih.)</p>
                  <p>Kdo je za? (15 poslancev.) Je kdo proti? (32 poslancev.)</p>
                  <p>Ugotavljam, da amandma ni sprejet.</p>
                  <p>Zato glasujemo o 4. členu v celoti in ugotavljam prisotnost. Ugotovimo sklepčnost! (37 prisotnih.) Prosil bi da ponovno registrirate prisotnost. Ugotovimo sklepčnost! (54 prisotnih.)</p>
                  <p>Kdo je za? (26 poslancev.) Je kdo proti? (2 poslanca.)</p>
                  <p>Ugotavljam, da je 4. člen sprejet.</p>
                  <p>V razpravo dajem preostale člene. Želi kdo besedo? (Ne.)</p>
                  <p>Torej dajem na glasovanje preostale člene zakona, h katerim niso bili vloženi amandmaji in ugotavljam prisotnost. Ugotovimo sklepčnost! (54 prisotnih.) Kdo je za? (45 poslancev.) Je kdo proti? (3 poslanci.)</p>
                  <p>Ugotavljam, da so preostali členi sprejeti.</p>
                  <p>V razpravo in sprejem dajem naslov zakona. Želi kdo razpravljati o naslovu? (Ne.) Ugotovimo sklepčnost! (54 prisotnih.)</p>
                  <p>Kdo je za? (47 poslancev.) Je kdo proti? (2 poslanca.)</p>
                  <p>Ugotavljam, da je naslov sprejet.</p>
                  <p>Ker ni bil sprejet noben amandma, lahko preidemo h glasovanju o zakonu v celoti. Predvidevam, da je konsistenten glede na to, da ni bilo nobenih pripomb s strani sekretariata. Ali želi kdo razpravljati o zakonu v celoti? (Ne.) Ugotovimo sklepčnost! (53 prisotnih.)</p>
                  <p>Kdo je za? (35 poslancev.) Je kdo proti? (1 poslanec.)</p>
                  <p>Ugotavljam, da je zakon sprejet.</p>
                  <p>S tem zaključujem to točko dnevnega reda.</p>
                  <p>Vračamo se k <title>7. TOČKI - TARIFE</title>.</p>
                  <p>Imamo dva uskladitvena amandmaja. Imate jih v pregledu in se nanašajo na uveljavitev, kjer se v 15. členu beseda "petnajsti" nadomesti z besedo "naslednji dan po objavi v Uradnem listu", in drugi, ki ga predlaga Vlada in ga bo obrazložila državna sekretarka, nanaša pa se na danes sprejete amandmaje v Državnem zboru. Izvolite.</p>
               </sp>
               <sp>
                  <speaker>MAG. VOJKA RAVBAR:</speaker>
                  <p>Hvala. Spoštovani predsednik, poslanke in poslanci! Želela bi samo obrazložiti amandma, ki ga danes sprejemate in tudi uskladitveni amandma, ki je bil že prej vložen. V zvezi s tarifno številko 84 32 smo po ponovni proučitvi ugotovili, da ni potreben uskladitveni amandma, kar je bilo prej rečeno. Drugič, da je pa potreben uskladitveni amandma v zvezi s tarifno številko 33 04. Gre za uvoz izdelkov za ličenje, s čimer ločimo uvoz v balku od uvoza v obliki za drobno prodajo, in sicer na tak način, da se kombinirana nomenklatura in pravila, ki se pri tem uporabljajo glede širjenja, ne porušijo. Zato ohranjamo vsebino, usklajujemo ga pa z obstoječo nomenklaturo in bi prosila, da ta uskladitveni amandma podprete. Tretjič, podpiramo tudi uskladitveni amandma k 15. členu zakona, kar pomeni, da se zakon uveljavi naslednji dan po objavi in s tem omogočimo tudi sprejem podzakonskih aktov, ki se prav tako začno uporabljati s 1.1.1996 in bi prosila, da tudi ta amandma podprete. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Najprej bomo glasovali o ugotovitvenem amandmaju k tarifni oznaki 33 04. Ugotovimo sklepčnost! (55 prisotnih.)</p>
                  <p>Kdo je za? (40 poslancev.) Je kdo proti? (1 poslanec.)</p>
                  <p>Ugotavljam, da je ta uskladitveni amandma sprejet.</p>
                  <p>Prehajamo na glasovanje k uskladitvenemu amandmaju k 15. členu, ki ga imate na koncu pregleda amandmajev, o katerih smo glasovali na strani 11. Ugotovimo sklepčnost! (54 prisotnih.)</p>
                  <p>Kdo je za? (35 poslancev.) Je kdo proti? (1 poslanec.)</p>
                  <p>Ugotavljam, da je tudi ta amandma sprejet.</p>
                  <p>Prehajamo na glasovanje o zakonu v celoti.</p>
                  <p>Želi kdo besedo? (Ne.) Ugotovimo sklepčnost! (51 prisotnih.)</p>
                  <p>Kdo je za? (41 poslancev.) Je kdo proti? (3 poslanci.)</p>
                  <p>Ugotavljam, da je zakon sprejet.</p>
                  <p>S tem je ta točka dnevnega reda zaključena.</p>
                  <p><title>4. TOČKA DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O SKLADU KMETIJSKIH ZEMLJIŠČ IN GOZDOV REPUBLIKE SLOVENIJE PO SKRAJŠANEM POSTOPKU</title>.</p>
                  <p>Predlog zakona je v obravnavo zboru predložila Vlada Republike Slovenije. Smo pri prvi obravnavi in sprašujem predstavnika Vlade, ali želi besedo? (Ne.)</p>
                  <p>Predlog zakona je obravnaval Odbor za kmetijstvo in gozdarstvo kot matično delovno telo. Želi poročevalec besedo? (Ne.) Želi besedo predstavnik Sekretariata za zakonodajo in pravne zadeve? (Ne.) Želijo besedo predstavniki poslanskih skupin? Gospod Peršak, v imenu poslanske skupine Demokratov.</p>
               </sp>
               <sp>
                  <speaker> ANTON PERŠAK:</speaker>
                  <p>Spoštovane poslanke, spoštovani poslanci! Zakon, ki je zdaj pred nami, je po našem mnenju pomemben ne le zaradi uskladitve, pač kar nalaga Ustavno sodišče s svojo odločbo in obrazložitvijo, ampak tudi zaradi vprašanj, ki se sicer pojavljajo v zvezi s Skladom kmetijskih zemljišč in gozdov in poslovanjem tega sklada.</p>
                  <p>Temeljno vprašanje, ki je seveda vezano, kar kažejo tudi amandmaji, na vprašanje pogojev za zakupne pogodbe, koncesijske pogodbe in tako naprej in meni je žal, jaz sem pričakoval oziroma pričakovali smo, da bo Vlada nekoliko pojasnila te stvari, zakaj pravzaprav predlaga zdaj spreminjevalne predloge glede na osnovno besedilo zakona, ki se nam je zdelo, da je v skladu z intencijami oziroma s tem, kar je na nek način sugeriralo Ustavno sodišče. S svojimi amandmaji, h katerim smo sicer mi tudi že vložili amandmaje, pa Vlada predlaga nekatere spremembe. Zato pričakujemo, da bo v nadaljnji razpravi Vlada to utemeljila, ker bi tako bilo lažje razumljivo. Mi bi pa potem v razpravi naprej vendarle razložili tudi svoje amandmaje na to temo, ker se nam zdi, da so ti amandmaji smiselni. Radi bi pa poudarili predvsem to, da ti amandmaji izhajajo predvsem iz ene težnje. To je težnja, da bi se pogoji gospodarjenja, naj bo to za gozdno gospodarstvo, naj bo to za kmetijske kombinate, ki jemljejo v zakup ali pa naj bi v prihodnje jemali pod koncesijo kmetijska zemljišča ali pa gozdove v lasti sklada, da bi postali optimalni in da bi seveda pomenili tudi motivacijo za to, da ti kombinati, ali pa gozdna gospodarstva imajo interes za to gospodarjenje. Naj poudarim, da je sicer razumljivo, da zaradi razlogov denacionalizacije ali kakšnih podobnih razlogov obstojajo neke omejitve pri najemu, možnosti trajanja najema, ali pa možnosti trajanja koncesije, vendar je pa hkrati treba povedati, da je seveda nemogoče pričakovati, da bo nek kmetijski kombinat karkoli vlagal v zemljišča, ali pa se šlo gozdno gospodarstvo neko resno politiko v gozdu, če je ta možnost najema oziroma zakupa tako kratka, da ni nobene možnosti, da bi se vlaganje vsaj v osnovi povrnilo. In zaradi tega, kot pravim, pričakujemo v nadaljevanju razprave pojasnila v zvezi s tem, mi bomo pa seveda v razpravi naprej tudi svoje amandmaje utemeljevali. Mislimo pa, da so najbrž smiselni in da bi jih kazalo podpreti. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Smo pri predstavitvi stališč poslanskih skupin. Želi še katera poslanska skupina predstaviti svoja stališča? (Ne.) Odpiram splošno razpravo. Kdo želi besedo? Gospod Potrč, gospa Breda Pečan, gospod državni sekretar.</p>
               </sp>
               <sp>
                  <speaker>MIRAN POTRČ:</speaker>
                  <p>Gospod predsednik, spoštovane kolegice in kolegi! Rad bi na kratko obrazložil svoj pogled na sprejem tega zakona in amandmaje, ki sem jih skupaj s kolegico Pečanovo, gospodom Protnerjem in Stuškom vložil k temu zakonu.</p>
                  <p>Zakon je potreben in nujen. Ne samo zaradi odločbe Ustavnega sodišča, ki je formalno ugotovila neurejeno stanje na tem področju, ki je veljalo že kar dolgo let, in na katerega smo nekateri poslanci zelo intenzivno večkrat opozarjali in dobivali tudi od ministrstva in od sklada zelo formalne odgovore, da je vse v redu.</p>
                  <p>No Ustavno sodišče je le ugotovilo, da ni vse v redu, in da je treba nekatere stvari spremeniti in dopolniti. Pri tem je naše mnenje, da bi bilo, ali pa moje mnenje tudi, da bi bilo koristno te dopolnitve sprejeti na način, ki bi probleme, ki so ostali nerešeni na podlagi odločbe Ustavnega sodišča, uredili tako, da jih v bodoče ne bi bilo. Prvo vprašanje, ki se pri tem pojavlja in kjer imam na žalost drugačno mnenje od kolega Peršaka, je osnovno besedilo zakona, kjer res Vlada formalno povzema dosedanje določbe in formalno povzema tudi ugotovitve Ustavnega sodišča, ko govori o več možnih različnih ureditvah in govori o koncesiji, govori o zakupni pogodbi ali o drugi ustrezni pogodbi.</p>
                  <p>Jaz kot pravnik bi rekel, da je to v načelni ureditvi zakona možno, nastopi pa problem v tistem momentu, ko istočasno, je rečeno, da če v 6. mesecih ena od teh pogodb ni sklenjena, da se šteje, da je sklenjena po samem zakonu in to se meni kot pravniku takoj postavi vprašanje, katera od teh treh pa?</p>
                  <p>In odgovora nimam. Zato menim, da bi bilo smotrno in prav, da se pač ena od teh treh pogodb predvidi vsaj v tistem primeru, če v šestih mesecih takšna pogodba ni sklenjena. In iz te predpostavke in glede na to, da menimo, da bi bil skrajni čas, da tem gozdno gospodarskim podjetjem damo enakopraven položaj z državo, če jim je ta položaj zdaj Ustavno sodišče po dolgih ustavnih sporih končno priznalo, da bi bila primernejša zakupna pogodba.</p>
                  <p>Zaradi tega smo, skupina poslancev, tak amandma tudi vložili in menimo, da bi bil v skladu z zakonom, tudi v skladu z odločbo Ustavnega sodišča in tudi v skladu z neko enakopravnostjo teh partnerjev, ki naj te odnose uredijo.</p>
                  <p>Hkrati smo menili, da je treba rok, kot minimalni rok za ureditev tega razmerja, po našem mnenju zakupnega, predvideti in naš minimalni predlog, ki smo ga tu zapisali, je 20 let, s čimer se nam zdi, da ne idealno, vendar še sprejemljivo urejamo te možne medsebojne odnose na dolgi ali pa na dolgoročnih podlagah, ker samo te dolgoročne podlage lahko zadostijo intenciji, ki jo je Ustavno sodišče v svoji odločbi imelo, namreč, da morajo zagotoviti pogoje za gospodarjenje z nekimi kratkoročnimi ali pa letnimi pogodbami ni mogoče zagotavljati, ker se potem ne more investirati, ne more planirati, ne more zagotoviti tudi neko normalno poslovanje v takšnem gozdno gospodarskem podjetju.</p>
                  <p>No, to je osnovna intenca našega amandmaja na osnovno besedilo zakona. Ko pa smo danes dobili amandmaje, ki jih je vložila Vlada in v katerih Vlada po svoji razlagi pač vztraja na koncesijski pogodbi, in ob dejstvu, da razdeljuje nekatere rešitve, smo vložili amandmaje tudi na te amandmaje Vlade, moram reči po pravici tudi iz pričakovanja, ki se nam je zgodil, namreč, da je tudi služba naše amandmaje uvrstila na zadnje mesto, čeprav ne vem zakaj, ker bi lahko bili tudi na prvem, ker namreč ravno tako spreminjajo 2. člen zakona, sploh pa ne bi smeli biti za 2.a in 2.b členom, ampak pustimo to. Skratka, to smo predpostavljali in rekli, preden bo do razprave in odločanju o našem amandmaju prišlo, se bo odločalo o vsem drugem. In zato smo poskušali vsaj delno popraviti vladni amandma. Ta delni popravek je na treh točkah.</p>
                  <p>Prvo, mi menimo, da če se že sklepa koncesijska pogodba, da se ne more sklepati na podlagi zakona o javnih gospodarskih službah, ampak na podlagi zakona o gozdovih, ker gozdovi niso javna služba, ampak so javno dobro in splošna dobrina. Zakon o varstvu okolja ima tako opredeljene gozdove in na tej podlagi, podlagi 23. člena zakona o varstvu okolja je možno tudi takšen koncesijski akt sprejeti in takšno koncesijsko pogodbo skleniti.</p>
                  <p>Drugo. Mi smo prepričani, da je nesprejemljivo, da Vlada omejuje sklepanje obsega v tej koncesijski pogodbi na sedaj zaposlene delavce in na gozdno gospodarske načrte za posamezne gozdno gospodarske enote, ne pa za območje, ker mislimo, da to ne izhaja iz odločbe Ustavnega sodišča. V glavnem, sodišče je postavilo gozdno gospodarska podjetja v položaj, kakor so ga imela ob uveljavitvi zakona za tista dela, ki so ga opravljala, seveda na državnih gozdovih, ne pa na tistih, ki so bila denacionalizirana. Zato mislimo, da je treba to spremeniti, da je treba postaviti kot osnovo tista dela, ki so jih ta gozdno gospodarska podjetja takrat pred uveljavitvijo zakona o gozdovih opravljala na teh državnih gozdovih in mi spet predlagamo, da je najmanj 20 let tista doba, ki je še sprejemljiva in to je naš drugi amandma. Tretji je redakcijski, ker je v starem tekstu še vedno pisalo, da je rok 30.6. predviden v četrtem, je pa v drugem odstavku in je redakcijski.</p>
                  <p>Moram pa reči, da se  posebej, čeprav se nam je to zdelo vredno, nismo potem z amandmajem lotili vprašanja gozdnih cest, ker so nas tudi predlagatelji zakona opozorili, da je v zakonu o gozdovih to na žalost rešeno, tako da bi bilo neustrezno, če bi amandmirali tudi ta del in izrecno zahtevali, da so tudi vsa ta dela v sklopu upravljanja gozdno gospodarskih del v podjetjih.</p>
                  <p>Pričakujem glede na opozorila, ki smo jih danes dobili v poslanske skupine, izdano je namreč sporočilo Združenja za gozdarstvo, ki opozarja na vse te slabosti in verjamem, da ga je še kdo prebral in ne samo mi v naši poslanski skupini in v LDS-u, kjer smo skupaj poslanci pripravljali te predloge in da bodo končno tudi vsi problemi, ki smo o njih razpravljali tri dni pred tem in ki posredno tudi zadevajo državne gozdove in gospodarjenje z njimi, pripeljali do tega, da bodo ti naši amandmaji sprejeti, ne pa da se bo nadaljevalo s prakso, ki zdaj že nekaj let, po našem prepričanju v škodo gozdov ne ureja ustrezno položaja tudi gozdno gospodarskih podjetij in s tem tudi pomaga k anarhiji v gozdu. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Besedo dajem gospe Bredi Pečan.</p>
               </sp>
               <sp>
                  <speaker>BREDA PEČAN:</speaker>
                  <p>Dober večer in hvala za besedo, gospod predsednik. Kolegice in kolegi, rada bi vas potegnila s seboj za dve leti, praktično skoraj tri leta nazaj. 1993. leta smo sprejemali ta zakon, na katerega je, glede na njegovo zelo majhno dolžino, bilo sproženih izjemno veliko ustavnih sporov. Med njimi so bili sproženi ustavni spori tudi zaradi tega ali pa predvsem zaradi tega, ker je ta zakon razlastil občine za preko 50.000 hektarjev kmetijskih zemljišč. Mislim, da ne moremo več govoriti o tem, da so bile prizadete pri tem samo občine na Primorskem, od Bovca, pa do Pirana, ampak so bile prizadete vse slovenske občine, saj so ustavne spore sprožile tudi občine, kot je Tržič in kot je Kočevje. Da ne pozabimo na to, da sicer ustavnih sporov niso sprožile, vendar pa so intenzivno sprožale pripombe občine tudi na Štajerskem in Prekmurju. Ob sprejemanju zakona, tudi zaradi naše neizkušenosti, lahko rečem, da danes, pač ob parlamentarnem postopku, tudi sama mnogo mnogo več vem, kot sem vedela v začetku 1993. leta, mislim, da smo prezrli nekatere reči. Ta zakon, lahko rečem, da je bil eden od prvih v dolgi vrsti zakonov, ki sprožajo razlaščanje občin na celi vrsti področij, med drugim pač tudi na področju kmetijskih zemljišč in gozdov. Takrat, ne vem, če se spomnite tega, sem opozarjala na to, ker pač nisem vedela, da to ni problem samo primorskih občin, ampak cele Slovenije, da je 6. april 1941 v 14. členu v četrtem odstavku neprimeren datum zaradi tega, ker je v tem času bila Primorska pod Kraljevino Italijo in je velika večina dokumentov v zvezi z lastnino občin vse povsod drugje, samo ne v Sloveniji. To je eno.</p>
                  <p>Drugo, kar je, bi pa povedala, da smo ob tem zakonu sprejeli sklep, da mora Vlada pripraviti analizo, pregledati pač situacijo v zvezi z uporabo tega datuma v slovenskih občinah in odgovoriti, ali uporaba tega datuma predstavlja probleme in, ali so rešljivi oziroma kako se jih da rešiti. Žal do danes Vlada odgovora na to vprašanje ni dala. To je eno. Ustavno sodišče pa je razsodilo v zvezi s temi ustavnimi pritožbami, ki so jih sprožile štiri občine, da podobno, kot je v podobnih ustavnih sporih že razsodilo, da glede na to, da je bila družbena lastnina nelastnina, je torej stvar zakonodajalca, v našem primeru Državnega zbora, komu bo ob olastninjenju družbenega premoženja presodilo pravico do lastništva. Se pravi, da je zakonodajalec tisti, ki odloča, ali bo družbeno premoženje v uporabi občin ostalo občinam, ali bo prenešeno na državo oziroma podržavljeno. Zaradi tega ni nobenega, resnično nobenega razloga, da bi moral biti datum 6. april 1941 edini možni datum, ob katerem se ugotavlja stanje občinskega premoženja na kmetijskih zemljiščih zato, da se določa, kaj ostane občinsko in kaj preide v državno last oziroma v gospodarjenje sklada kmetijskih zemljišč in gozdov Republike Slovenije.</p>
                  <p>V zvezi s tem sem v bistvu, na osnovi sugestije, ki se jo da razbrati, ali pa morda ne sugestije, temveč razlage, ki jo je uporabilo Ustavno sodišče v 41., 42. in 43. točki svoje obrazložitve odločbe, torej datum sprejema zakona o kmetijskih zemljiščih. Takrat je bil, ko je bil 1973. leta sprejet zakon o kmetijskih zemljiščih, so bile z njim ustanovljene kmetijske zemljiške skupnosti in splošno ljudsko premoženje je iz upravljanja občin prešlo v upravljanje kmetijskih zemljiških skupnosti oziroma v kmetijske zemljiške sklade. Zaradi tega je pravzaprav najboljši mejnik, ki ga lahko postavimo v tej zvezi, uveljavitev zakona o kmetijskih zemljiščih, ki je začel veljati 24. avgusta 1973. leta. Da ne bo kdo mislil, da hočem karkoli prikrivati, z uveljavitvijo tega zakona bo, če bo sprejet ta datum 24. avgust 1973, se bo vrnilo v občinsko lastnino nekje med 50 in 57 000 hektarjev kmetijskih zemljišč. Tako, da bo približno ena osmina do slaba sedmina zemljišč, ki so danes v upravljanju sklada kmetijskih zemljišč in gozdov, prešla v občinsko last. Glede na to, da sem že povedala, da so bile prizadete vse občine, so ta zemljišča sicer izrazito v večjih površinah na Primorskem in na Kočevskem, jih je pa zelo veliko tudi po vseh drugih slovenskih občinah.</p>
                  <p>In še drugo, pri amandmaju pod številko 2 predlagam, da bi ne uporabili kot dan, ko se ugotavlja, katera zemljišča so zajeta s prostorskimi izvedbenimi akti, da se ne določa uveljavitev osnovnega zakona, to je 11. marec 1993, temveč uveljavitev tega zakona ali po domače rečeno zakona, ki ga danes sprejemamo. Se pravi, ko bi bil uveljavljen ta zakon, bi prišlo do ugotavljanja, katera zemljišča so pokrita s prostorskimi izvedbenimi akti v občinah in katera ne, da pa bi pojasnila, da tukaj ne gre za prav nobeno špekulacijo, vsi prostorsko izvedbeni akti so morali biti sprejeti v skladu s srednjeročnimi družbenimi in prostorskimi sestavinami družbenega plana. Ti plani pa so morali biti usklajeni z republiškimi izhodišči srednjeročnega družbenega in prostorskih sestavin tega plana, tako da ni nobenega dvoma, da ni v zazidljiva zemljišča prešlo nobeno zemljišče, ki ne bi bilo v skladu z republiškim srednjeročnim družbenim planom. Zato vas pozivam kolegice in kolegi, da pomislite na to, da je končno le čas, da začnemo razmišljati, da občine morajo imeti premoženje, če hočejo normalno poslovati in da je prišel tudi čas, da končno pridemo do tega, da je treba prekiniti s prakso razlaščanja občin in da je danes prilika, da občinam vrnemo tisto, kar jim pripada in kar je dejansko njihovega. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Besedo dajem gospodu Ferlinu.</p>
               </sp>
               <sp>
                  <speaker>MAG. FRANC FERLIN:</speaker>
                  <p>Hvala lepa, gospod predsednik. Spoštovane gospe, spoštovani gospodje poslanci. Torej dovolite, da obširneje, če nisem že izkoristil uvodne besede, sedaj obrazložim oziroma hkrati odgovorim, najbolj seveda s tem, kar je Vlada predložila v obliki svojih amandmajev. Torej pridružil bi se na vsak način obema gospodoma, Peršaku in gospodu Potrču, ko govorita o potrebnosti, rekel bi o prepotrebnosti dopolnitve tega zakona. No, v prvi fazi torej vladni predlog zakon, ki je bil predlagan, se je ozko nanašal na odločbo Ustavnega sodišča, ki je tukaj ne bi ponavljal. No, vendar kasneje, takoj na odborih, na delovnih telesih Državnega zbora se je pa pokazalo, da je potrebno resnično celovito dopolniti te člene zakona, torej predvsem člen, ki ureja pogodbena razmerja, torej 17. člen zakona. No, in to je potem Vlada, predvsem v skladu z vsemi razpravami na odborih, na delovnih telesih, potem tudi storila, tako da je v teh svojih amandmajih povzela vse sprejete amandmaje odborov in dodala nekaj najpotrebnejšega, kar se je skozi razprave pokazalo, tudi svojega. Na ta način bi bili, če bi seveda bilo tako sprejeto, kar bi posebej želeli, takorekoč vsi drugi ali večina drugih amandmajev brezpredmetna. Torej osnovno je bilo to, in sam kot predsednik sveta sklada še posebej to čutim, in sem še posebej na tem delal in si prizadeval, da bi enkrat dokončno razčistili nejasne oziroma ne dovolj čiste zadeve pri sklepanju pogodb, najprej pri sami vrsti pogodb. Absolutno je bilo potrebno za nemoteno delovanje priti do tega, da se definira, katera pogodba se uporablja običajno za katera zemljišča. No, izhajajoč iz samega zakona, ki je bil sprejet 11. marca 1993, in ki je tudi bil sprejet pred zakonom o gozdovih, smo potem šli po tejle naslednji poti. V samem tem zakonu o skladu kmetijskih zemljišč, kot rečeno, z 11. marcem, so bile določene tri vrste pogodb, in sicer zakupna pogodba, koncesijska ali pa druga ustrezna pogodba. Kot je v skladu z zakonom o kmetijskih zemljiščih, je bilo jasno, in je tudi praksa potem pokazala, da se je ta zakupna pogodba vedno uporabljala za kmetijska zemljišča v skladu z zakonom. In ta druga pogodba, torej koncesijska pogodba, ki žal ni bila v tem času uporabljena, je bila že v samem zakonu v skladu z vsemi utemeljitvami, razpravami, uporabljena kot inštitut, ki bi se uporabljal za gozdove. No, to je izhodišče, na katerem smo sedaj tudi v skladu z zakonom o gospodarskih javnih službah, ki pa ga ne uporabljamo v smislu javne službe, kot je tudi bil predložen amandma oziroma dva amandmaja v tem smislu, ampak ga uporabljamo samo smiselno v tem, ker je tam natančneje opredeljen koncesijski akt in pa iz njega izhajajoča koncesijska pogodba, z vsem, vključno z reševanjem sporov. Torej na ta način smiselna uporaba tega zakona, torej koncesijskega akta in koncesijske pogodbe naredi izvedljivost določb v zakonu o kmetijskih zemljiščih in gozdovih, oziroma tudi potem mnogo olajša. Na ta način so naši amandmaji, ki jih je sprejela Vlada, torej izvedljivi v celoti.</p>
                  <p>No, iz tega torej zakupna pogodba, ali druga ustrezna za kmetijska zemljišča, koncesijska ali druga ustrezna za gozdove, in pa še za vse skupaj neka druga ustrezna pogodba. To vse dejansko v praksi obstaja oziroma bo obstajalo, ko bo do tega prišlo v celoti.</p>
                  <p>No, in nadalje, ko smo sledili, da izpeljemo ta inštitut, predvsem v smislu koncesije, z zakupno pogodbo je že prej, je torej že z zakonom takorekoč vse opredeljeno - iz tega izhajajoč smo potem glede trajanja tega pogodbenega razmerja natančno opredelili za vsako posebej. Namreč določba, amortizacijska doba vlaganj v zemljišča je seveda bila in je v celoti uporabljiva za kmetijska zemljišča in trajne nasade, ni pa in nikoli ne bo in nikoli ne bi bila uporabna za gozdove, kajti v gozdovih amortizacijske dobe gozdarska stroka ne pozna. Poznala je v 18., 19. stoletju v času maksimalne zemljiške rente, v času nemške šole itd., torej, ko se je iskalo maksimalni profit, ko se je sadilo monokulture na srečo po celotni Nemčiji skoraj v celoti, tako da so tam danes monokulture, v Sloveniji pa na srečo samo okvirno na 15% teh površin. Hočem samo slikovito ponazoriti, da ta amortizacijska doba ni bila ustrezna, ne obstaja in zaradi tega smo torej predlagali v tem vladnem amandmaju edino ustrezno podlago za določanje dolžine pogodbenega razmerja in to je gozdno gospodarski načrt; že stoletje se v Sloveniji vsakih 10 let taki gozdno gospodarski načrti izdelujejo in tudi še naprej se bodo izdelovali v skladu z zakonom praviloma za obdobje 10 let, lahko kdaj kasneje, ko se bomo odločili, ko bomo informacijsko kontinuiteto in drugo vzpostavili tudi za daljša obdobja. Edino merilo za trajne je torej ta gozdno gospodarski načrt, ki pa ima v sebi tudi vse elemente za izračun rente iz gozdov itd.</p>
                  <p>V našem vladnem amandmaju smo ta gozdno gospodarski načrt, seveda osnovne celice gozdno gospodarske enote - po gozdno gospodarskih območjih jih je različno od 10 do 20 - potem vzeli kot osnovo in tej dodali za prednostno pravico oziroma drugače, bolje rečeno, za pravico nadaljevanja dela v skladu, nadaljevanje upravljanja v skladu z zakonom oziroma tudi z odločbo Ustavnega sodišča teh 10 let. Povprečno to pomeni 15 let te avtomatične pravice gozdnim gospodarstvom. To je - najbrž se boste strinjali - dolga doba, razumna doba, v kateri bi se ta socialni vidik tega namena zakona v Skladu kmetijskih zemljišč in gozdov lahko uresničil, ko bi gozdarska izvajalska podjetja doživela to tranzicijo prehoda iz preteklega v bodoče. Zaradi tega smo potem po teh povprečno 15 letih predvideli, da je takrat za vse enako javni razpis in na tem javnem razpisu pa potem konkurirajo pod enakimi pogoji ta izvajalska podjetja in na podlagi tega lahko uveljavljajo prednostno pravico. Poskušali smo uvesti še en vidik kvalitete poleg tega ekonomskega vidika, vidik kvalitete, ki bi deloval v dobro gozda, ne v slabo. Namreč, negativna selekcija - se boste najbrž strinjali - kot princip ne deluje in ne bi tudi v ekologiji delovala dobro. V smislu te pozitivne selekcije po 15 letih podjetja, ki bodo dobra, bodo lahko pod enakimi ali boljšimi pogoji konkurirala na teh javnih razpisih in bodo lahko uveljavljala prednostno pravico. Na ta način jim torej damo še nadaljevanje. Drug pomemben del v amandmaju Vlade, ki smo ga pa hkrati predlagali, je pa obseg te pravice nadaljevanja. Torej obseg, ki naj bi se določil na podlagi tega, koliko lahko ta dosedanji upravljavec opravi del v gozdovih z delavci, z natančno tistim številom delavcev, ki so mu preostali ob razdružitvi. Namreč zakon o gozdovih je tu nov moment, ki je nastopil po uveljavitvi zakona o skladu in ki je določil razdružitev gozdnih gospodarstev na javno službo, na javno gozdarsko službo na eni strani, na ta izvajalska podjetja in na zadruge. V tem drugem delu se je pa pojavil ta socialni segment, socialni moment države, ki je potem presežnim delavcem po zakonu o gozdovih predvsem na podlagi denacionalizacije pa tudi zakona o zadrugah, potem je torej razrešil presežne delavce in država je torej razrešila te presežne delavce, torej za tisti del površine, pa ne za ves, celoten, najbrž v praksi, ampak za tisti del, kjer je država že opravila enkrat svojo socialno vlogo. Menili smo, da je ni potrebno podvajati, torej da bi jo s tem amandmajem, oziroma s tem zakonom puščali, ampak da tisti del površin seveda že sedaj dajemo na javni razpis, pod enake pogoje, na katere pa seveda tudi dosedanji upravljalci lahko konkurirajo.</p>
                  <p>To je torej to in s tem drugim delom, gospe in gospodje, pa poskušamo uresničiti hkrati tudi pomemben del naše, rekel bi nacionalne strategije, torej ohranitev našega podeželja in kmetij gorskih kmetij, namreč če vas le spomnim na program razvoja gozdov, ki je tudi v proceduri, namreč tam je eno poglavje, ki govori prav o tem, ohranitev in razvoj kmetij in podeželje. Tiste usmeritve bi bile uresničljive, če bi v tem hkrati torej tisti delček površin, ki ga torej ne bi, ki ne bi pripadal tej avtomatični prednostni pravici, potem namenili, seveda pod enakimi, in to trdimi pogoji, torej na javnem razpisu in tako naprej, tudi za še druge in ne le za gozdna gospodarstva.</p>
                  <p>Torej to je bila preprosta intencija, namera Vlade, da bi na tak način celovito in trajno uredila ta razmerja na področju gozdov oziroma gospodarjenja z gozdovi.</p>
                  <p>Torej druge stvari so tako rekoč manj pomembne, te so bile ključne, ampak kljub vsemu smo poskušali, da bi bila, če se zdaj vrnem nazaj na koncesijsko pogodbo, le-ta izvedljiva tudi kasneje, tudi tu opredeliti vsaj bistvene elemente tega, teh določb, in v končni fazi je bila naša namera tudi ta, da ne bi bilo potrebno za dosedanje upravljalce koncesijskega akta, ampak da vse te temeljne stvari, trajanje, obdobje, tip, obseg, in tako naprej, opredelimo kar v samem zakonu.</p>
                  <p>Mi smo na koncu potem še dodali določbe glede v tem amandmaju, določbo glede prometa z zemljišči, kajti sedaj sklad po drugem zakonu, ki omejuje promet z državnim premoženjem, to nismo mogli in na ta način bi bil ta promet, ki je v skladu s strategijo kmetijstva in razvoja gozdov, na drugi strani bi se lahko izvedel.</p>
                  <p>Če bi pa sedaj odgovoril zelo na kratko še na vprašanja oziroma na to postavljeno s strani gospe in gospodov poslancev, bi pa potem rekel tole: torej omenil sem že, koncesijska pogodba se smiselno uporablja v skladu z zakonom o gospodarskih javnih službah le zato, ker je tam pogodba smiselno opredeljena, nič nima zveze z javnimi službami in podobnim, saj vemo, po zakonu o gozdovih je javna služba pri zavodu za gozdove.</p>
                  <p>Če in če bomo imeli možnost, če bi prišlo do pavze, prekinitve pri tej obravnavi, potem se na vsak način strinjamo, da bi dodali, če bi bilo vztrajanje koncesijski akt v sam naš ta vladni amandma in bi rekli torej, da je podlaga za sklenitev koncesijske pogodbe koncesijski akt, ki ga sprejme Vlada. Vse to bi bilo potem tisto, kar bi nekatere bojazni pravzaprav potešilo.</p>
                  <p>No, in pa še ta kratek, torej odgovor. Na ta način bi večina tistega ali jaz sem prepričan skoraj vse tisto kar je gospod Potrč poudarjal, odpadlo in bi bili optimalno pravzaprav zadovoljeni tako ekonomski na eni strani, kot tudi nacionalno strateški interesi na področju podeželja na drugi strani, in to za daljše obdobje.</p>
                  <p>Glede gospe Pečanove in pa njenega amandmaja, bi pa seveda takole rekel. Torej glede datuma 6. april 1941 na 24. avgust 1973, to pomeni torej teh 50 do 57.000 hektarjev površin, ki so jih imele prej kmetijsko zemljiške skupnosti. Rad bi opozoril, da zdaj zaenkrat, v tem času, dokler se denacionalizacija ne izvede v Sloveniji, imamo tak pravni sistem - mi imamo in odškodninski sklad in druge zakone, torej inštitucije, ki so povezane s samim skladom, tako da je zelo težko v tem momentu že te spremembe parcialno donašati. To seveda pomeni določen izpad in tako naprej, in pomeni takorekoč onemogočanje izvajanja programa dela sklada kmetijskih zemljišč in gozdov, ki je v strateškem državnem interesu. Pomeni, da na ta način necelovito samo določenim občinam že ta čas nekaj dodeljujemo, drugje pa ne. Jaz bi rad hkrati opozoril, da je v zakonu o kmetijskih zemljiščih in gozdovih nastavek v 21. členu, če se ne motim, da se po zaključku denacionalizacije, po tem zakonu</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Ferlin, jaz bi vas prosil, če se samo na ta zakon, ki ste ga vložili in tisto brez števila členov, ki ste jih vložili na svoj zakon, omejite, ne pa na vse probleme, ki so vezani za to področje, s tem da bi vas prosil, da tiste amandmaje, ki jih velja še vložiti, daste do konca prve obravnave. Drugače bomo pač prisiljeni to umakniti z dnevnega reda.</p>
               </sp>
               <sp>
                  <speaker>MAG. FRANC FERLIN:</speaker>
                  <p>Ja, hvala lepa. Imel sem samo namen, da pojasnim. Če se ne zdi potrebno, da govorim.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Izvolite! Samo jaz bi vas res prosil, ker sem eden zadnjih, ki vas še posluša v tej dvorani, da se osredotočite na tiste stvari, ki so vezane na zakon in za amandmaje, ki ste jih vložili k svojemu zakonu.</p>
               </sp>
               <sp>
                  <speaker>MAG. FRANC FERLIN:</speaker>
                  <p>Hvala lepa. Saj bom hitro končal. Vse to je pač žal vezano na ta zakon, ker je kompleksna materija. Torej to je to, in pa uveljavitev tega datuma 11.3. - sprememba na današnji datum seveda ima tudi posledice. Ne vem sedaj ocene, ampak v tisočih hektarjih zmanjšanja pri skladu kmetijskih zemljišč in gozdov, s tem da smo z Ministrstva za okolje in prostor te prostorske planske akte uskladili in da je to tista skupna odločitev, ki bi bila primerna, da se tako, kot smo predlagali v vladnem amandmaju potem uveljavi. Toliko. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. K besedi se je javil gospod Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani gospod predsednik, spoštovani zbor! Jaz bom poskušal biti kolikor se da kratek. Vložili smo amandmaje, v katerih želimo doseči, da bi se režim upravljanja teh gozdov, ki jih ima v lasti sklad, oziroma država, in upravljanje v privatnih gozdovih, da bi se to dvoje ne razšlo preveč. Menimo, da bi to bilo zelo tvegano, če bi se to zgodilo in če bi se postopno uveljavilo neko razumevanje, ki bi šlo v to smer, da je v državnih gozdovih treba vzdrževati primerno ureditev, tako kot je bila v zadnjih 50. letih vzor evropskemu gozdarstvu v Sloveniji, medtem ko bi se v privatnih gozdovih mižalo na eno oko ali na dve in sekalo brez vsakega reda.</p>
                  <p>Kar zadeva sklepanje koncesijskih pogodb, smo mnenja, da je bolj od zakonov kod podlage, zakona o gospodarskih javnih službah bolj primeren zakon o varstvu okolja; ta tudi natančno opredeljuje postopek za podelitev koncesije, ustreza tistemu, kar Vlada po našem mnenju želi, ampak hkrati bolj natančno določa varovanje naravne dobrine in ker je gozd samo v enem manjšem delu gospodarski objekt, kjer je mogoče pridobivati neko direktno gospodarsko korist v obliki profita, ampak ker je gozd poleg tega še, to so naša pljuča, to je mesto, kjer se zbira voda ki jo pijemo, in ker je to mesto naše kulturne krajine in tako naprej, ne želim o tem posebej govoriti, ampak zaradi svojega okolje-varstvenega pomena in zaradi svojega pomena za biološko raznovrstnost, menimo, da je bolj primeren zakon o varstvu okolja kot podlaga za sklepanje teh pogodb. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa, k besedi se je javil gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa za besedo. Vlada Republike Slovenije je sprejela predlog zakona o spremembah in dopolnitvah zakona o Skladu kmetijskih zemljišč in gozdov Republike Slovenije na svoji seji 7.12.1995, tele slavne amandmaje na svoj lastni predlog pa 14.12.1995.</p>
                  <p>Če predlog nekako za silo še je v skladu z odločbo Ustavnega sodišča z dne 18.10.1995, na katero se nanaša, to nikakor ni mogoče trditi za amandmaje Vlade Republike Slovenije, predlagateljice tega zakona, ki jih je vložila na lastni predlog. Amandmaji so nekonsistentni in ni jasno, kaj se z njimi sploh hoče doseči, predvsem pa so v celoti nesprejemljivi za gozdno gospodarska podjetja in v nasprotju z načelom demokratičnosti kot tudi pravne varnosti in pravne konsistentnosti sistema.</p>
                  <p>Z amandmaji je iz predloga zakona črtana zakupna pogodba kot oblika urejanja razmerij med državo in gozdno gospodarskimi podjetji. Zakupna pogodba je glede na pravni sistem, v katerem koncesijsko razmerje še nima ustaljenega in preizkušenega domicila, edino sprejemljiva možnost. V pravu ni dvoma o tem, kakšne so pravice in dolžnosti zakupodajalca in zakupnika, razmerje je torej jasno in možno je vnaprej predvideti njegove posledice.</p>
                  <p>Predlog zakona pa pušča odprta vprašanja glede narave pogodbe in torej s tem, ko dopušča tako zakupno kot koncesijsko razmerje, daje strankam možnost, da se o optimalnem razmerju dogovorijo v naslednjih šestih mesecih. Glede na to je amandma Vlade popolnoma nesprejemljiv in zapira, ne pa odpira možnosti iskanja najoptimalnejše rešitve.</p>
                  <p>Vlada v amandmaju, ko govori o koncesijskem razmerju za gozdove, to navezuje na koncesijsko razmerje za javne službe. Vendar pa, javne službe so mestni prevozi,  smetarji in podobno, skratka, določene dejavnosti, ne pa gospodarjenje z dobrinami. V primeru, gospodarjenja z gozdovi pride torej v poštev zgolj smiselna uporaba koncesije za javna dobra. Protizakonito je izvzemanje vzdrževanja in gradnje gozdnih cest iz gospodarjenja z gozdovi in dolgoročne pogodbe o gospodarjenju, saj so gozdne ceste del gozdne infrastrukture, ki predstavlja del gozda. Vzdrževanje gozdnih cest je tudi tista dejavnost, kjer lahko gozdno gospodarska podjetja zaposlujejo delovne invalide, ki so nastali v gozdu oziroma so prišli do invalidnosti v gozdu in ti invalidi predstavljajo 15% vseh zaposlenih. Režim, kot ga predlaga Vlada v svojih amandmajih, še dodatno zaostruje vprašanja delovnih invalidov in postavlja pred Državni zbor in Vlado dodatno odgovornost za reševanje socialne problematike teh ljudi in njihovih družin. Vlada nerazumljivo uvaja v naš pravni sistem in sistem delovanja gospodarskih družb star administrativni sistem v njegovi najbolj absurdni obliki s tem, ko veže sklepanje dolgoročnih pogodb s svojim amandmajskim predlogom, seveda na število delavcev, ki jih ima posamezni subjekt, torej tisti, ki prevzema gospodarjenje z gozdovi. Naveden predlog Vlade je v nasprotju z načeli, ki jih ta Vlada sama deklarira, zlasti z načelom podjetniškega obnašanja in podjetniške iniciative. Ni jasno, čemu ta predlog sploh služi, saj je število zaposlenih vprašanje podjetja in ne vprašanje Vlade. Izgleda, da bo v bodoče za vsako dejavnost Vlada predpisovala, koliko delavcev more in sme biti zaposlenih v posamezni dejavnosti. Očitno je, da Vlada sama ne razume, kaj je podjetništvo, čeprav bi prav ona morala biti nosilec le-tega podjetništva, ne pa nosilec uvajanja novega post socialističnega administrativizma. Amandmaje Vlade Republike Slovenije na svoj lastni predlog zakona je potrebno v celoti zavrniti in pričeti uveljavljati pravni sistem, ki bo konsistenten in ga bo mogoče izvajati, ne pa sistem, ki ne deluje in se ne izvaja že več kot tri leta. Amandmaji Vlade na svoj lastni predlog tudi presegajo uskladitev zakona o skladu kmetijskih zemljišč in gozdov z ustavo in se tako ni mogoče znebiti občutka, da skuša Vlada izven običajnih demokratičnih procedur vnesti upravno ureditev sistema gospodarjenja nekatere močno sporne rešitve. Tako kot so amandmaji postavljeni, se ne bo mogoče izogniti nadaljnjim ustavnim sporom in potrebno bo sam sistem izpodbijati tudi, ker je konfuzen do te mere, da je nesposoben za izvajanje.</p>
                  <p>Sprašujem se na koncu, kakšni so pravzaprav resnični nameni in cilji vladnih amandmajev. V korist Slovenije zagotovo ne. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. K repliki se javlja gospa Breda Pečan.</p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa. K repliki sem se javila zaradi tega, ker je gospod Ferlin rekel, da gre še za dodatnih nekaj 1000 hektarjev kmetijskih zemljišč, ki bi jih z uveljavitvijo spremembe datuma 11.3.1993 na datum uveljavitve tega zakona bilo potrebno prenesti iz Sklada kmetijskih zemljišč in gozdov v, dajmo temu reči, kar sklad stavbnih zemljišč. Če berete originalni 24. člen in potem spremembo, ki jo predlaga Vlada v samem zakonu o spremembah in dopolnitvah, gre tukaj samo  za tista zemljišča, ki so sicer bila do sprejema tega zakona tako ali tako občinska zemljišča in so bila s tem zakonom podržavljena. Tukaj ne gre za nobeno katastrofalno zmanjšanje obsega kmetijskih zemljišč v Skladu kmetijskih zemljišč in gozdov Republike Slovenije, temveč samo za del tistih kmetijskih zemljišč, ki bi jih s spremembo datuma iz leta 1941 na leto 1973 prenesli, tako kakor pravica in red zahtevata, v občinsko lastnino, tako da ta sprememba ne povečuje obsega zemljišč v občinski lasti, hipotetično seveda govorim, če bomo to tako sprejeli, ampak je to del občinskih zemljišč, če jih bomo prenesli v njihovo last.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Naprej se je k besedi javil gospod Rejc.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani gospod predsednik, gospe in gospodje, to, kar smo prej slišali v zvezi s predlogom o spremembi in dopolnitvi zakona o skladu kmetijskih zemljišč in gozdov, je gospod pripovedoval in da to nikakor ne vodi nikamor, ne vodi v pravni red, menim, da je Ustavno sodišče dolgo časa imelo zahtevo od sprejetja zakona o lastninskem preoblikovanju leta 1992, potem sprejetje zakona o zadrugah, sprejetje zakona o kmetijskih zemljiščih in gozdovih leta 1993, zahtevo premnogih, ki so čakali, da bi Ustavno sodišče nekako uredilo in povrnilo v stare čase tisti znani 5. člen, ki pomeni ob lastninjenju prenos na kmetijska zemljišča in gozdove.</p>
                  <p>Ne bom komentiral drugače kot samo to, da kljub vsemu temu, kar so julija na Ustavnem sodišču storili, menim, da je to gotovo zelo mehak in dolgotrajen prehod in da so se tako tudi ustavni sodniki odločili za prehod iz socializma v post čas, v katerem, recimo, zdaj že nekako živimo.</p>
                  <p>Komentiral bi amandmaje Vlade. Menim, da so nekako v skladu tudi z razpravo, ki je bila na Odboru za kmetijstvo in gozdarstvo in seveda tudi na Komisiji, ki ji predsedujem in ki je zainteresirano delovno telo. Seveda so tudi upoštevali mnenja glede na to, ker so dali prvi tekst v parlament. Posebej bi poudaril glavni del spremembe in dopolnitve tega zakona, ki so v 2. členu sprememb in dopolnitev in v točki 6 amandmaja, ki je glavni, to je vladni amandma in se nanaša na drugi odstavek 17. člena, ki urejuje zadovoljivo in zelo dobrohotno to tematiko, ko  je Ustavno sodišče zahtevalo, da se reši do konca tega leta. To podpiram in mislim, da je prav, da se na glas pove, te amandmaje Vlade. Seveda podpiram tudi sedmi, osmi in deveti zaporedni amandma, ki je nekako redakcijski s strani Odbora za kmetijstvo in gozdarstvo in seveda 10. in 11., ki govorita o nadaljevanju, ki spreminjata 2. in 2.b člen. Dalje pa ne podpiram tega 12. amandmaja, ki so ga podpisali - prvopodpisani gospod Miran Potrč, ker menim, da je to 20-letno obdobje pa le malo predolgo. Menim, da je Vlada v največji možni meri upoštevala vse te morebitne težave, ki so bile, ali tiste stvari, ki so se zdele nekaterim nemogoče, pa so jih drugi vzeli za normalno in so čakali, da jih morda le Ustavno sodišče vrže nazaj v naročje. Menim, da je Vlada in država rešila te probleme in tudi rešila problem odvečne delovne sile in nekako s temi amandmaji in s tem predlogom, ki ga imamo pred seboj, dala rešitve, ki so dovolj dobre in seveda na osnovi katerih se lahko ta problematika skladno z odločitvijo Ustavnega sodišča reši. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Ali želi še kdo besedo? K amandmaju ste se prijavili, gospod Pregelj? Gospod Potrč in tudi gospod Zagožen se je prijavil, ki ga zdaj ni.</p>
               </sp>
               <sp>
                  <speaker>MIRAN POTRČ:</speaker>
                  <p>Z repliko bi rad odpravil nekaj nesporazumov oziroma sem prepričan, nerazumevanja, ali pa napačnih interpretacij. Prvič, gospod Ferlin je govoril ves čas, najbrž dobronamerno o socialni funkciji, ki jo je hotelo urediti in zaščititi Ustavno sodišče. Še enkrat sem šel brati odločbo Ustavnega sodišča - o tem ne govori nikjer, ampak govori o gospodarski funkciji in v tem delu gre za gospodarsko funkcijo, ki jo je bilo treba ohraniti podjetju, ki je prej pač upravljalo z družbeno lastnino, kasneje pa ima na tej podlagi pravico, da gospodari, opravlja določena dela z državno lastnino in zato govoriti o tem, da je prevzelo reševanje socialnih problemov nekaj delavcev zato, ker je 9/10 prejšnjega premoženja oziroma gozdov šlo izven sedanjega upravljanja, je najbrž neustrezno. Gospod Rejc govori, da je neprimeren čas 20-ih let. Ne vem, zakaj Vlada predlaga dobo +15 let oziroma dobo po gozdno gospodarskih enotah +10 let, pravi povprečno skupaj 15. 15 je sprejemljivo, 20 ni sprejemljivo, to je tako, kot če bi sesal iz prsta. Kar pa zadeva gospoda Feltrina, bi ga želel na to opozoriti. Morda smo res po sprejemu zakona po 2 letih, odkar nam deluje sklad, postali pametnejši, ampak zakon o Skladu kmetijskih zemljišč in gozdov, smo v veljavnem 3. členu govorili, da se zakupno razmerje vzpostavi oziroma podeli koncesija najmanj za čas, ki ustreza amortizacijski dobi. Morda je zdaj gozdarska stroka v 2 letih napredovala in ne pozna več amortizacijske dobe vlaganj za gozdarje, ampak če je prej trdil - ni se treba smejati gospod Feltrin, vi ste se na to sklicevali in pozabili ste, kaj je bilo pred 2 leti napisano in pred 2 leti ste rekli, da je bilo jasno, da je bila koncesija za gozdarje in zakup za kmetijsko zemljo, pri koncesiji pa se govori tudi o amortizacijski dobi. Preberite si tretji odstavek 17. člena. Zato mislim, da ni bilo danega nobenega argumenta doslej proti tem predlogom. Kar pa zadeva te načrte, pa moram reči, da je gospod Peršak povedal isto, kar sem rekel jaz. Po posameznih gozdno gospodarskih enotah to delati, pa potem sklepati pogodbo, ki bi veljala za eno enoto 3 leta plus 10, za drugo 7 plus 10, za tretjo 4 plus 10, je čisti nesmisel. To se bomo delali norca. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Besedo dajem gospodu Zagožnu.</p>
               </sp>
               <sp>
                  <speaker>IVAN OMAN:</speaker>
                  <p>Če govorimo o amortizacijski dobi, potem pri gozdnih gospodarstvih lahko govorimo o amortizaciji delovnih priprav. Ta pa mislim, da ni nikjer daljša od desetih let, dvomim celo, da bi stroji, ki se v gozdarstvu uporabljajo, vzdržali deset let, to je eno. Amortizacijska doba za gozdove, jasno da ni, če bi imeli enodobne sestoje bi seveda potem mogoče lahko govorili o 80 ali 100 letih, ker imamo pa pri nas upeljano prebiralno gospodarjenje prosim potem je pa to v neskončnost. Sicer pa tudi, če bi govorili o amortizaciji bioloških vlaganj so upravljalci gozdov ta vlaganja pač v ta namen vlagali, pač sredstva, pridobljena iz teh gozdov, torej iz državnih oziroma včasih se je lepše slišalo iz družbenih gozdov, mi smo temu vedno rekli državni gozdovi in sedaj se končno tudi temu tako reče kot se spodobi. Torej amortizacijska norma je lahko samo amortizacijska doba delovnih priprav, ki jih ta izvajalska podjetja uporabljajo, ne pa amortizacijska doba gozdov, ki je ni. Sicer pa lepo prosim dajmo se enkrat navaditi ali pa upoštevati, da so gozdna gospodarstva pač gospodarske družbe, ki so ravno tako družbe kot kakšne druge, ki so nastale pozneje, ali šele bodo nastale in se bodo verjetno, če se bodo, tudi potegovale mogoče v konkurenci s temi podjetji. Jaz mislim, da ne moremo za več kot za neko dobo ureditvenega načrta nekega gozda stvari oddati s koncesijsko pogodbo neki družbi. Za vse večne čase seveda to pač ne gre. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Gospodu Zagožnu, gospodu Preglju in Peršaku se opravičujem, ker jih je gospod Oman prehitel. Izvolite, gospod Zagožen ima besedo.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Hvala lepa. Nič zato, če nas je prehitel, nekaj stvari je pojasnil, ki sem jih hotel tudi jaz. Glejte, v zakup je mogoče dati zemljišče in v to zemljišče je mogoče tudi vlagati in zakupnik ima seveda pravico potem, da požanje potem tudi sadove teh vlaganj, zato je mogoče dati v zakup zemljišče za poljščine, tudi za trajne nasade in seveda, če je dano zemljišče v zakup za trajne nasade, potem mora biti za tako dobo kot je najmanj amortizacijska doba takih trajnih nasadov. Zakupna pogodba mora ščititi zakupnika v takem primeru. Tudi sicer za kmetijska zemljišča se prakticira po svetu dolgoročne zakupne pogodbe, in ponekod praktično vse kmetovanje oziroma zakonodaja, ki ščiti kmetovalce, predvsem ščiti zakupnike zemljišč. To je pač v deželah, kjer so lastniki drugi obdelovalci, pa v glavnem zakupniki. Ne more pa to veljati za gozdove, ker bi to pomenilo, da se dajejo zakupniku tudi drevesa, ne samo zemljišča, ampak gozd. Tam pa so 120, 150 in lahko več let stara drevesa in noben lastnik tega ne bi prakticiral. Zlasti seveda ni mogoče dati - jaz bi našel izjemo, kjer bi zakup bil opravičljiv iz drugih razlogov, ampak to je dejansko izjema, ki zelo majhen obseg zajema - sicer pa dati gozd v zakup delniški družbi, pomeni odpovedati se za dolgo dobo lastniški funkciji. In tega država ne more, prav v imenu varovanja te dobrine tega ne more storiti. Zaradi tega bi gospodu Šešerku, pa tudi Demokratski stranki rekel, da jaz podpiram idejo v skladu z zakonom o varstvu okolja, vendar ta zakon sam izključuje v tem primeru zakupno pogodbo in pravzaprav dovoljuje, če hočemo, v skladu z zakonom o varstvu okolja, ravnati za gozdove samo s koncesijsko pogodbo.</p>
                  <p>Različne rešitve so poznane v Evropi, ponekod je recimo javnim službam dano pooblastilo, da gospodarijo z gozdovi v državni ali sploh v javni lasti za račun države ali občine, ali česa drugega, ampak potem seveda te javne službe oddajajo dela izvajalcu. To bi recimo pri nas lahko tudi opravljal zavod, ampak ker gre za rešitev, ki smo jo uzakonili, da sklad upravlja za državo to lastninsko funkcijo, je pa vsa možnost temu skladu dana, da z javno službo z zavodom določeno pogodbo sklene, da za sklad opravlja nekatere lastniške naloge po pogodbi, zato da skladu ne bi bilo treba zaposlovati lastnih delavcev za to funkcijo, za to nalogo. Kjer nimajo take rešitve, imajo pač državna podjetja, ampak to so podjetja v državni lasti. Recimo Avstrija ima to rešitev podjetja v državni lasti. Drugod pa tudi podobno kot pri nas, eno inštitucijo, en zavod kot je naš sklad, ki upravlja z državnimi gozdovi, ki pa dela, oddaja po pogodbi. In to je lahko samo koncesijska pogodba.</p>
                  <p>Še, žal, celo v takih primerih prihaja marsikod do zlorab. Z zakupnimi pogodbami bi pa praktično uzakonili možnost zlorab in zato apeliram na vas, ki vem, da vam je v interesu varovanje gozda, da se držimo pač tudi v tem primeru zakona o varstvu okolja, ga spoštujemo in s tem zavarujemo gozd kot naravno dobrino.</p>
                  <p>Jaz se z amandmajem Vlade v toliko strinjam, da jasno opredeljuje za gozdove koncesijsko pogodbo, medtem ko je pa doba te koncesijske pogodbe pa že z zakonom nenavadno določena na povprečje 15 let, kar pomeni, da lahko varira tam od 10 do 20 let. Na nek način to pomeni, da iz tega segmenta gospodarjenja za to dobo izključujemo delovanje trga, tržno gospodarstvo. Ker z zakonom za dolgo privilegiramo, mislim, da več, kot bi to sledilo iz razsodbe Ustavnega sodišča prav te izvajalske organizacije.</p>
                  <p>Meni se zdi, da bi bil še najbolj sprejemljiv osnovni tekst, osnovni zakonski tekst, kot ga je Vlada ponudila, in najboljša rešitev za Državni zbor bi tudi bila, da ga potrdi. S tem bi predlagal, da vse amandmaje zavrnemo in izglasujemo osnovni tekst, ki po mojem najbolj ustrezno upošteva odločbo Ustavnega sodišča, gozdove kot javno dobrino in zakon o gozdovih in zakon o varstvu okolja.</p>
                  <p>Glede amandmaja, ki ga pa predlaga gospa Breda Pečan, gre za zemljišča, s katerimi so upravljale občine, ki pa datum spreminjajo, prej je to bil 5. april 1941, po novem naj bi bil po tem amandmaju 12. februar 1979, ali nekje sem videl tudi 1974, ne vem zdaj, katera letnica je točna. Gre seveda za to, da bi v nekaterih občinah, in res so tu izjema primorske občine, obalne, posebej občina Koper, ker bi tako prišlo v občinsko last kar 70% vseh razpoložljivih kmetijskih zemljišč, sploh vseh zemljišč na obali. Veliko primerov bi se dalo našteti, ker doslej, ko so občine s tem gospodarile, niso gospodarile kot dober gospodar. Poleg tega bi v skladu s takim amandmajem občina dobila v last celo zemljišča, kjer so popolnoma novi trajni nasadi in ki jih imajo zdaj v zakupu seveda obdelovalci z amortizacijsko dobo trajnih nasadov, se razume. V planskih aktih občine pa so bila taka trajna kmetijska zemljišča protipravno prenesena pravzaprav v sklade stavbnih zemljišč in ne vem, ali je treba posebej utemeljevati, da 150 občin v državi, če bi dobilo v last tam okrog 50.000 hektarjev kmetijskih zemljišč, ne more voditi neke enotne nacionalne kmetijske zemljiške politike in ravno tej je sklad namenjen. Datum je pa ravno tako arbitraren kot 5. april 1941, torej ne gre za nobeno utemeljitev, ki bi na drug način prenesla presojo. Sicer pa ta datum z odločbo Ustavnega sodišča ni bil razveljavljen, tako da potrebe po spreminjanju tukaj sploh ni. Edini namen tega amandmaja je v tem primeru, kot jaz razumem, ne za vse občine po Sloveniji, ampak prav posebej za občino Koper zagotoviti prosto razpolaganje in slabo gospodarjenje ali samovoljno gospodarjenje s temi zemljišči, gospodarjenje, ki nikakor ne bo v nacionalnem interesu. Zaradi tega mislim, da tudi ta amandma seveda ne more biti izglasovan in prepričan sem, da tudi ne bo. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala, besedo dajem gospodu Preglju. ...(Pripomba iz klopi.)... Upravičeno.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani, želim razpravljati predvsem o 1. členu, ki nekako razrešuje to kar zahteva Ustavno sodišče od zakonodajalca, opozoril bi, da se sicer zdaj korektno v skladu z mnenjem Ustavnega sodišča ponuja rešitev, da se kot zemljišča, ki so bila zazidljiva upošteva tudi tista zemljišča, ki jih je določal 21. člen zakona o urejanju naselij in drugih posegov v prostor, in sicer, da gre tudi za zemljišča, ki jih kot zazidljiva določijo prostorski ureditveni pogoji, želim pa opozoriti, da gre za bistveno drugačno razmerje, kot za tista zemljišča, ki so kot zazidljiva določena s prostorskimi izvedbenimi načrti. Namreč v prostorskih ureditvenih pogojih je samo določena dopolnilna zemljišča znotraj naselij možno obravnavati kot zazidljiva, medtem ko na podlagi zazidalnih načrtov in drugih načrtov, lokacijskih načrtov gre pa za točno znane parcele.</p>
                  <p>Res je, da so prostorski izvedbeni pogoji podlaga za pripravo lokacijske dokumentacije, toda šele prostorski izvedbeni načrt je podlaga za izdajo lokacijskega dovoljenja ter parcelacijo zemljišč in tukaj je bistveni problem, tako da osebno menim, bistveno ta rešitev ne bo pomagala in bo potrebno zelo natančno pogledati realnost, ki jih nudijo določila zakona o urejanju naselij in drugih posegov v prostor, kajti praksa na teh območjih je bila prej slaba kot dobra.</p>
                  <p>S tem v zvezi želim razpravljati še o predlogu amandmaja, ki ga predlaga skupina poslancev, s prvopodpisano gospo Pečanovo, v zvezi z drugačnim datumom, ki bi določal lastnino zemljišč. Namreč ne morem pristati na takšne dikcije, kot so v obrazložitvi navedene, da gre za preprečitev razlaščanja občin, ki ga je država storila s sprejemom zakona o Skladu kmetijskih zemljišč in gozdov.</p>
                  <p>Osebno menim, da je že iz te obrazložitve dovolj dobro razvidno, da je šlo za družbeno lastnino, ki jo je pač zakonodajalec namenil Skladu kmetijskih zemljišč in na ta način poskušal enotno ščititi po celi državi. Osebno poznam sorazmerno dobro razmere na obalnem območju. V tem primeru je šlo res za lastnino, ki je nastala kot družbena, predvsem kot posledica odhoda ogromnega števila prebivalstva s tega območja. Vemo, kako in vemo kdaj. Poznam tudi razmere, ki so vladale pred sprejemom zakona o skladu kmetijskih zemljišč. Poznam tudi izredno drobno zemljiško strukturo te tako imenovane družbene lastnine, na kateri je nastala cela vrsta črnih gradenj, med njimi baje - to je bila izjava občinskega takratnega uslužbenca - celo 5.000 črnih posegov, sicer pomožnih objektov. Zavedam se, da tudi sklad kmetijskih zemljišč ni uspel teh problemov rešiti, da je bil pa primoran celo vrsto takih zemljišč prepustiti skladu stavbnih zemljišč, saj so imela celo nekatera že hišne številke. Jasno, da je bila takrat sicer črna gradnja po takratni zakonodaji dovoljena. Tudi nov zakon o črnih gradnjah ni tega razrešil, ne samo zakon kot tak, ampak predvsem izvajanje tega zakona tega problema ni rešilo, saj se črne gradnje ne nanašajo na pomožne objekte. V kolikor prepustimo občinam to lastnino, ker so občine, ki so sorazmerno do neke mere dobro stoječe, po drugi strani pa imajo izredno velike želje, bodo to lastnino pospešeno prodajale, in to ne kot kmetijska zemljišča, ampak kot stavbna zemljišča. To lahko tukaj zagotovim in osebno menim, da bi bilo v takem primeru obalno kmetijstvo hudo ogroženo. Zavedam se, da je problem lastnine teh zemljišč slabo rešen, če ima to lastnino zgolj sklad kmetijskih zemljišč. Osebno menim, da je pravilna rešitev, da to lastnino dobijo v last, ali pa v izredno dolgoročne zakupe, na primer za 100 let, ali kaj podobnega, tisti, ki so zdaj najemniki teh zemljišč in jih obdelujejo. Torej tisti, ki imajo status kmeta. Žal, spet moram ugotoviti, da imajo ogromno teh zemljišč v najemu ljudje, ki jih imajo zgolj za to, da jih držijo v rezervaciji za določene mahinacije. To so dejstva. Poznam tudi dejstva, ko se je ta lastnina indirektno že prodajala tujim državljanom, sicer njihovim sorodnikom. Žal ne morem povedati, kdo mi je to povedal, ker je bilo povedano na štiri oči, in tega jaz običajno javno ne raznašam - poznam pa proces. Gre za celo vrsto možnih mahinacij in osebno menim, da v prid zaščite kmetijskih zemljišč tak amandma ne more biti. Zato ga osebno ne morem podpreti. Opozoril bi, da so se v zadnjem obdobju določene dileme odprle ravno na podlagi problema, kako zaščititi trajne nasade. Lep primer je Sermin, kjer je šlo za nove oljčne nasade in jih je k sreči imela še v obdelavi Agraria in jih je nekako uspela v občinskem svetu zaščititi, ko potem občinski svet ni razširil področja zazidave za namene bencinskih rezervoarjev.</p>
                  <p>Drug tak primer je gradnja avtoceste, kjer je bilo k sreči dovolj zasebnih lastnikov, tako da se je trasa drugače postavila kot bi sicer šla, bodo pa žrtvovani tisti oljčni nasadi, ki so očitno v lasti sklada, oziroma nekdanja družbena lastnina in jo imajo v rokah najemniki.</p>
                  <p>Tako da gre za vrsto takšnih problemov, kjer osebno menim, da ne bi reševali zadev tako, kot jih rešujejo sicer veljavna določila veljavne zakonodaje, predvsem prostorske zakonodaje. Tako bi opozoril tudi, da ne gre zgolj za posege v posamezne stavbne parcele znotraj naselij, ampak za celotne komplekse novih obrtnih con, na izrazito kmetijskih površinah.</p>
                  <p>Takšne ureditvene pogoje so občine sprejemale in jasno, posledica vsakih takšnih vnovičnih sprejetij ki so sorazmerno lahko prišli skozi občinske svete, se je na koncu rezultirala kot bistveno manjša površina za kmetijske namene. Da je kmetijsko zemljišče na obali redka dobrina, pove podatek, da so največje zasebne kmetije običajno največ 2 ha površin, da imajo vsi večji kmetje dodatno v najemu vsaj 30 oziroma največ 30 ha teh površin, o katerih je zdaj govora in da ni nobene garancije, da se ta zemljišča ne bi zmanjševala, tako kot so se na primer zmanjševala v Rižanski dolini v okolici industrijske cone, ki jo zaseda Iplas, ki je celo kot industrija uspel pridobivati zemljišča prav na podlagi takšnih spornih prostorskih ureditvenih dokumentov.</p>
                  <p>Zato osebno menim, da je kljub vsemu bolje, da ostanejo ta zemljišča v Skladu kmetijskih zemljišč, da se pa korigira in predvsem nadzoruje vračanje dohodka, ki ga ima sklad iz takšnih zemljišč. Ta dohodek pa naj se vrača vsaj v vzposabljanje kmetijskih zemljišč v občinah, kjer ta dohodek v resnici tudi nastaja. Osebno menim, da je to bistveni problem, da bi pa bila prepustitev te lastnine, ki jo v bistvu občine nikoli niso imele, ki so jo imele zgolj v upravljanju, kajti družbena lastnina je bila last vseh, sedanjim lokalnim skupnostim brez tehtnega premisleka, brez natančne preučitve vseh posledic izredno škodljive, še posebej za občutljivo območje obale. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala. Gospod Potočnik, ravnokar sem hotel zaključiti sejo, ker je ura 21.00, vi pa imate proceduralni predlog.</p>
               </sp>
               <sp>
                  <speaker>FRANC POTOČNIK:</speaker>
                  <p>Spoštovani predsednik, spoštovane gospe in gospodje! Predlagam proceduralni sklep, da sejo nadaljujemo jutri ob 10.00 uri.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Takega sklepa ne bom dal na glasovanje, ker to preprosto ni mogoče, ker jutri ob 10.00 uri nadaljujemo z redno sejo in karkoli bi spremenili, bi mi lahko marsikdo v tej dvorani upravičeno očital, da uvajamo neke neredne razmere. Jutri je čas za redno sejo. Jaz se vam zahvaljujem za sodelovanje. Sejo nadaljujemo v četrtek ob 10.00 uri. Prva bo dobila besedo za repliko gospa Breda Pečan.</p>
               </sp>
               <stage>(SEJA JE BILA PREKINJENA 18. DECEMBRA 1995 OB 21.00 URI IN</stage>
               </div>
      </body>
  </text>
</TEI>
