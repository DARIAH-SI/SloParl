<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-19-1994-03-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A8689337ED1A994EC1257832004838F5</idno>
               <idno type="URI">A8689337ED1A994EC1257832004838F5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-19-1994-03-24.DZ" n="19">
               <name>Redna</name>
               <date when="1994-03-24"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-19-1994-03-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 24. MARCA 1994 OB 10.16)</stage>
            <sp xml:id="SDZ1-Redna-19-1994-03-24.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam 19.
                  sejo Državnega zbora republike Slovenije. Prosim vas za umiritev, da zasedete
                  svoja poslanska mesta oziroma gostje mesta za goste in da ne glede na vsakokratno
                  formalnost začetka prisluhnete tudi tem besedam.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Dušan Bavdek, Nada Skuk, mag. Igor Omerza, Zoran Thaler in
                  pa gospod mag. Janez Jug za popoldanski del seje. Prosim vas, da ugotovimo
                  prisotnost v dvorani.</p>
               <p>Ugotovimo sklepčnost! Še vedno puščam odprto ugotavljanje prisotnosti v dvorani,
                  ker nekateri še prihajajo. Še vedno ugotavljamo prisotnost v dvorani.</p>
               <p>Ugotavljam, da nas je 66 prisotnih, da je Državni zbor sklepčen in lahko odloča.
                  Na to sejo smo vabili predstavnike Vlade Republike Slovenije in jih lepo
                  pozdravljam.</p>
               <p>Današnjo 19. sejo bomo začeli z včeraj prekinjeno <title>4. TOČKO DNEVNEGA REDA -
                     PREDLOGOM ZAKONA O LASTNINSKEM PREOBLIKOVANJU PODJETIJ Z DRUŽBENIM KAPITALOM,
                     KI OPRAVLJAJO TURISTIČNO DEJAVNOST IN KATERIH NEPREMIČNINE SE NAHAJAJO NA
                     OBMOČJU TRIGLAVSKEGA NARODNEGA PARKA.</title>
               </p>
               <p>Nato bomo sejo nadaljevali po dnevnem naprej. Za razpravo imam še dve pisni
                  prijavi k 4. točki dnevnega reda. Prvi je na vrsti gospod Tone Peršak. Prvi je v
                  imenu poslanske skupine na vrsti, se opravičujem, gospod dr. Leo Šešerko. V imenu
                  poslanske skupine ima besedo gospod dr. Leo Šešerko. Gospod Peršak, vi govorite v
                  svojem imenu, ne?. Se opravičujem. Prosim.</p>
               <p>Preden vam prepustim besedo, bi ponovno zaprosil vse poslance in poslanke, da
                  zasedete svoja mesta in omogočite normalno delo Državnega zbora. Ne bom vas prosil
                  poimensko, da se usedete na svoja mesta - se opravičujem gospod Šešerko - in tudi
                  da znižate način šepetanja. Prosim, za pozornost v dvorani, Državni zbor zaseda in
                  nadaljuje z delom. Besedo ima gospod dr. Leo Šešerko. Prosim.</p>
            </sp>
            <sp xml:id="SDZ1-Redna-19-1994-03-24.sp2">
               <speaker>DR. LEO ŠEŠERKO:</speaker>
               <p>Hvala lepa. Lepo pozdravljeni. V imenu poslanske skupine, ki je svoječasno
                  predlagala amandma, ki je sprožil to diskusijo, se pravi amandma k zakonu o
                  lastninskem preoblikovanju, ki posebej tretira Triglavski narodni park, želim
                  opozoriti: prvič, da je v Sloveniji delež zavarovanih območij v primerjavi z
                  razvitimi evropskimi državami na najnižji stopnji, da je delež državnih gozdov v
                  Republiki Sloveniji ravno tako na najnižji stopnji, če se primerjamo z
                  demokratičnimi evropskimi državami, v katerih kupuje država gozdove, kadar jih
                  prodajajo zasebniki. In glede na zelo neugodno državno financiranje Triglavskega
                  narodnega parka želim opozoriti, da so ob predlogu zakona, ki je pred nami,
                  stališča Vlade tista, ki so nam blizu in jih podpiramo. Predvsem smo mnenja, da je
                  pri lastninskem preoblikovanju podjetij, ki opravljajo turistične dejavnosti in
                  tako naprej, treba v prvi, v najvišji meri upoštevati varovanje teh območij in da
                  bodo s tem varovanjem dolgoročno najbolje zavarovani interesi prebivalcev, kajti
                  ta zavarovana območja dolgoročno predstavljajo zelo atraktivna - tudi gospodarsko
                  - turistično atraktivna območja in na tak način zagotavljajo delovna mesta in
                  boljši materialni položaj posameznih prebivalcev.</p>
               <p>Smo pa strogo proti temu, da se zaostruje to nasprotje na tak način, da se na eno
                  stran postavlja prebivalce teh območij, na drugo stran pa interes države, da bi
                  varovala ta območja.</p>
               <p>Menimo, da naj večinski lastninski delež v teh podjetjih ostane v lasti države.
                  Podpiramo stališče Vlade, ki nasprotuje rešitvi v predlogu zakona, da naj bi
                  prebivalci Triglavskega narodnega parka preko svoje pooblaščene družbe ali zadruge
                  na tem zaključenem območju z uporabo lastniških certifikatov in s prednostnim
                  notranjim odkupom pridobili večinski delež v teh podjetjih.</p>
               <p>Stališče Vlade, ki podpira rešitev za ustanovitev posebnega, ki torej ne podpira
                  nekega avtonomnega sklada, ampak sklad, ki bo sklad za razvoj Triglavskega
                  narodnega parka, v katerem bo imela država prevladujoči delež, se nam zdi smiseln.
                  Zdi se nam tudi smiselno, da se financira tudi iz privatnih virov, ne pa rešitev,
                  ko bi privatni kapital začel prevladovati, ker menimo, da v primeru prevladovanja
                  privatnega kapitala ne bi bilo mogoče vzdrževati temeljnih funkcij parka, to je
                  njegovo varovanje.</p>
               <p>S stališčem Vlade, da nasprotuje določbam predlaganega zakona, ki ureja obvezen
                  prenos kmetijskih zemljišč in gozdov iz sklada kmetijskih zemljišč in gozdov
                  Republike Slovenije na Sklad za razvoj Triglavskega narodnega parka, se ne
                  strinjamo, ker se s to rešitvijo posega v veljavno zakonsko ureditev in tudi zato,
                  ker menimo, da bi bilo potrebno celo obratno. Smiselno bi bilo, da bi ta sklad
                  interveniral v vseh tistih primerih, v katerih so gozdovi, ki so v privatni lasti
                  in ogroženi, predstavljajo pa varovalna območja, da v takih primerih pride do
                  zamenjav, nikakor pa ne do nadaljne privatizacije fonda državnih gozdov Republike
                  Slovenije; ker potem se nam lahko dogaja tudi na zavarovanih območjih, da bomo
                  imeli goloseke, tako kot jih imamo sedaj v mnogih primerih na drugih.</p>
               <p>Zato naša poslanska skupina sodi, da bi bilo smiselno, da se ta predlog zakona
                  zavrne ali da se doseže sporazum med predlagatelji in Vlado, ki bo omogočil takšno
                  rešitev, da bodo tista stališča, ki jih Vlada tu upravičeno zastopa,
                  uveljavljena.</p>
            </sp>
            <sp xml:id="SDZ1-Redna-19-1994-03-24.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. V imenu poslanske skupine bo spregovoril tudi gospod Miran Potrč. Za
                  njim bo na vrsti še gospod Tone Anderlič, prav tako v imenu poslanske skupine.</p>
            </sp>
            <sp xml:id="SDZ1-Redna-19-1994-03-24.sp4">
               <speaker>MIRAN POTRČ:</speaker>
               <p>Hvala lepa. Dobro jutro. Najbrž vsi soglašamo, da je pozno, da smo pričeli z
                  uresničevanjem 5. člena zakona o lastninjenju po dveh in več letih. Zato tudi ni
                  čudno, da so poslanci bili predlagatelji tega zakona, ker pač problematika
                  lastninjenja podjetij, ki imajo svoje nepremičnine v Triglavskem narodnem parku in
                  opravljajo turistično dejavnost, na žalost do sedaj ni bilo z zakonom urejena,
                  gotovo pa je potrebno in je v interesu, da se lastninjenje tudi v teh podjetjih
                  opravi, da se zagotovi ustrezna funkcija Triglavskega narodnega parka in da se na
                  ustrezen način reši tudi vprašanje drugačnih pogojev, življenja, dela,
                  gospodarjenja vseh, ki v tem parku bivajo.</p>
               <p>Vendar mislim, da ni bilo dobro, da opredelitve komisije za lastninjenje, ki je v
                  prvi fazi predlagala in pričakovala, da bi predlagatelji zakona in Vlada našli čim
                  bolj sporazumne rešitve, ni bila uresničena. Danes govoriti o tem <stage>(to, kar
                     je bilo tudi uvodoma ob zakonu povedano)</stage>, da gre za manjša razhajanja,
                  je pač po mnenju naše poslanske skupine težko govoriti o manjših razhajanjih, če
                  se s strani mnenja Vlade pravzaprav postavijo pod vprašaj posledice zakona v
                  celoti. In večina temeljnih inštitutov, ki jih zakon ureja, po mnenju naše
                  poslanske skupine ne dopušča možnosti ocene, da gre za manjše razlike, ampak da
                  gre za zelo pomembne razlike.</p>
               <p>Postavlja se zato ponovno pred naše delo vprašanje, pred katerim pa ne bomo prvič.
                  Ali bomo tokrat pametno ravnali ali ne? Namreč, dejstvo, da vsi potrebujemo, vsi
                  vemo, da potrebujemo ta zakon, vsi mislimo, da bi ga morali čim prej sprejeti in
                  politična volja za obravnavo te problematike obstoja, hkrati pa imamo zakon, ki,
                  najbolj iskreno rečeno, glede na stališča Vlade, glede na stališča tudi
                  Sekretariata za zakonodajo in pravne zadeve v tem formalnem smislu ne zasluži, da
                  bi bil v prvi obravnavi sprejet; ker iz njega v drugo obravnavo, s stališči, ki
                  zahtevajo spremembo koncepta in večine temeljnih inštitutov in rešitev, težko
                  pridemo. Če bomo prišli, se nam bo pač dogodilo, da bo druga obravnava, namesto,
                  da bi se o posameznostih pogovarjali, ponovno pomenila razpravo o konceptu in
                  temeljnih rešitvah; kar se nam je v tem Državnem zboru že nekajkrat dogajalo in je
                  pomenilo prej večjo težavo in počasnejši postopek sprejema zakona, kot pa dejstvo,
                  da smo zakon imeli v prvi obravnavi relativno dobro pripravljen.</p>
               <p>Zato je tudi mnenje naše poslanske skupine, da bi naprosili predlagatelje, da
                  soglašajo s tem, da predlagateljstvo prevzame Vlada in da se, tako kot je v
                  stališčih odbora zapisano - mi jih lahko podpremo - res zelo jasno pove, da se za
                  drugo obravnavo predloga zakona zakon pripravi v konceptu, kakršnega je v svojem
                  mnenju opredelila Vlada Republike Slovenije, ne pa v konceptu, kakršen je
                  predložen v zakonu.</p>
               <p>Taka rešitev bi še pomenila kompromis v smislu želje, da se z delom na zakonu
                  pospešeno napreduje, čeprav bi v formalnem smislu ta kompromis ne bil dober,
                  pripravljeni pa smo nanj, da si ne bi brez potrebe, ker to ne bi bila resnica,
                  medsebojno delili očitkov, kdo je, kdo pa ni  za to, da se sprejetje tega zakona
                  pospeši ali ne.</p>
               <p>V primeru, da predlagatelji te pripravljenosti ne bodo pokazali, je mnenje v naši
                  poslanski skupini, da ne moremo glasovati za zakon, kakršen je predložen v prvi
                  obravnavi, in za to, da se predlagatelje pooblasti, da ga za drugo obravnavo
                  pripravijo. Ker enostavno iz dosedanje procedure, ki smo jo dovolj natančno
                  proučili v matičnem delovnem telesu, menimo, da ni garancij, da bi to pospešilo,
                  ampak bo pravzaprav naredilo velike komplikacije pri sprejemanju samega zakona.
                   </p>
               <p>Ne bi govoril veliko o razlogih, zakaj sam zakon ni sprejemljiv, ker so v naši
                  poslanski skupini, tudi preden smo dobili stališča Vlade, temeljni problemi samega
                  zakona bili ocenjeni na enak način, kot ga je ocenila Vlada. Da jih samo naštejem
                  brez razlage: sam predlog zakona razširja v zakonu o lastninskem preoblikovanju
                  zapisano besedilo 5. člena in ga širi bolj, kot bi bilo potrebno; sam zakon ne
                  daje in zmanjšuje temeljne pravice delavcem v podjetjih glede lastninjenja; sam
                  zakon je bil predviden zato, da naj bi se na poseben način uredilo lastninsko
                  preoblikovanje podjetij gotovo z večjo vlogo države, z večjo vlogo interesov za
                  varovanje Triglavskega narodnega parka in tudi s posebnim položajem tam živečih
                  državljank in državljanov, vendar da bi kljub temu bilo izvedeno lastninjenje,
                  zakon pa je napisan tako, da tega lastninjenja enostavno ni in da se v tem delu
                  stvari prenašajo z enih lastnikov na druge. Predvsem je pa koncept takšen, da se v
                  končni konsekvenci prenesejo v večinskem ali v celotnem deležu na tam živeče
                  prebivalstvo, kar bi po našem mnenju ne bila sprejemljiva rešitev. Za nas je
                  popolnoma nesprejemljivo, da se z zakonom predvideva <stage>(čeprav je to v uvodu
                     včeraj bilo pojasnjeno, vendar tekst je napisan na način, kakršen je)</stage>,
                  da se vrača zemlja in gozdovi. Posebej iz razloga, ker v svetu si država
                  predvideva, da bi v nacionalnih parkih bilo čimveč javne oziroma državne lastnine,
                  ne pa obratno. Za nas je nesprejemljivo, da se opravi nacionalizacija in plača
                  ponovno odškodnina za eventualno lastnino tujcev na tem področju - hkrati bi
                  predlagatelji morali povedati, koliko bo to dejansko stalo in kako bo to
                  izvedeno.</p>
               <p>Za nas je nesprejemljivo, da se popolnoma nejasno oblikuje sistem ustanavljanja
                  posebnih družb ali zadrug, ki naj bi postale lastniki dobršnega dela premoženja v
                  Triglavskem narodnem parku. S tem, da moramo opozoriti, da enačiti ustanavljanje
                  družb ali zadrug sploh ni mogoče. Investicijske družbe imajo neko funkcijo zbirati
                  delnice in sodelovati v kapitalskih vložkih, zadruge popolnoma drugo. Če bi v tem
                  delu zadruge dobile to funkcijo, potem to ne bi bile več zadruge.</p>
               <p>Razen tega je treba povedati, da je v zadrugah pač tako, da lahko nekaj ljudi
                  zadrugo ustanovi, postavi sebi tudi tako kapitalsko mejo za ustanovitev, da
                  velikega interesa, za množično število ljudi, da bi postali ustanovitelji zadruge
                  in člani zadruge, ni. Taka zadruga z nekaj ljudmi, bi naj pridobila pravico
                  lastnine nad petimi območji v Triglavskem narodnem parku. Ali gre za nerazumevanje
                  ali pa gre tudi za neko željo, da se na ta način nekaj ljudem v območju
                  Triglavskega narodnega parka zagotovi enostavno večinski del lastnine nad njim,
                  kar bi bilo pa seveda nesprejemljivo. In jaz pričakujem, da bo kdo, ki za take
                  stvari uporablja velike besede, tudi v tem primeru rekel, da bi šlo za krajo
                  družbenega premoženja.</p>
               <p>Še drugi razlogi so, ki bi jih bilo mogoče navesti, ampak ne bi jih našteval.
                  Prosim torej, da predsedujoči - tudi glede na sklep, ki ga je predlagalo matično
                  delovno telo - povpraša, kako je s pripravljenostjo, da predlagateljstvo prevzame
                  Vlada. V tem primeru je naša poslanska skupina za pripravljeni sklep pripravljena
                  tudi glasovati. V nasprotnem primeru bo naša poslanska skupina menila, da naj se
                  zakon v prvi obravnavi zavrne in Vladi da nalogo, da takoj predloži svoj predlog
                  zakona, ki ga - po informacijah, ki smo jih dobili na matičnem delovnem telesu -
                  ima tudi že pripravljenega. Hvala lepa.</p>
            </sp>
            <sp xml:id="SDZ1-Redna-19-1994-03-24.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Že predhodno se je pisno prijavil v imenu poslanske skupine Slovenskih
                  krščanskih demokratov, gospod Izidor Rejc; za njim bo dobil besedo gospod Tone
                  Anderlič, ki se ni pisno prijavil.</p>
            </sp>
            <sp xml:id="SDZ1-Redna-19-1994-03-24.sp6">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Lepo vsa pozdravljam. Slovenski
                  krščanski demokrati podpiramo, da se danes opravi prva obravnava zakona o
                  lastninskem preoblikovanju podjetij, ki imajo nepremičnine, družbena sredstva v
                  Triglavskem narodnem parku in menimo, da je to del celovite lastninske zakonodaje,
                  ki je potrebno, da jo čimprej sprejmemo in ne vidimo nobenega vzroka in nobenih
                  pomislekov za to, da ga ne bi dali in pustili v naslednjo fazo. Tudi iz komisije
                  se vidi, da je ta volja bila podana. Vendar moram povedati, da vse to, kar se
                  sedaj tu ped tem govornim odrom govori, kaže, da govorimo eno, delamo drugo.</p>
               <p>Se pravi, če vsi naslanjamo svojo skrb na to, da moramo biti zvesti osnovnemu
                  zakonu o Triglavskem narodnem parku, v katerem so prebivalci tisti, ki seveda
                  morajo skrbeti za to okolje in veljajo določeni pogoji, napisani v številnih
                  členih tega zakona, potem nekako čudno izpade to, da smo kar naenkrat vsi ostali
                  izven Triglavskega narodnega parka strahovito zaskrbljeni, kaj se bo s tem parkom
                  dogajalo. To je ena stvar.</p>
               <p>Druga stvar je ravno to nenavadno zanimanje za te nepremičnine, ki jih spet ni
                  tako veliko in za te prebivalce, ki tudi vemo, da jih je le omejeno število,
                  mislim, da bo to treba uskladiti in da bomo to lahko tudi v predlogu,ki bo za
                  drugo obravnavo, uredili. Tudi ta volja je bila dana s strani naših
                  predlagateljev, tako da tu kakšne posebne bojazni naša stranka nima in je brez
                  potrebe, da bi zavlačevali.</p>
               <p>Dalje, smo tudi za to, da se, kot je v vseh zakonih o lastninskem preoblikovanju,
                  da določena sredstva v postopku tega lastninjenja za odškodninski  in pokojninski
                  sklad, ker je to normalni proces in mislim, da ta zadeva naj tako izzveni tudi v
                  predlogu za drugo obravnavo.</p>
               <p>Smo tudi tisti, ki smo tudi rekli v razpravi že na komisiji, da bi bilo prav, da
                  se tudi ti pojmi izčistijo. Namreč, če je tu govora o Triglavskem narodnem parku,
                  potem je prav, da ta beseda v pravnem pomenu ostane, kar pomeni, da smo predlagali
                  oziroma smo za to, da se tudi lastnina v Triglavskem narodnem parku - lahko temu
                  rečem - izčisti. Tam so tudi določena sredstva tujih držav in treba se bo
                  odločiti, ali je to Triglavski narodni park, ali je to Triglavski mednarodni park.
                  To je tudi osnovno vprašanje, ki ga lahko rešimo.</p>
               <p>Menim pa, da ni potrebna taka ljubosumnost Vlade na to nosilstvo za naslednjo fazo
                  in bi bilo prav, da bi predlagatelji skupaj z Vlado, upoštevanjem mnenja Vlade,
                  sekretariata itn., pripravili za naslednjo fazo. Zakaj to pravim? Zato, ker bi bil
                  to prvi primer sprejetja zakonodaje, da se v bistvu v neki fazi, v prvi, ali drugi
                  fazi nekdo drug polasti te pravice, da zakon naprej pelje oziroma, da skupaj s
                  pripombami, ki so, gotovo, da jih bodo naši predlagatelji upoštevali in ne vidim
                  razloga, da bi zdaj a'priori postavili pogoj, češ, zdaj mora prevzeti Vlada, potem
                  pa še oni  zraven ob upoštevanju mnenja Vlade, kar tudi naj bi bilo, in
                  sekretariata in vseh ostalih, ki so že dali določene pomisleke in določena
                  razmišljanja.</p>
               <p>Menim, da bi moral biti predlog, da naj ga predlagatelji ob upoštevanju mnenja
                  Vlade, sekretariata in tako naprej, predlagajo za drugo obravnavo. Hvala.</p>
            </sp>
            <sp xml:id="SDZ1-Redna-19-1994-03-24.sp7">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima Tone Anderlič. Prosim.</p>
            </sp>
            <sp xml:id="SDZ1-Redna-19-1994-03-24.sp8">
               <speaker>TONE ANDERLIČ:</speaker>
               <p>Spoštovani! Poslanska skupina LDS je bila v postopku priprave tega zakona aktivna
                  in je podprla na Komisiji za spremljanje  in nadzor lastninskega preoblikovanja
                  družbene lastnine stališča in sklepe, ki so bili v popravku korektno predstavljeni
                  Državnemu zboru.</p>
               <p>Ni slučajno najbrž, da je bil potreben popravek. Pri tej zadevi gre preprosto za
                  to, da poslanska skupina Liberalno demokratske stranke oziroma Liberalne
                  demokracije misli, da so stališča Vlade diametralno nasprotna od predlagateljev
                  zakona in s tem, ko je komisija kot matično delovno telo podprla ali drugače
                  rečeno, sprejela stališča Vlade, je v bistvu spremenila zasnovo in koncept
                  zakona.</p>
               <p>Ker je v pripravi tega zakona bilo nekaj spretnih manevrov, drobnih izigravanj in
                  tudi konec koncev je prišlo do razhajanj med Vlado in predlagatelji in je zaradi
                  tega prišel v proceduro točno tak zakon, kakršen je in ne zakon, ki je napisan že
                  dva meseca in ki naj bi se v predhodni uskladitvi pripravil tako, da bi odgovarjal
                  vsem strokovnim zahtevam in seveda tudi nekaterim posebnim, specifičnim interesom
                  z vidika zaščite Triglavskega nacionalnega parka, kakor z vidika interesov
                  prebivalcev Triglavskega narodnega parka in seveda vseh zainteresiranih, ki jim je
                  do tega parka in do življenja v tem okviru.</p>
               <p>Zato seveda ni sprejemljiva teza, ki jo je predlagatelj v imenu predlagateljev
                  povedal za tem pultom, da je pač nekaj rahlih  razhajanj in seveda, da se to da
                  vse uskladiti. To preprosto ne gre. In ker seveda lahko nastanejo proceduralne
                  težave in ker dva predlagatelja ne moreta biti v proceduri za predlaganje zakona,
                  v imenu poslanske skupine LDS pozivam predlagatelje, da soglašajo s tem, da je
                  nosilec priprave zakona v drugi obravnavi Vlada, v sodelovanju s predlagatelji. Če
                  tega soglasja pač ne bo, menimo, da ne soglašajo s stališči Vlade in seveda v tem
                  primeru ne bomo glasovali za zakon oziroma za to, da se ta zakon uvrsti v drugo
                  branje - s stališči, ki so bila pač podana. Hvala lepa.</p>
            </sp>
            <sp xml:id="SDZ1-Redna-19-1994-03-24.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Gospod Pregelj v imenu
                  poslanske skupine Slovenske ljudske stranke.</p>
            </sp>
            <sp xml:id="SDZ1-Redna-19-1994-03-24.sp10">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke meni, da je tak zakon
                  potreben. Meni tudi, da ga je nujno v doglednem času sprejeti, jasno pa je pred
                  tem potrebno razjasniti nekaj nejasnosti, ki se predvsem nanašajo na lastninski
                  del tega zakona.</p>
               <p>Namreč, ni čisto jasno, kakšna naj bi bila vloga posameznih lastnikov na tem
                  območju oziroma lastnikov nepremičnin, ki so že sedaj v njihovi lasti. Sami smo
                  poskušali nekako ta zakon tako pregledati kot običajne zakone, ki se nanašajo na
                  podobno tematiko in ugotavljamo, da ta zakon uporablja več rešitev, ki so dokaj
                  neznačilne in dokaj nejasne. Predvsem gre za Sklad za spodbujanje razvoja
                  Triglavskega narodnega parka. Predlagatelju predlagamo, da bi za naslednjo
                  obravnavo nekako natančneje opredelil tale sklad. Menimo, da je neprimerno, da je
                  sedež sklada v bistvu na zasebnem naslovu. Kajti, če gre za sklad, ki naj bi ga
                  ustanovila država in naj bi bila celo edini ustanovitelj, potem jasno mora biti to
                  javni sklad in kot javni sklad naj ima tudi javni sedež.</p>
               <p>Naslednja zadeva v zvezi s skladom so nekoliko nejasni deleži med delničarji; ne
                  toliko v številkah kot v samih deležih. Ni nam popolnoma razumljivo, ali naj bi
                  sedanji fizični lastniki, to so predvsem kmetje, obvezno prenašali kmetijska
                  zemljišča na ta sklad ali ne. Potem je tudi nekoliko sporno določilo, naj bi ta
                  Sklad kmetijskih zemljišč obvezno prenašal zemljišča, ki jih ima sedaj v lasti, na
                  tale sklad. Namreč, taka prenašanja so sicer možna, jasni pa morajo biti pri tem
                  kapitalski odnosi.</p>
               <p>Prvotna intencija zakona, da naj bi se ta zakon predvsem nanašal na lastninjenje
                  tistega premoženja, ki je v lasti turističnih organizacij, se nam zdi popolnoma
                  sprejemljiv. Sprejemljivo je tudi stališče, naj bi imeli pomemben delež pri
                  lastninjenju teh turističnih organizacij, ki v resnici ustvarjajo dobiček ravno z
                  lepotami in vrednotami Triglavskega parka, ki jih morajo tudi za ceno manjšega
                  gospodarskega učinka vzdrževati, tam živeči prebivalci. Zdelo se nam je, da bi
                  bilo prav, da bi tam živeči prebivalci pač imeli določene pravice pri lastninjenju
                  teh podjetij. Menimo pa, da je osnovna rešitev ravno v oblikovanju sklada in
                  prenosu teh nepremičnin turističnih podjetij v ta sklad.</p>
               <p>Predlagamo, da naj se za naslednjo obravnavo v zakonu natančneje opredeli tudi
                  status javnega zavoda Triglavski narodni park. Menimo, da je zgolj 5% delež
                  delniškega kapitala premajhen za ta zavod, kajti v resnici mora zavod le skrbeti
                  za naravovarstveno ohranitev vseh znamenitosti Triglavskega narodnega parka.</p>
               <p>Predlagamo tudi, da naj se zagotovi enakopravnost vseh področij v okviru
                  Triglavskega parka. Izražamo bojazen, da bo imelo prednost bohinjsko področje pred
                  trentarskim, gre pa, kot verjetno vsi veste, za izredno različni področji. Medtem
                  ko je bohinjsko sorazmerno tudi infrastrukturno razvito in obljudeno, kvečjemu
                  ogroženo s strani takoimenovanih počitniških hišic, je v trentarskem področju
                  nekako drugače. Verjetno bi bila preveč restriktivna vloga takega zakona, ki ne bi
                  spodbujal razvoja in ohranitve poseljenosti z avtohtonim prebivalstvom, za to
                  področje izredno škodljiva.</p>
               <p>Vsekakor menimo, da morajo biti pri oblikovanju tega zakona spoštovane vse
                  opredelitve, ki naj bi ohranjale park, ki naj bi tudi omogočile tam živečim
                  prebivalcem boljše in normalno življenje. Zato menimo, da mora biti sklad predvsem
                  v vlogi teh in v vlogi njihovih interesov.</p>
               <p>Menimo, da je zakon možno sprejeti v prvi obravnavi, jasno pa je, da bo potrebno
                  za drugo obravnavo napisati dokaj jasna stališča. Taka stališča, kot jih je sedaj
                  predložilo matično delovno telo, ne bodo omogočala priprave skladnega in
                  konsistentnega predloga za drugo branje, ki se utegne potem pri amandmajski fazi
                  zelo zaplesti.</p>
               <p>Zato predlagamo, da matično delovno telo pripravi nova stališča, ki bodo jasno
                  določila, kaj naj ta zakon obsega. Hkrati naj se upoštevajo tudi pripombe iz
                  razprave oziroma dodatna stališča, ki bodo še vložena.</p>
               <p>Kar se tiče pa sopredlagateljstva, menimo, da ni nobenega problema, da se kot
                  sopredlagatelj zakona pojavi tudi Vlada in ravno s svojo strokovno in drugo
                  administrativno močjo lahko pomaga pri pripravi ustreznega predloga za drugo
                  branje; kajti predlagateljev je lahko več, ne sme pa biti več zakonov na isto temo
                  v proceduri, tako da menimo, da tukaj ni nobenega proceduralnega zapleta, je pa
                  samo stvar dobre volje. Hvala lepa.</p>
            </sp>
            <sp xml:id="SDZ1-Redna-19-1994-03-24.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Ugotavljam, da nihče,
                  zato prehajamo k razpravi poslank in poslancev.</p>
               <p>Pisno se je prijavil k besedi gospod Tone Peršak.</p>
            </sp>
            <sp xml:id="SDZ1-Redna-19-1994-03-24.sp12">
               <speaker>ANTON PERŠAK:</speaker>
               <p>Moja razprava vsekakor ne bo tako zanimiva kot dosedanja. Zanimiva je pa zato, ker
                  so konec koncev predlagatelji iz ene izmed vladnih strank, pa malo te divergence,
                  ki so opazne, na nek način presenečajo.</p>
               <p>Zdi se mi pa, da je zelo koristno, da zakon gre v normalno obravnavo, ne po hitrem
                  postopku, kot je bilo prvotno zahtevano, ker se je, ko sem ga jaz bral prvič,
                  takrat še predvidenega za obravnavo po hitrem postopku, tudi meni postavilo precej
                  vprašanj, ki jih bo zdaj med postopkom mogoče razčistiti, reševati, če bo treba
                  konec koncev tudi z amandmaji, če bodo pač ta vprašanja ostala.</p>
               <p>Ker so mnoga izmed teh vprašanj že bila omenjena, jih ne bi zdaj jaz ponovno
                  našteval. Moram reči, da so nekatera v zvezi s tem, kar je Vlada v svojem mnenju
                  povedala in kar so povedali predstavniki Vlade na seji Odbora za infrastrukturo in
                  okolje, zlasti z vidika varstva kulturne in naravne dediščine in tako naprej.
                  Mislim, da je res, da je ta zakon oziroma to območje bilo s 5. členom zakona o
                  lastninjenju izvzeto in predvideno za ureditev s posebnim zakonom ravno zato, ker
                  je seveda treba zagotoviti javni interes pri tem - kar je že tudi gospod Šešerko
                  in še kdo povedal, zato tega ne bi ponavljal.</p>
               <p>Meni se je posebej postavilo vprašanje glede teh posebnih inštitucij, ki naj bi
                  jih zakon uvedel oziroma teh posebnih investicijskih družb oziroma zadrug in pa
                  vprašanje v zvezi s tem prenašanjem zemljišč; pri čemer sem jaz bil še malo bolj,
                  bi rekel zainteresiran, ker sem bil pred časom predlagatelj zakona oziroma
                  sopredlagatelj zakona o agrarnih skupnostih, katere bi, po mojem mnenju, tudi
                  morale biti izvzete tu notri, tam, med tistimi izjemami.</p>
               <p>Zato podpiram to, kot rečeno, če bo šel zakon naprej po normalnem postopku,
                  predlagam, da se predlagatelj in Vlada res dogovorita o tem, kako postopek naprej
                  peljati in da se zlasti tiste stvari, kot rečeno, ki so tudi v mnenju Vlade, kar
                  zadeva zagotovitev javnega interesa pri tem, problem varstva kulturne in naravne
                  dediščine, problem infrastrukture in tako naprej, da se to v nadaljevanju res
                  uredi. Hvala.</p>
            </sp>
            <sp xml:id="SDZ1-Redna-19-1994-03-24.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v razpravi? Ja, prosim, gospod Avberšek,
                  izvolite.</p>
            </sp>
            <sp xml:id="SDZ1-Redna-19-1994-03-24.sp14">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi! Jaz tole knjigo - Ustavo - zelo redko v roke
                  vzamem, ampak tokrat sem jo vzel. Poskušal sem pogledati, kaj tukaj notri piše in
                  kako se naj bi stvari reševale.</p>
               <p>Prej me je nekako spodbudil k temu gospod Rejc, ki pravi, da smo naenkrat vsi
                  zaskrbljeni za Triglavski narodni park. Jaz upam, da smo res zaskrbljeni in da se
                  bo to videlo tudi pri sprejemanju proračuna. Ampak v tem primeru ne gre za
                  zaskrbljenost; torej jasno, da je največja vaša, vi ste vložili zakon in seveda
                  kažete največjo zaskrbljenost. Mene osebno, pač skrbi način, kako želimo ta
                  problem reševati; in mislim, da v tem primeru ni v redu.</p>
               <p>V obrazložitvi smo namreč slišali, da vsak naravni park pomeni omejitev za razvoj
                  gospodarstva. Jaz moram reči, da sem sam te pesmi navajen. Sam sem namreč
                  sodeloval, ko smo v cilju razvoja gospodarstva uničevali Šaleško dolino in menim,
                  da pravzaprav ni potrebno, da bi napravili še eno napako in se učili še naprej na
                  napakah. Če smo jih delali, potem se lahko mirno naučimo na teh napakah, ki smo
                  jih že naredili in prav nič ni potrebno, da bi jih delali še enkrat. Takrat nas je
                  zanimala seveda samo proizvodnja, bruto družbeni proizvod, to kar postaja vedno
                  bolj zanimivo. O ekologiji, o varstvu narave, tudi o sociali pa pravzaprav nismo
                  veliko razmišljali. Potem je bilo neko obdobje, ko smo o tem zelo veliko govorili,
                  sedaj pa imam občutek, da spet v precejšnji meri pozabljamo na to področje.</p>
               <p>V tem primeru gre pač za Triglavski narodni park - imamo enega in edinega - zato
                  je seveda to vprašanje toliko bolj občutljivo. In sem vzel v roke ustavo in
                  pogledal 67. člen, kjer piše o lastnini: "Zakon določa način pridobivanja in
                  uživanja lastnine tako, da je zagotovljena njena gospodarska, socialna in ekološka
                  funkcija."  Mislim, da v tem primeru gre dejansko  prvenstveno za ekološko
                  funkcijo. Lastnina seveda ne more predstavljati nekaj bistvenega in mora varstvo
                  okolja prevladati. Tudi 69. člen v ustavi govori, da se lastninska pravica na
                  nepremičnini lahko v javno korist odvzame ali omeji proti nadomestilu v naravi ali
                  proti odškodnini pod pogoji, ki jih določa zakon.</p>
               <p>Mislim, da so stvari v ustavi zapisane tako, da seveda v primeru Triglavskega
                  narodnega parka ne more v nobenem slučaju imeti lastnina prednostno vlogo, ampak
                  da mora postati prvenstveno varstvo okolja.</p>
               <p>Jaz bom seveda vesel, če bo to po naših razpravah tudi prevladalo in da se bo
                  pokazalo, da smo resnično vsi zaskrbljeni za Triglavski narodni park. Jaz bom
                  seveda podprl sklepe tudi Odbora za infrastrukturo in varstvo okolja in pa svoje
                  poslanske skupine. Sploh pa menim, da je v primeru Triglavskega narodnega parka za
                  vse stvari matično telo Odbor za infrastrukturo in varstvo okolja. Hvala.</p>
            </sp>
            <sp xml:id="SDZ1-Redna-19-1994-03-24.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ker ne želi nihče več besede, ima besedo gospod
                  Benjamin Henigman za predlagatelja zakona.</p>
            </sp>
            <sp xml:id="SDZ1-Redna-19-1994-03-24.sp16">
               <speaker>BENJAMIN HENIGMAN:</speaker>
               <p>Hvala za besedo. Spoštovani! Pozorno sem poslušal mnenja poslanskih skupin in
                  moram reči, da se v določeni meri strinjam, ne morem pa nekje razumeti poslanskih
                  skupin, katere v bistvu ugotavljajo, da je zakon potreben, da je prava osnova,
                  vendar pa glede na to, če Vlada sprejme predlagateljstvo, potem da, drugače zakon
                  ni možno dati v nadaljno proceduro. Tako so razpravljali predvsem koalicijski
                  partnerji, Združena lista, kot tudi Liberalno-demokratska stranka. Menim pa, da je
                  tukaj treba nekaj pojasnil.</p>
               <p>Zakon sam je ekološko in nacionalno naravnan. Če tega niste ugotovili, potem je
                  potrebno podrobno brati člene, podrobno brati specialni namen posameznih zadrug
                  ali družb, ki so pooblaščene s strani države in Triglavskega narodnega parka, da
                  pridobijo v bistvu možnost gospodarjenja in da so pri tem gospodarjenju omejene.
                  To mislim, da ni bilo tako eksplicitno poudarjeno, kot bi bilo potrebno.</p>
               <p>Kar se tiče okoljevarstvenikov v celoti podpiramo mnenje Odbora za infrastrukturo
                  in okolje. Kar se pa tiče pomislekov Slovenske ljudske stranke, kar se tiče samega
                  naslova sklada - to je čisto nepomembna zadeva. Jaz ne vem, na katerem naslovu je
                  ta sklad, me niti ni do sedaj zanimalo, zato mislim, da ni noben razlog za
                  nasprotovanje.</p>
               <p>5% delež Javnega zavoda Triglavskega narodnega parka v tem skladu je posledica
                  usklajevanja s Triglavskim narodnim parkom oziroma z vodstvom parka. Triglavski
                  narodni park kot javni zavod ni ne vem kako zainteresiran za velik delež, je pa
                  zainteresiran, da je v tem skladu, zato da odloča o statusnih spremembah oziroma o
                  statusnih odločitvah.</p>
               <p>Namen javnega zavoda je predvsem okoljevarstveni in ohranjanje te kulturne
                  dediščine. V ta namen ima Triglavski narodni park financiranje zagotovljeno iz
                  državnega proračuna. Ustanovljena je posebna fondacija in v bistvu poseben sklad,
                  ki skrbi za to. Namen tega sklada pa je v vseh tistih gospodarskih zadevah
                  pomagati pri ohranjanju naravne in kulturne dediščine in predvsem zagotavljati
                  obstoj avtohtonega prebivalstva na tem področju. Treba je vedeti, da prebivalci,
                  približno 2000 prebivalcev tega področja, so normalen in zelo potreben del
                  ohranjanja nacionalnega parka. To ni nacionalni park Združenih držav, Kanade ali
                  pa neke afriške države, kjer so prostranstva za velikost 10-kratnega ozemlja naše
                  republike, ampak je to v bistvu majhno območje, ki je povezano s prebivalci. In ti
                  prebivalci morajo aktivno sodelovati pri ohranjanju tega, kar je bilo z zakonom
                  leta 1981 tudi ustanovljeno. In v bistvu je cilj, da tako tudi ostane.</p>
               <p>Kar se tiče sopredlagateljstva. Tukaj so čisto formalni razlogi, kjer ne vidim
                  nobenega razloga, da bi zadeve komplicirali in v smislu tega ima naša poslanska
                  skupina predlog dodatnih sklepov, za katere bi vas prosil, da jih pozorno
                  poslušate <stage>(boste pa jih v kratkem dobili tudi na klop)</stage>.</p>
               <p>"1. V skladu z usmeritvami podpisnikov alpske konvencije s ciljem spoštovanja
                  ohranjanja in podpiranje kulturne in družbene samobitnosti avtohtonega
                  prebivalstva ter zagotavljanja poselitvenega in gospodarskega razvoja imajo
                  prebivalci tega območja, povezani v pooblaščene turistične razvojne organizacije,
                  možnost sodelovanja pri notranjem odkupu podjetij z družbeno lastnino, ki se
                  lastninijo po tem zakonu in odkupa lastniških deležev v skladu TNP". To stališče
                  sem poskušal uskladiti s predstavnikom Ministrstva za ekonomske odnose in načelno
                  nima pripomb.</p>
               <p>"2. Stalni večinski lastnik sklada TNP so poleg ustanovitelja, to je države
                  Republike Slovenije, v njenem imenu Vlada Republike Slovenije, še javni zavod TNP
                  in lokalne skupnosti s področja Triglavskega narodnega parka". To v bistvu pomeni,
                  da je sklad TNP v večinski lasti države Republike Slovenije v začetku in tak tudi
                  ostane. In tukaj ni nobenih razhajanj.</p>
               <p>3. Kar se je tudi pokazalo iz razprave in iz delovnih teles, tako na Komisiji za
                  lastninjenje kot v infrastrukturi, kakor tudi v nekaterih telesih Državnega sveta
                  in Ministrstva za kmetijstvo. "Kmetijska zemljišča in gozdovi v mejah Triglavskega
                  narodnega parka, kot jih določa osnovni zakon o TNP iz uradnega lista 17/81
                  Republike Slovenije, ostanejo v lasti oziroma v upravljanju sklada kmetijskih
                  zemljišč in gozdov. Izjemoma so izvzeta kmetijska zemljišča in gozdovi v skladu s
                  postopki vračanja po zakonu o denacionalizaciji ter funkcionalna zemljišča v
                  širšem območju TNP v sklopu stavb podjetij v družbeni lasti in lasti Republike
                  Slovenije". Ta sklep skoraj ni potreben, vendar za razjasnitev samega statusa
                  kmetijskih zemljišč in gozdov vam predlagam, da ga vseeno sprejmete.</p>
               <p>Kot 4. sklep oziroma amandma na amandma Komisije za lastninsko preoblikovanje
                  podjetij pa predlagamo, da se sprejme amandma, da predlagatelji zakona skupaj z
                  Vlado Republike Slovenije, se pravi z Ministrstvom za ekonomske odnose in razvoj,
                  Ministrstvom za kmetijstvo in gozdarstvo, Ministrstvom za kulturo in šport in
                  Ministrstvom za okolje in prostor, morebiti tudi z Ministrstvom za promet in zveze
                  glede same razširitve statusa turističnih objektov <stage>(tukaj prihaja dejansko
                     do določene kolizije glede transportnih in turističnih objektov v smislu
                     žičnic)</stage>, smučarskih žičnic, se pravi, da ti predstavniki Vlade
                  pripravijo predlog zakona za drugo obravnavo tako, da bo upoštevano mnenje Vlade
                  Republike Slovenije, katerega smo dobili, Državnega sveta, Komisije za spremljanje
                  in nadzor lastninskega preoblikovanja podjetij kot matičnega delovnega telesa,
                  Odbora Državnega zbora za infrastrukturo in okolje in nenazadnje Javnega zavoda
                  Triglavski narodni park kot upravljalca, nadzornika, organizatorja in skrbnika v
                  nacionalnem parku.</p>
               <p>Ta amandma v bistvu omogoča, da se vsa mnenja in stališča poleg razprave celovito
                  upoštevajo v drugi fazi sprejemanja zakona.</p>
               <p>Kar se pa tiče neke vrste proceduralnega zapleta glede predlagateljstva ali
                  sopredlagateljstva, pa predlagatelji ne vidimo nikakršnega razloga, da bi tukaj
                  prišlo do teh, bom rekel, sprememb; razen seveda če ima naš Sekretariat za
                  pravosodje drugačno mnenje. Sam tukaj dejansko ne vidim nikakršnih razlogov.
                  Sodelovanje z Vlado oziroma predvsem z Ministrstvom za ekonomske odnose in razvoj
                  je bilo do sedaj tesno in bo tako nedvomno naprej moralo ostati; ker takega
                  zakona, kot je lastninsko preoblikovanje in specifika v Triglavskem narodnem parku
                  ni možno drugače peljati. Hvala lepa.</p>
            </sp>
            <sp xml:id="SDZ1-Redna-19-1994-03-24.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Spoštovane kolegice poslanke, spoštovani kolegi poslanci. Bilo je
                  precej vprašanj in pobud glede predlagateljstva pri tem zakonu. Res je, da 174.
                  člen v začetku poglavja o zakonodajnem postopku pravi: "Zakon lahko predlaga Vlada
                  ali vsak poslanec". In potem v naslednjem stavku: "Zakon lahko predloži tudi
                  najmanj 5.000 volivcev".</p>
               <p>Glede na to, da ima beseda "ali" lahko vključujoč ali izključujoč pomen, medtem ko
                  drugi stavek z besedico "tudi" jasno nakazuje razliko - torej tam ni možno skupno
                  predlagateljstvo - bi načelno seveda skupno predlagateljstvo bilo možno na tak ali
                  drugačen način, vendar moram opozoriti, da sopredlagateljstva kot sklepa Državnega
                  zbora med prvo in drugo obravnavo poslovnik ne pozna, zato je možno širiti krog
                  predlagateljev za drugo obravnavo samo v tem primeru, če se prvotni predlagatelji
                  s tem strinjajo. Če se s tem prvotni predlagatelji ne strinjajo - in v tem primeru
                  se ne strinjajo s predlogom sklepa matičnega delovnega telesa, strinjajo se pa
                  sopredlagateljstvom, da se njim kot osnovnim predlagateljem pridruži Vlada
                     <stage>(to je formulacija sklepa, ki ga predlagajo sami)</stage> - potem
                  Državni zbor v prvi obravnavi ne more <stage>(potem ko sprejme prvo točko obveznih
                     stališč in sklepov, da je predlog zakona ustrezna podlaga za pripravo besedila
                     za drugo obravnavo)</stage> naložiti priprave nikomur drugemu kot prvotnim
                  predlagateljem oziroma tistim sopredlagateljem, ki sami sprejemajo in predlagajo.
                  Zato seveda v trenutku vložitve sklepa, ki ga je zdaj predstavil gospod Benjamin
                  Henigman, je ta popravek drugega sklepa matičnega delovnega telesa ničen in o njem
                  ne moremo več glasovati, ker se z njim predlagatelji ne strinjajo. Tako da o
                  sopredlagatelju v tem konkretnem primeru ni nikakršne dileme. Možno je samo
                  glasovati o predlogu stališč, o predlogu sklepa, kot ga predlagajo predlagatelji
                  sami. Prosim, besedo ima gospod Rop. Izvolite.</p>
            </sp>
            <sp xml:id="SDZ1-Redna-19-1994-03-24.sp18">
               <speaker>MAG. TONE ROP:</speaker>
               <p>Torej, da bodo stvari bolj jasne bi povedal samo to. Pravzaprav ni jasno to, o
                  čemer govori gospod Henigman. Namreč govori, da smo naredili soglasje in da se
                  strinjamo v vseh bistvenih stvareh.</p>
               <p>Pravzaprav smo mi takšen predlog skupaj pripravili. O vseh tistih bistvenih
                  stvareh, o katerih zdaj govori gospod Henigman smo mi že naredili soglasje. Mi
                  imamo to verzijo zakona. Pravzaprav so bile tudi tiste stvari, o katerih govori
                  poslanska skupina Slovenske ljudske stranke, v tem kompromisnem predlogu
                  vsebovane. In kljub temu, da smo dosegali soglasje, so predlagatelji vložili potem
                  naknadno svoj predlog. In pravzaprav vidimo v tem in v takšni proceduri prav isto
                  stvar.</p>
               <p>To se pravi, vidimo možnost, da se bo zgodilo, da bomo zopet pripravili, bi rekel,
                  pravno - tehnično verzijo, ki bo ustrezala proceduri, potem bodo pa predlagatelji
                  šli po svojem in predlagali svojo verzijo, ki bo v popolnem nasprotju, in to
                  vsebinskem, s predlogi Vlade ali pa s tistim kompromisnim predlogom, ki je bil že
                  sprejet.</p>
               <p>Rad bi samo še na nekaj opozoril. Poleg stališč, s katerimi se jaz strinjam, o
                  katerih govori gospod Henigman in tudi stališč Slovenske ljudske stranke oziroma
                  poslanske skupine, s katerimi se prav tako strinjam, je še cel kup drugih
                  vsebinskih problemov, o katerih se ne strinjamo. Na primer samo problem možnosti
                  pridobivanja nepremičnin s strani pooblaščenih investicijskih družb. Ne samo, da
                  se ne strinjamo s tem, da je možno pooblaščene investicijske družbe ustanavljati
                  na takšen način in pod takšnimi pogoji, mi se tudi ne strinjamo, da je možno, da
                  ima prebivalstvo možnost, da neposredno lastnini in privatizira nepremičnine. To
                  je eno od temeljnih nesoglasij, ki mu mi nasprotujemo. Mi vseskozi zahtevamo, da
                  imajo možnost prebivalci pri lastnini samo na lastninskem deležu, samo na pasivni
                  strani, da so soudeleženi pri upravljanju in pri vodenju tako sklada kot tudi
                  podjetij; nikakor pa ne bi rekel popolno privatizacijo, kot so nekateri
                  predlagali, pravzaprav rešitev, po kateri bi lahko posamezne skupine dobile s
                  certifikati direktno domove in direktno hotele, skratka nepremičnino.</p>
               <p>To je seveda v temeljnem nasprotju, da smo si na jasnem, s tem konceptom in med
                  enim in drugim konceptom, ki ga ima Vlada in pa predlagatelj. Zato kljub tem
                  predlogom Henigmana jaz še vedno vztrajam pri tem, da je Vlada predlagatelj tega
                  zakona in da se seveda s tem predlagatelji strinjajo. če pa se ne strinjajo,
                  seveda nasprotujemo tej verziji zakona, ker se vsebinsko bistveno razlikuje s
                  konceptom, ki ga je predlagala Vlada, in s konceptom, ki je bil že usklajen.</p>
            </sp>
            <sp xml:id="SDZ1-Redna-19-1994-03-24.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz iz tega nastopa lahko zaključim, da tudi vsebinsko gledano
                  sopredlagateljstvo na taki osnovi ni verjetno najbolj primerna oblika. Hkrati pa
                  nam je gospod Žarko Pregelj v svoji razpravi že posredoval predlog, da naj bi se
                  ponovno sestalo matično delovno telo in pripravilo nova stališča in sklepe. In jaz
                  bi predlagal - razprava še ni zaključena, samo povem, da bom predlagal na koncu
                  razprave prejem sklepa - da naj matično delovno telo na osnovi predloženih sklepov
                  in opravljene razprave pripravi nova stališča in sklepe. In da bi s tem potem to
                  točno danes prekinili.</p>
               <p>Prosim, želi še kdo besedo v razpravi? Gospod Miran Potrč, izvolite.</p>
            </sp>
            <sp xml:id="SDZ1-Redna-19-1994-03-24.sp20">
               <speaker>MIRAN POTRČ:</speaker>
               <p>Morda je nepomembno, ampak ni tako redko, da se na različen način različna
                  razprava pojmuje in tudi malo ali pa precej obrača. In samo na dve stvari bi rad
                  opozoril.</p>
               <p>Gospod Rejc je kot predstavnik stranke govoril tudi o stališčih komisije in je
                  rekel, da je bila volja komisije, da se zakon podpre, in to pod določenimi pogoji.
                  In mislim, da je treba to poudariti, ker sicer je volja komisije bila <stage>(res
                     da z minimalno večino, ampak ta konec koncev ni bistvena)</stage>, da ni mogoče
                  pristati na sedanji koncept zakona, ampak da mora biti drugačen in da je garancija
                  za to, da bo drugačen, da se tudi spremeni predlagatelj - zaradi izkušenj, ki so
                  bile doslej.</p>
               <p>Soglašam gospod predsednik s tvojimi ugotovitvami, kaj je možno ali ne, jaz samo
                  govorim o vsebini.</p>
               <p>In drugo, gospod Henigman je poskušal nekaterim, med drugim tudi Združeni listi,
                  nekaj podtakniti. Dejal je, da nekdo pravi, da je zakon potreben in da je prava
                  osnova, se pa z njim ne strinja. Gospod Henigman, rekli smo, da je potreben in
                  izrecno rekli, da ni prava osnova. Ker če bi bil prava osnova, bi se morali z njim
                  strinjati, drugače bi res bili dvolični; ampak smo izrecno rekli, da ni prava
                  osnova. Seveda, potrebnost zakona in prava osnova sta dve zelo različni stvari. Mi
                  bi bili zelo hvaležni, če bi poleg potrebnosti vi še pravo osnovo pripravili - in
                  lahko bi jo, če bi storili to, kar je prav sedaj povedal mag. Rop, če bi bili
                  pripravljeni vložiti tisti usklajen predlog, ne pa da ste potem, ko je bil z Vlado
                  predlog usklajen, vložili tistega, ki se bistveno, po pomembnih točkah, od tega
                  vladno usklajenega predloga nanaša.</p>
               <p>Zato po teh ugotovitvah v poslanski skupini oziroma osebno menim, da bomo
                  vztrajali pri stališčih, ki smo jih dali in da potem po vsebini, na žalost, ta
                  zakon ni primerna podlaga za drugo obravnavo. Hvala.</p>
            </sp>
            <sp xml:id="SDZ1-Redna-19-1994-03-24.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Zaključujem razpravo in
                  predlagam, pred prehodom na odločanje o stališčih in sklepih, sprejetje
                  naslednjega sklepa: "Matično delovno telo, torej Komisija za spremljanje in nadzor
                  lastninskega preoblikovanja družbene lastnine, naj se sestane in na osnovi
                  predloženih sklepov in opravljene razprave pripravi predlog novih stališč in
                  sklepov". Dajem ta predlog na glasovanje? Ja, prosim, gospod Benjamin Henigman v
                  imenu predlagateljev.</p>
            </sp>
            <sp xml:id="SDZ1-Redna-19-1994-03-24.sp22">
               <speaker>BENJAMIN HENIGMAN:</speaker>
               <p>Podpiram ta predlog, ker menim, da se je potrebno dejansko o vsebini zakona
                  konkretno pogovarjati, ne pa tako pavšalno, da namen zakona, pa izhodišče zakona
                  niso v redu, pa da so razhajanja. Mislim, da je dejansko potrebno, da se
                  konkretizirajo zaključki in da bo to rezultat prve obravnave in s tem normalno
                  sprejemanje zakona v naslednjih obravnavah. Hvala lepa.</p>
            </sp>
            <sp xml:id="SDZ1-Redna-19-1994-03-24.sp23">
               <speaker>PODPREDSEDNIK DR. LEV KREFT:</speaker>
               <p>O tem sklepu bo spregovoril še gospod Tone Anderlič. Prosim.</p>
            </sp>
            <sp xml:id="SDZ1-Redna-19-1994-03-24.sp24">
               <speaker>TONE ANDERLIČ:</speaker>
               <p>Ne želim polemizirati z gospodom Henigmanom, ampak tukaj ni bilo nobene posplošene
                  razprave, ampak je šlo za dva popolnoma različna koncepta. In za mene beseda tesno
                  sodelovanje ne pomeni nič, ker tesno sodelovanje je lahko na daljavo, je lahko na
                  blizu, je lahko na istih izhodiščih, ali na drugih. In tukaj, žal, je Vlada s
                  svojimi stališči popolnoma jasno in glasno - gospod Rop jih je tudi tukaj ponovil
                  - povedala, da je ta zakon preprosto neuporaben in v nasprotju s temeljnimi
                  opredelitvami, ki so bile tako v tem zboru kot v tej državi že sprejete in veljajo
                  tudi za gospodarjenje s Triglavskim nacionalnim parkom, gostinskimi in z vsemi
                  tistimi stvarmi, ki so tam.</p>
               <p>Zato je ta sklep za nas nesprejemljiv in predlagamo, da glasujemo o tem, da zakon
                  v tej fazi zavrnemo, kajti o stališču matičnega delovnega telesa, očitno o drugem
                  dopolnjenem stališču,</p>
               <p>ne moremo glasovati, tako da druge izbire očitno ni.</p>
               <p>Predlagam, da glasujemo o tem, da ne sprejmemo zakona v tej fazi in da ga
                  zavrnemo. Hvala.</p>
            </sp>
            <sp xml:id="SDZ1-Redna-19-1994-03-24.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej, vaš predlog sklepa, gospod Anderlič, bom seveda dal na
                  glasovanje v primeru, da moj predlog sklepa ne bi bil sprejet, ker najprej dajem
                  na glasovanje tisto, kar kot predsedujoči predlagam proceduralno sam.</p>
               <p>Želi še kdo o tem predlogu sklepa? Prosim, gospod Miroslav Geržina.</p>
            </sp>
            <sp xml:id="SDZ1-Redna-19-1994-03-24.sp26">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Jaz se strinjam s tem, da se sprejme
                  tak sklep, kot ga je predsedujoči predlagal, da matično telo še enkrat pregleda
                  zadevo. Ker sam sem nekoliko spremljal ta zakon, pa iz te razprave vidim predvsem
                  dve stvari. Vsi govorimo - skrb za Triglavski narodni park je vsem na ušesih, v
                  ustih, upam, da tudi v srcu. Kaj hoče ta zakon in želi? Mislim, da je predlagatelj
                  zakona mogoče malo premalo poudaril, in tukaj se razhaja s konceptom, z
                  upoštevanjem vsega tistega, kar je magister Rop govoril, da se pač gre proti
                  določenim zakonom, ampak zakonodaja je pač to, da se spreminja lahko. To moramo
                  upoštevati.</p>
               <p>Vprašanje pa je: ali želimo narodni park in dva tisoč prebivalcev v samem parku,
                  predvsem pa na obrobju parka obdržati tam, kjer ljudje pač živijo z vso naravo s
                  tem parkom. Ti so edini in najbolj poznajo in znajo ohranjati naravo tako, kot je.
                  Mislim, da je ta predlagatelj zakona to želel, da bi jim dali eno možnost več, da
                  obstanejo, z določenimi oblikami organiziranja in da preživijo. Drugače jih bomo
                  morali izseliti. Če ta parlament sklene, da pač odpre normalno lastninjenje, tako
                  kot je, bodo lastniki pripeljali lahko druge ljudi, ki bodo delali, posebno v
                  turističnih mestih - za to mislim, da gre - da bodo tam delali in avtohtono
                  prebivalstvo, ker pač mi ga ne želimo zaščititi. Mogoče bomo odprli rezervat za te
                  ljudi nekje blizu Ljubljane, ali ne vem, kjer so, v eni prazni vasi in jih bomo
                  tja dali živet, ostali pa naj živijo in prihajajo tja v narodni park in okolico
                  Triglavskega narodnega parka, da bodo pač živeli po normalnem tržnem postopku in
                  življenju. Hvala lepa.  </p>
            </sp>
            <sp xml:id="SDZ1-Redna-19-1994-03-24.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Školč, izvolite.</p>
            </sp>
            <sp xml:id="SDZ1-Redna-19-1994-03-24.sp28">
               <speaker>JOŽEF ŠKOLČ:</speaker>
               <p>Hvala lepa. Jaz bi gospodu Geržini, pa tudi gospodu Henigmanu za začetek povedal,
                  da obstaja neka razlika med Ribnico, Ajdovščino in seveda Bovcem. Jaz te probleme
                  zelo natančno poznam. Triglavski narodni park je bil ustanovljen z zakonom zato,
                  da se pač varuje kot nacionalna zadeva.</p>
               <p>Tisto, kar gospod Geržina nekako podtika tistim, ki nasprotujejo temu, da bi zakon
                  reševali po tej poti, kot predlaga gospod Henigman, pravi približno tako, da
                  tisti, ki niso za gospoda Henigmana, so za to, da se ljudi iz parka izseli. To
                  enostavno ni res, gospoda Geržina. Gre za nekaj drugega. Bom seveda zelo direkten.
                  Tisti, ki nasprotujejo tem predlagateljem, so proti temu, da bi ozka skupina ljudi
                  si privatizirala narodni park. Varovalke, ki jih predlaga Vlada in ki jih predlaga
                  tudi, bom rekel, komisija, ki jo vodi gospod Rejc in pripombe, ki jih daje telo,
                  ki ga vodi gospod Baškovič, govorijo, da če hočemo govoriti o nacionalnem parku,
                  ne pa o parku, ki ga neke privatne zadruge upravljajo, da je potrebno sprejeti
                  drugačen zakon. Zato bom jaz proti temu sklepu in za to, da se dela zakon v
                  nacionalnem interesu.</p>
               <p>Sem eden tistih redkih podpisnikov iz prejšnjega sklica skupščine, ki smo
                  izposlovali <stage>(ravno zaradi razlik, ki so med, kot je bilo prej rečeno,
                     Ribnico in Trento)</stage>, da se te objekte izvzame iz lastninjenja in zato je
                  pač možno, da se o tem pogovarjamo.</p>
            </sp>
            <sp xml:id="SDZ1-Redna-19-1994-03-24.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Benjamin Henigman, izvolite.</p>
            </sp>
            <sp xml:id="SDZ1-Redna-19-1994-03-24.sp30">
               <speaker>BENJAMIN HENIGMAN:</speaker>
               <p>Gospod Školč, čisto dobronamerno. Hvala za reklamo Ribnice. Kar se pa tiče vaše
                  ugotovitve, da park naj ne bi opravljale privatne zadruge. Mislim, da je to
                  zgrešena tema. Ta zakon govori o lastninskem preoblikovanju podjetij z družbeno
                  lastnino. To je temeljni cilj tega zakona.</p>
               <p>Tukaj se želi, da ljudje organizirajo neko organizacijo, imajo možnost
                  pridobivanja določenega deleža. Kar se pa tiče Sklada TNP, smo pa eksplicitno
                  poudarili, da sklad TNP ostaja v večinski lasti Republike Slovenije. Tukaj ni
                  nikakršnega upravljanja nacionalnega parka s strani privatnih zadrug ali oseb ali
                  kogarkoli drugega.</p>
            </sp>
            <sp xml:id="SDZ1-Redna-19-1994-03-24.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima še gospod Geržina. Verjetno tudi replika. Nasploh je
                  karakter zadnjih razprav bolj replika. Tako bom moral svoj predlog sklepa kasneje
                  ponoviti. Prosim.</p>
            </sp>
            <sp xml:id="SDZ1-Redna-19-1994-03-24.sp32">
               <speaker>MIROSLAV GERŽINA:</speaker>
               <p>Hvala lepa gospod predsedujoči! Ker me je gospod Školč imenoval, mu bom poskušal
                  malo odgovoriti. Menim, da on točno ve in poskuša dve stvari pomešati zato, da bi
                  dosegel svoj cilj. Pomešal bi on lastninjenje določenih objektov na območju
                  Triglavskega narodnega parka, ki se bo zgodilo, <stage>(ali bo to lastninjenje,
                     kot bi rekel državno, to se pravi se bo podržavilo ampak bo
                     olastninjeno)</stage> in o ozemlju Triglavskega narodnega parka, o čemer smo pa
                  danes že slišali, da so predlogi tudi, da lahko ostanejo zemljišča tam, kjer so,
                  to se pravi, da se ne prenašajo. In to je bistvena razlika. To mešati skupaj,
                  dejansko, saj gre smetana pa kruh lepo skupaj. Mislim, da pa imajo določene zveze
                  tudi Bovec, Ajdovščina, Ribnica. Avtohtono prebivalstvo v posameznih teh krajih
                  najbolje pozna posebnosti teh krajev in zna tudi najbolj varovati te kraje. Ker po
                  principu gospoda Školča in o njegovem izvajanju bi rekli, in bom jaz vprašal,
                  zakaj smo dali predpravico delavcem v podjetju, da lahko določeno zadevo
                  olastninijo. Zakaj? Pa dajmo to ukiniti! Po enakem principu in logiki, menim jaz
                  osebno in predlagatelji, da se tistim ljudem, ki posebno skrbijo, pa smo danes
                  slišali, ki so tudi prizadeti s tem, ker bodo živeli na obrobju parka ali pa celo
                  v parku in imeli tam pač svoje preživetje, prosto preživetja, da pač imajo po
                  enaki logiki kot delavci v podjetjih pravico, da se jim omogoči preživetje. Samo
                  za to gre.</p>
            </sp>
            <sp xml:id="SDZ1-Redna-19-1994-03-24.sp33">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Jožef Školč. Za besedo se je pa prijavila gospa Breda Pečan. Če
                  ne gre pri vas tudi za repliko? Dobro.</p>
            </sp>
            <sp xml:id="SDZ1-Redna-19-1994-03-24.sp34">
               <speaker>JOŽEF ŠKOLČ:</speaker>
               <p>Gre za pojasnilo gospodu Geržini. Več razlogov je, dva sta pa zelo pomembna, za
                  to, da se je to takrat izvzelo iz splošnega lastninjena. Eno je, da gre za
                  nacionalni park. Zaradi tega je bilo takrat razmišljanje, da bi veljalo omejiti
                  pravico tujcem na možnosti lastninjenja teh objektov v Triglavskem narodnem parku.
                  Drugo pa ne zdrži teza, da je možno lastninjenje v bistvu peljati po teritorialnem
                  principu, da nekdo, ki je iz Trente, lahko lastnini samo v Trenti, pa ima neko
                  prvenstveno pravico. - Gospod Geržina, poslušajte, da ne boste hodili spet gor, pa
                  da ne bomo vodili te polemike cel čas. - V nacionalnem parku imajo pravico do
                  lastnine vsi državljani Republike Slovenije. Normalno je, da iz zakona o TNP je
                  potrebno določene bonitete ali nadomestila za ceno, ki jo prebivalci tam
                  plačujejo, plačevati iz proračuna. To ne pomeni, da so samo oni upravičeni do
                  lastninjenja. V tem je vsa zgodba.</p>
            </sp>
            <sp xml:id="SDZ1-Redna-19-1994-03-24.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če ni več replik, ima besedo gospa Breda Pečan, prosim. Ali je še
                  replika? Repliko ima še gospod Žaro Pregelj, prosim.</p>
            </sp>
            <sp xml:id="SDZ1-Redna-19-1994-03-24.sp36">
               <speaker>ŽARKO PREGELJ:</speaker>
               <p>Spoštovani! Pravico do lastnine imajo sicer vsi državljani v Triglavskem parku,
                  ampak ne take pravice, da bi z njo počeli, kar bi hoteli. Gre za pravico do
                  javnega dobra. Tu je ta zakon nekoliko nejasen. Imel je pa željo, kot ga razumem,
                  da bi lastnikom, ki so fizični lastniki na gozdovih, na kmetijskih površinah in
                  katerim je gospodarska raba te lastnine omejena, da bi ti lastniki imeli korist od
                  tiste turistične dejavnosti, ki je v tem parku dokaj prisotna.</p>
               <p>Sedaj večino dobička pobirajo turistične organizacije. Tukaj je srž tega zakona.
                  Intencija, da bi se ta zadeva rešila v korist domačinov, ki so omejeni v svojem
                  razvoju, v gospodarskem razvoju, je jasno, da je zakon v tej intenciji pravilen.
                  Posamezne detajle je pa potrebno resno premisliti, da ne bi prišlo do škode na eni
                  ali na drugi strani. Hvala.</p>
            </sp>
            <sp xml:id="SDZ1-Redna-19-1994-03-24.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo repliko? Ugotavljam, da ne. Besedo ima gospa Breda Pečan.
                  Prosil bi, da se razprava, ki je sicer že zaključena, in je razprava o predlogu
                  sklepa, vrne k samemu sklepanju o tem.</p>
            </sp>
            <sp xml:id="SDZ1-Redna-19-1994-03-24.sp38">
               <speaker>BREDA PEČAN:</speaker>
               <p>Hvala lepa. Mislim, da so predlagatelji tega zakona <stage>(žal, ob poslušanju te
                     razprave moram povedati tisto, kar sem že enkrat povedala na odboru, na
                     komisiji - zaradi tega se tistim, ki so na komisiji poslušali, opravičujem, da
                     me morajo še enkrat poslušati)</stage> pozabili na eno bistveno stvar. In
                  sicer, da država razglasi določeno območje za narodni park samo z enim namenom, in
                  sicer s tem, da ohrani naravno dediščino za lastnike te naravne dediščine, to je
                  za naše potomce. Mi jo imamo sedaj samo izposojeno. Zaradi tega  bi moral biti
                  osnovni namen tega zakona, da lastnina, ki je že državna, tudi ostaja državna.
                  Moram reči, prvič, kakor se da razumeti posamezne člene, zlasti 4. člen tega
                  zakona, namen zakona je olastniniti tudi, posredno preko sklada, vsa zemljišča ali
                  vsaj čim več zemljišč, ki so trenutno na tem območju v državni lasti.</p>
               <p>Opozorila bi na zelo pomembno lastnost območij, ne samo Triglavskega narodnega
                  parka, ampak vseh območij v Sloveniji, ki so razglašena za območja s posebnim
                  režimom varovanja. Gre za območja, ki niso samo narodni parki, ampak tudi območja,
                  ki se štejejo za območja varovanja posameznih naravnih virov npr. območja
                  varovanja virov pitne vode. Povsod tam, kjer živimo Slovenci na posameznih
                  območjih, s posebnimi režimi varovanja, smo na določen način prizadeti pri uporabi
                  svojega premoženja za pridobivanje dohodka. Država, ko razglasi določeno območje
                  za območje posebnega varovanja, mora <stage>(to imamo v Zakonu o varstvu okolja
                     tudi zapisano in smo to tudi sprejeli skozi ta zakon)</stage> poskrbeti za
                  plačilo odškodnine vsem tistim, ki zaradi posebnih pogojev življenja na določenem
                  območju ne morejo uveljavljati lastninske pravice, tako kot tisti, ki ne živijo na
                  takšnih območjih. Če bomo peljali ta zakon o lastninjenju na območju Triglavskega
                  narodnega parka v to smer, bomo pripeljali stvar do absurda, ker bodo tisti
                  ljudje, ki bodo, pretirano rečeno, Triglavski narodni park olastninili, še bolj
                  potencirano prizadeti pri izkoriščanju svoje lastnine. To pomeni, da bo ta država,
                  razen tega, da bo razdelila Triglavski narodni park prebivalcem tega območja, tudi
                  morala plačevati lastnikom premoženja na tem območju vedno večjo in večjo rento
                  zaradi tega, ker so prizadeti pri uživanju svoje lastnine. Do takšnega absurda
                  pridemo. In zaradi tega je nemogoče dovoliti, da  s tem zakonom dovolimo
                  prebivalcem tega območja, da nacionalno dobrino, ki jo vsi priznavamo kot
                  nacionalno dobrino, omogočimo, da jo polastninijo; pa tudi če je to vseh 2000
                  prebivalcev tega območja. In nikakor ne morem sprejeti razlage, da so prebivalci
                  tega območja tisti, ki bodo edini znali naravno živeti in edini vedeli, kaj je
                  dobro za Triglavski narodni park. Jaz mislim, da je država razglasila to območje
                  kot območje narodnega parka in da prav gotovo ne more prepustiti prebivalcem tega
                  območja, da bodo sami presojali, kaj je za narodno dobrino dobro in kaj ne.</p>
               <p>In zaradi tega tudi podpiram stališče, da je, glede na izkušnje, ki so se že med
                  pripravo tega zakona pokazale, da Vlada prevzame predlagateljstvo tega zakona,
                  tudi potrebno, če predlagatelji sami tega ne želijo. Hvala.</p>
            </sp>
            <sp xml:id="SDZ1-Redna-19-1994-03-24.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz bi opozoril, da ne bom dovolil nadaljnje razprave. Razprava je
                  bila zaključena. Nekaj strani se je izjasnilo, tudi z replikami, o predlogu
                  sklepa. Razpravo sem dovolil zato, ker ta sklep seveda ni zgolj proceduralne
                  narave, ampak rešuje vsebinski zaplet, do katerega je prišlo. Vendar bi rad
                  povedal naslednje. Mi nimamo niti predloga prvega obveznega sklepa s strani
                  matičnega delovnega telesa. Matično delovno telo je predlagalo uvrstitev na dnevni
                  red po rednem postopku, ni pa reklo, ali naj zakon sprejmemo, ali ne, kar je
                  obvezna prva točka sklepov. Niti tega nimamo predloženega. Potem imamo predloženo
                  vrsto možnih stališč in sklepov. Samo matično delovno telo ni predložilo niti
                  enega stališča ali sklepa, ampak samo tisto, da se sprejme stališče sekretariata
                  in da naj se naloži predlagateljstvo. In ti predlogi stališč in sklepov so v
                  marsičem protislovni. Že zlasti pa je protislovno, da sprejmemo vsa stališča in
                  sklepe Vlade, ki si jih ni mogoče niti izluščiti iz besedila, ker gre za celovito
                  besedilo, ki nima niti točk in hkrati imamo vprašanje predlagateljstva odprto v
                  razpravi. Jaz mislim, da sem predlagal predlog sklepa, ki to vprašanje lahko uredi
                  in o tem predlogu sklepa zdaj teče razprava: da vrnemo zadevo matičnemu delovnemu
                  telesu, da na osnovi predloženih sklepov in opravljene razprave pripravi nova
                  stališča in sklepe; zagotovo tudi z upoštevanjem seveda tistih predlogov in
                  stališč, ki jih je predložila Vlada, kot tudi tistih, ki so bili predloženi in
                  pisno vloženi v razpravi, kot tudi razprave same. Če ta predlog ne bi bil sprejet,
                  bom dal seveda na glasovanje predlog gospoda Toneta Anderliča, da se zakon ne
                  sprejme. Ampak mislim, da po opravljeni razpravi, moram kot predsedujoči in kot
                  svoj predlog predlagati, da se vrne zadeva matičnemu delovnemu telesu.</p>
               <p>In bi prosil, da kdorkoli že razpravlja, da razpravlja o tem predlogu sklepa.
                  Prosim, želi kdo besedo? Gospod Izidor Rejc in potem gospod Anderlič.</p>
            </sp>
            <sp xml:id="SDZ1-Redna-19-1994-03-24.sp40">
               <speaker>IZIDOR REJC:</speaker>
               <p>Spoštovani podpredsednik, gospe in gospodje. Proceduralno. Mislim, da nedvomno
                  stoji v predlogu sklepa naše komisije, da gre v normalni, redni postopek. Drugič,
                  da za drugo obravnavo stoji tudi dopolnjen in jasen sklep, kako gre naprej. Se
                  pravi, ta zadeva je nedvoumna. Ostali sklepi, ki pa so prišli, so pač sklepi, o
                  katerim bomo glasovali ali pa ne. Tako, da jaz ugovarjam, da ne bi nakazali, po
                  kateri poti naprej.</p>
            </sp>
            <sp xml:id="SDZ1-Redna-19-1994-03-24.sp41">
               <speaker>PODPREDSEDNIK DR. LEV KREFT:</speaker>
               <p>Gospod Anderlič, prosim.</p>
            </sp>
            <sp xml:id="SDZ1-Redna-19-1994-03-24.sp42">
               <speaker>TONE ANDERLIČ:</speaker>
               <p>Mislim, da ni nobene potrebe, da odboru oziroma komisiji vračamo v ponovno presojo
                  in oblikovanje sklepov. Komisija je opravila veliko dela in tudi dolgo
                  razpravljala o tem. Predlagam, da najprej glasujemo o mojem predlogu in šele
                  kasneje o tem drugem. Če bo moj predlog sprejet, pomeni, da ni potrebno da gre v
                  ponovno pripravo novih stališč in procedura po tej poti je tudi jasna.</p>
               <p>Torej sem proti prvemu predlogu g. Krefta in predlagam, da se najprej glasuje o
                  mojem predlogu. Hvala.</p>
            </sp>
            <sp xml:id="SDZ1-Redna-19-1994-03-24.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Henigman, izvolite.</p>
            </sp>
            <sp xml:id="SDZ1-Redna-19-1994-03-24.sp44">
               <speaker>BENJAMIN HENIGMAN:</speaker>
               <p>Spoštovani! Meni je resnično žal, da prihaja do takih proceduralnih zapletov.
                  Vendar tukaj delamo že tri ure <stage>(včeraj že skoraj eno uro, sedaj dve
                     uri)</stage>, skoraj tri ure in mislim, da je neracionalno, da sprejmemo
                  predlog gospoda Anderliča, da zakon zavrnemo. Ta zbor je svoje že povedal. Vloženi
                  so sklepi in predlagam, da se glasuje tako, kot je predlagal predsedujoči: najprej
                  o matičnem delovnem telesu, zatem o sklepih, zatem pa o tem, kar je predlagal
                  gospod Anderlič. Predlagatelji in mislim tudi Vlada je zelo zainteresirana, da
                  dobi mnenje zbora tudi kar se tiče teh sklepov. Tam je tudi dejansko vsebinska in
                  nadaljnja usoda zakona. Hvala lepa.</p>
            </sp>
            <sp xml:id="SDZ1-Redna-19-1994-03-24.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem najprej na glasovanje
                  sklep, ki sem ga že dvakrat povedal: "Matično delovno telo naj na osnovi
                  predloženih sklepov in opravljene razprave pripravi nova stališča in sklepe".</p>
               <p>Prosim, obrazložitev glasu? Gospod Avberšek bo obrazložil svoj glas.</p>
            </sp>
            <sp xml:id="SDZ1-Redna-19-1994-03-24.sp46">
               <speaker>MAG. FRANC AVBERŠEK:</speaker>
               <p>Hvala lepa. Torej obrazložil bom svoj glas. Glasoval bom seveda proti temu prvemu
                  sklepu, da mi bo ostalo upanje, da bom lahko glasoval za drugega in da bo
                  izglasovan drugi sklep. Trdno sem prepričan, mislim, da se je to iz razprave danes
                  videlo, gre za vsebinsko tako veliko razliko, da matično delovno telo ne more tega
                  vsebinskega prepada premagati v tem trenutku. Sem trdno prepričan, da z delniško
                  družbo ne moremo varovati narave. Naravo bomo varovali z javnim zavodom, tega pa
                  imamo, vsaj za ožji del. Mislim, da je tu tako velik prepad, da ne gre. Skratka,
                  glasoval bom proti in glasoval za drugi sklep.</p>
            </sp>
            <sp xml:id="SDZ1-Redna-19-1994-03-24.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage> Zato dajem
                  predloženi sklep na glasovanje. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(39
                     poslancev.)</stage></p>
               <p>Ugotavljam, da ta sklep ni bil sprejet.</p>
               <p>In dajem sedaj na glasovanje predlog sklepa, ki se glasi: "Zakon se ne sprejme".
                  Izvolite, proceduralno? Gospod Žarko Pregelj, izvolite.</p>
            </sp>
            <sp xml:id="SDZ1-Redna-19-1994-03-24.sp48">
               <speaker>ŽARKO PREGELJ:</speaker>
               <p>Spoštovani! Kljub vsemu je matično delovno telo dalo osnovno stališče - in to je
                  stališče št. 2, - kjer piše, sicer vmes je nekoliko sporno, ko nalaga Vladi, da
                  naj v sodelovanju s predlagatelji pripravi predlog zakona o lastninskem
                  preoblikovanju itn. za drugo obravnavo. Najprej moramo glasovati o tem sklepu,
                  kajti vedno se glasuje najprej o sklepu matičnega odbora, potem pridejo ostali
                  sklepi na vrsto.</p>
            </sp>
            <sp xml:id="SDZ1-Redna-19-1994-03-24.sp49">
               <speaker>PODPREDSEDNIK DR. LEV KREFT:</speaker>
               <p>Vendar je to zadnji možni sklep, pred tem bi morali potem glasovati o vseh drugih
                  predloženih sklepih. Ta sklep nalaga, kdo pripravi zakon za drugo obravnavo. Pred
                  tem moramo sprejeti stališče in sklepe. Stališča in sklepi so v celoti odvisni od
                  prve točke, ki se nanaša na znani člen, v katerem se govori, kaj lahko Državni
                  zbor po obravnavi sprejme v prvi obravnavi. In najdlje od predloga predlagateljev
                  je vedno tisti sklep, ki izniči vse ostalo glasovanje, to je sklep, da se zakon ne
                  sprejme. In če je vložen predlog sklepa, da se zakon ne sprejme, se o njem
                  zagotovo najprej glasuje. Ko bi bil sprejet prejšnji sklep, ki sem ga predlagal,
                  bi z odmorom, v katerem bi se sestalo matično delovno telo oziroma v enem od
                  odmorov bi se sestalo in poročalo Državnemu zboru, lahko prišlo do različnih
                  možnih sklepov, tudi do tega, na osnovni predloga matičnega delovnega telesa. V
                  tem trenutku pa seveda moramo o vloženem sklepu glasovati. Kajti, če ga sprejmemo,
                  nima smisla nadalje  to točko vleči. Če ga pa ne sprejmemo, bomo morali pristopiti
                  h glasovanju, čeprav ne vem o čem natančno bi glasovali, ker nimam ne prvega
                  ustreznega sklepa, da ne govorim o kontradiktornosti ostalih predloženih stališč
                  in sklepov.</p>
               <p>Dajem na glasovanje, predlog sklepa: "Zakon se ne sprejme". Proceduralno? Gospod
                  Benjamin Henigman, izvolite.</p>
            </sp>
            <sp xml:id="SDZ1-Redna-19-1994-03-24.sp50">
               <speaker>BENJAMIN HENIGMAN:</speaker>
               <p>Spoštovani predsedujoči, kolegice in kolegi! V imenu poslanske skupine SKD, prosim
                  oziroma zahtevam 30-minutno pavzo.</p>
            </sp>
            <sp xml:id="SDZ1-Redna-19-1994-03-24.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Odmor se prosi, ne zahteva, se pa vedno odredi. 30 minut odmora.</p>
            </sp>
            <stage type="time">(Seja je bila prekinjena ob 11.45 uri in se je nadaljevala ob 12.28
               uri.)</stage>
            <sp xml:id="SDZ1-Redna-19-1994-03-24.sp52">
               <speaker>PODPREDSEDNIK DR. LEV KREFT:</speaker>
               <p>Nadaljujemo z zasedanjem. Polurni odmor je že trajal normalnih 45 minut.</p>
               <p>Spoštovane kolegice poslanke, spoštovani kolegi poslanci! Nadaljujemo z zasedanjem
                  Državnega zbora na njegovi 19. redni seji.</p>
               <p>Prosim, da pred nadaljevanjem ugotovimo prisotnost v dvorani! Ugotavljam, da je v
                  dvorani 47 poslank in poslancev. In prosim predstavnika predlagateljev zakona, da
                  poroča, če meni, da je to potrebno.</p>
               <p>Počakali bomo še na predlagatelje. Verjetno bo gospod Benjamin Henigman
                  spregovoril v imenu predlagateljev zakona.</p>
            </sp>
            <sp xml:id="SDZ1-Redna-19-1994-03-24.sp53">
               <speaker>BENJAMIN HENIGMAN:</speaker>
               <p>Hvala za besedo. Spoštovani! Predlagatelji zakona smo se skupaj s predstavniki
                  Vlade in Liberalno demokratske stranke dogovorili, da ne bi kazalo zavračati
                  zakona v prvi fazi, ker s tem v bistvu ne pridobimo ničesar niti na času.
                  Predlagamo, sam predlagam <stage>(seveda če bo predlog gospoda Anderliča
                     umaknjen)</stage> dodaten sklep, s katerim Vlada Republike Slovenije, v
                  sodelovanju s predlagatelji, pripravi za drugo obravnavo predlog zakona tako, da
                  bo upoštevano mnenje Vlade Republike Slovenije, Komisije za spremljanje in nadzor
                  lastninskega preoblikovanja družbene lastnine in Sekretariata za zakonodajo in
                  pravne zadeve Državnega zbora. Hkrati umikamo predloge poslanske skupine SKD.</p>
            </sp>
            <sp xml:id="SDZ1-Redna-19-1994-03-24.sp54">
               <speaker>PODPREDSEDNIK DR. LEV KREFT:</speaker>
               <p>Vse dodatne sklepe, mislite? Ja. Hvala lepa.</p>
               <p>Preden nadaljujemo, bi verjetno potem morali dobiti odgovor tudi glede vloženih
                  predlogov sklepov, o katerih bi morali sicer najprej glasovati.</p>
               <p>Pisno je bil vložen predlog sklepa dr. Leva Krefta: "Zakon se ne sprejme", ustno
                  pa tudi predlog gospoda Toneta Anderliča: "Zakon se ne sprejme".</p>
               <p>Besedo ima gospod Anderlič, če jo želi, seveda. Drugače bom dal predloge na
                  glasovanje.</p>
               <p>Gre za to, kako bomo glasovali. Če se ta predlog sklepa umakne, potem bomo
                  glasovali normalno od sklepa do sklepa, kot se sklepa o vsakem zakonu v prvi
                  obravnavi. Prosim, gospod Anderlič.              </p>
            </sp>
            <sp xml:id="SDZ1-Redna-19-1994-03-24.sp55">
               <speaker>TONE ANDERLIČ:</speaker>
               <p>Spoštovani! Ne umikam tega predloga sklepa, ampak predlagam, da glasujemo najprej
                  o sklepu, ki ga je gospod Henigman predlagal. Če bo ta sklep sprejet, umikam
                  naslednjega, torej, svojega. Če to pomeni nesporno tisto, kar sem prosil gospoda
                  Henigmana zjutraj ob 10. uri, da naj da soglasje, da Vlada pripravi zakon v drugi
                  fazi, potem seveda ni nobene potrebe in nobenega razloga, da bi vztrajal pri
                  svojem predlogu sklepa.</p>
               <p>Najprej predlagam, da glasujemo o tem prvem sklepu. Hvala.</p>
            </sp>
            <sp xml:id="SDZ1-Redna-19-1994-03-24.sp56">
               <speaker>PODPREDSEDNIK DR. LEV KREFT:</speaker>
               <p>Hvala lepa. Slišali ste predlog, da glasujemo najprej o prvem sklepu, ki se glasi:
                  "Vlada Republike Slovenije v sodelovanju s predlagatelji pripravi za drugo
                  obravnavo predlog zakona tako, da bo upoštevano mnenje Vlade Republike Slovenije,
                  Komisije za spremljanje in nadzor lastninskega preoblikovanja družbene lastnine in
                  Sekretariata za zakonodajo in pravne zadeve Državnega zbora." Tu sta podpisana
                  Benjamin Henigman in Jana Primožič. Moram postaviti vprašanje: ali jamčita s
                  svojima podpisoma, da se s tem strinjajo tudi ostali predlagatelji zakona, ker
                  samo v tem primeru je tak predlog možno dati na glasovanje, če se s tem strinjajo
                  tudi g. Štefan Kociper, g.Ciril Pucko, g. Jože Kocuvan, g. Jurij Malovrh in g.
                  Ivan Oman. Glede na to, da nihče ne ugovarja, sklepam, da s svojim podpisom g.
                  Benjamin Henigman in ga.Jana Primožič dejansko podpisujeta vse predlagatelje
                  zakona.</p>
               <p>Dajem najprej na glasovanje predlog, da najprej glasujemo o tem predlogu sklepa.
                  To je proceduralni predlog.</p>
               <p><stage>(Izvolite, gospod Žaro Pregelj)</stage>.</p>
               <p>O mnenju Odbora za infrastrukturo in dveh vloženih sklepih gospoda Eržena, kar še
                  ni bilo umaknjeno in tudi ni, bomo glasovali posebej. Predlog je, da najprej
                  glasujemo o tem, o zadnjem sklepu stališč in sklepov. Formalno zadnjem. V primeru,
                  da ta sklep sprejmemo, bomo potem glasovali o prvem sklepu, ki se glasi, v skladu
                  s tem sklepom, da "Državni zbor ugotavlja, da je predlog zakona primerna osnova za
                  pripravo druge obravnave", potem o vloženih predlogih stališč in sklepov. Matično
                  delovno telo te vrste stališč nima, vložena pa so stališča in sklepi Odbora za
                  infrastrukturo in okolje, so trije, če se ne motim, prvega ste tudi vi prečrtali
                  in pa vložena sta dva predloga s strani gospoda Eržena.</p>
               <p>Dajem najprej na glasovanje predlog, da najprej glasujemo o predlogu sklepa
                  predlagateljev. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo predlog sprejeli.</p>
               <p>Na glasovanje dajem naslednji predlog sklepa <stage>(dovolite, da ga še enkrat
                     preberem)</stage>: "Vlada Republike Slovenije v sodelovanju s predlagatelji
                  pripravi za drugo obravnavo predlog zakona, tako da bo upoštevano mnenje Vlade
                  Republike Slovenije, Komisije za spremljanje in nadzor lastninskega preoblikovanja
                  družbene lastnine in Sekretariata za zakonodajo in pravne zadeve Državnega zbora."
                  Ta predlog sklepa predlagajo predlagatelji sami. Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo predlog sklepa sprejeli.</p>
               <p>S tem menim, da je, glede na razpravo, ki jo je podal gospod Anderlič, umaknil
                  svoj predlog sklepa. Jaz pa prav tako umikam svoj predlog sklepa, ki ste ga
                  razmnoženega prejeli na klop.</p>
               <p>Dajem na glasovanje naslednji predlog sklepa: "Predlog zakona je ustrezna podlaga
                  za pripravo druge obravnave."</p>
               <p>Želi kdo o tem predlogu sklepa, ki ima številko 1 v pregledu stališč in sklepov,
                  ki jih imate pred seboj, razpravljati? Ugotavljam, da ne. Dajem ga na glasovanje.
                  Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da nismo sprejeli prvega stališča, kar pomeni, da je tudi prej
                  sprejeti sklep brez vrednosti, kajti zakona v prvi obravnavi nismo sprejeli s tem,
                  da nismo sprejeli tega sklepa. In zato prekinjam to točko dnevnega reda...
                     <stage>(nemir v dvorani!)</stage> Če imate kaj pametnega, prosim!</p>
            </sp>
            <sp xml:id="SDZ1-Redna-19-1994-03-24.sp57">
               <speaker>VIKTORIJA POTOČNIK:</speaker>
               <p>Upam, gospod Lev Kreft, da boste takrat, ko bodo gospodje prihajali, tudi to
                  vprašanje postavili za to govornico. Poslanke in poslanci, opravičujem se vam,
                  kajti jaz sem se zmotila in prosim, če še enkrat glasujemo. Hvala.</p>
            </sp>
            <sp xml:id="SDZ1-Redna-19-1994-03-24.sp58">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moja opazka je bila namenjena seveda temu, da se sam nisem uspel
                  spomniti ničesar pametnega. Hvala lepa.</p>
               <p>Dajem na glasovanje predlog, da ponovimo glasovanje. Ugotovimo sklepčnost!
                     <stage>(64 prisotnih.)</stage></p>
               <p>Kdo je za to, da ponovimo glasovanje? <stage>(55 poslancev.)</stage> Je kdo proti?
                     <stage>(4 poslanci.)</stage></p>
               <p>Torej bomo glasovanje o prvem predlogu sklepa, pod številko 1 v številčenju
                  stališč in sklepov, ponovili.  "Predlog zakona je ustrezna podlaga za pripravo
                  druge obravnave." Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>Nadaljujemo z glasovanjem o stališčih in sklepih. Nanje smo prejeli dva dodatna
                  sklepa gospoda Braneta Eržena. Prvi se glasi: "Predlagatelj naj pri pripravi
                  predloga zakona za drugo obravnavo vanj vključi tudi določilo, da predmet
                  lastninjenja po tem zakonu niso gozdovi v območju Triglavskega narodnega parka, ki
                  jih je kupil Sklad KZG <stage>(kmetijskih zemljišč in gozdov)</stage> Republike
                  Slovenije".  Ta predlog sklepa dajem v obravnavo. Želi o tem pred glasovanjem kdo
                  razpravljati? Ugotavljam, da nihče in ga dajem na glasovanje.</p>
               <p>Obrazložitev glasu, gospod Protner. Prosim.</p>
            </sp>
            <sp xml:id="SDZ1-Redna-19-1994-03-24.sp59">
               <speaker>MAG. JOŽE PROTNER:</speaker>
               <p>Glasoval bom proti obema sklepoma, saj sta v nasprotju z že sprejetim sklepom in
                  stališči Vlade. Hvala.</p>
            </sp>
            <sp xml:id="SDZ1-Redna-19-1994-03-24.sp60">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo? Prosim, gospod Benjamin Henigman bo tudi obrazložil svoj
                  glas.</p>
            </sp>
            <sp xml:id="SDZ1-Redna-19-1994-03-24.sp61">
               <speaker>BENJAMIN HENIGMAN:</speaker>
               <p>Oba sklepa sta verjetno dobronamerna, v bistvu pa pojasnjujeta tisto, kar smo že
                  razčistili v predhodni razpravi - da kmetijska zemljišča in gozdovi niso predmet
                  tega zakona in da ne spreminjajo lastnika. Kar pa se tiče same dikcije, mislim, da
                  ne gre za nikakršno kupovanje zemlje v Skladu. Tako da bi predlagal, če se
                  predlagatelj strinja, da sploh ne glasujemo o tem sklepu, ker menim, da nista
                  potrebna. Hvala. Drugače pa ne bom glasoval.</p>
            </sp>
            <sp xml:id="SDZ1-Redna-19-1994-03-24.sp62">
               <speaker>PODPREDSEDNIK DR. LEV KREFT:</speaker>
               <p>Torej, smo že pri obrazložitvah glasu in ni več možno umikati teh sklepov.</p>
               <p>Svoj glas bo obrazložil gospod dr. Leo Šešerko.</p>
            </sp>
            <sp xml:id="SDZ1-Redna-19-1994-03-24.sp63">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Glasoval bom za ta sklep, če ne
                  bo umaknjen, ker je razumljiv in ni v nasprotju s tistim, kar smo sprejeli. Zakaj?
                  Mi smo sprejeli sklep, da bo Vlada pripravila za drugo obravnavo zakon v skladu s
                  svojimi stališči iz prve obravnave. Medtem ko ta predlog sklepa govori o gozdovih,
                  ki jih je kupil Slad Republike Slovenije za kmetijska zemljišča in gozdove in ki
                  bi - če zbor ne bi odločil tako, kot je že odločil - lahko prišli v bistvu v
                  privatno last. To pa predlagatelji niso želeli in imajo glede tega popolnoma prav.
                  Saj ni smiselno, da bo republiški sklad za kmetijska zemljišča in gozdove kupoval,
                  ti kupljeni gozdovi bodo pa potem po nekih zakonodajnih procedurah prišli nazaj v
                  privatno last. Saj to je absurd in toliko je na neki način ta predlog zdaj
                  brezpredmeten glede na sklep Državnega zbora, ki je, da Vlada pripravi ta zakon za
                  drugo obravnavo. Jaz mislim, da je spor okoli tega na nek način brezpredmeten. In
                  sam sklep bi bil še prav posebej smiseln, če tega sklepa ne bi bilo. Če pa je
                  sprejet tak, kot je, bo pa samo še zavaroval državne gozdove v Sloveniji pred
                  eventualnimi poskusi privatizacije v prihodnje.</p>
            </sp>
            <sp xml:id="SDZ1-Redna-19-1994-03-24.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Anderlič bo obrazložil svoj glas.</p>
            </sp>
            <sp xml:id="SDZ1-Redna-19-1994-03-24.sp65">
               <speaker>TONE ANDERLIČ:</speaker>
               <p>Spoštovani! Glede na povedano, da je pač v stališčih Vlade vsebovano tudi
                  vprašanje glede prenosa in pa vprašanje lastninjenja v tem delu, predlagam, da
                  tega sklepa ne sprejmemo oziroma obeh sklepov pod točko tri in pod točko štiri ne
                  sprejmemo in s tem v bistvu samo potrdimo to, kar je že vsebovano v stališčih
                  Državnega zbora, da se upošteva vladno stališče iz te obravnave. Hvala.</p>
            </sp>
            <sp xml:id="SDZ1-Redna-19-1994-03-24.sp66">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil Franc Černelič.</p>
            </sp>
            <sp xml:id="SDZ1-Redna-19-1994-03-24.sp67">
               <speaker>FRANC ČERNELIČ:</speaker>
               <p>Spoštovani! Jaz bom glasoval proti tema dvema sklepoma, ker posegata v vsebino
                  zakona o skladu kmetijskih zemljišč in gozdov Republike Slovenije.</p>
            </sp>
            <sp xml:id="SDZ1-Redna-19-1994-03-24.sp68">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem ta sklep
                  na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da ta sklep ni bil sprejet.</p>
               <p>Dajem na glasovanje drugi sklep, ki ga je vložil Brane Eržen, in sicer:
                  "Predlagatelj naj pri pripravi predloga zakona za drugo obravnavo vanj vključi
                  določbo, s katero bo prenesel kmetijska zemljišča in gozdove sklada KZGRS, ki se
                  nahaja v ožjem zaščitenem območju Triglavskega narodnega parka, na Triglavski
                  narodni park". Želi kdo o tem predlogu sklepa besedo? Ugotavljam, da ne in ga
                  dajem na glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da tega sklepa nismo sprejeli.</p>
               <p>Prehajam h glasovanju o predlogih stališč in sklepov, ki jih predlaga Odbor za
                  infrastrukturo in okolje. Prvo. "Predlagatelj zakona naj pri pripravi predloga
                  zakona za drugo obravnavo upošteva pri oblikovanju sklada za razvoj Triglavskega
                  narodnega parka ter njegovih nalogah in pristojnostih tudi določila, ki izhajajo
                  iz zakona o Triglavskem narodnem parku in zakona o varstvu okolja in se nanašajo
                  na varstvo naravne in kulturne dediščine ter ekologije". Želi kdo o tem sklepu
                  besedo? Ugotavljam, da nihče in ga dajem na glasovanje. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta predlog sklepa sprejeli.</p>
               <p>Prehajamo k naslednjemu, ki se glasi: "Predlagatelj zakona naj pri pripravi
                  predloga zakona za drugo obravnavo skupaj z Ministrstvom za promet in zveze
                  razmeji infrastrukturne objekte na območju narodnega parka
                     <stage>(žičnice)</stage> na objekte javnega in objekte turističnega značaja ter
                  na osnovi tega predlaga posamezne rešitve". Želi kdo o tem sklepu besedo?
                  Ugotavljam, da ne in ga dajem na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da tega predloga sklepa nismo sprejeli.</p>
               <p>Naslednji in zadnji predlog sklepa je: "Odbor za infrastrukturo in okolje
                  predlaga, da predlagatelj zakona skupaj z Vlado Republike Slovenije, pripravi
                  predlog zakona za drugo obravnavo". Tu mislim, da bi ta uvodni del bilo treba
                  redakcijsko spremeniti, tako da bo v skladu z že sprejetim zadnjim sklepom
                  Državnega zbora. Se pravi, "Vlada Republike Slovenije v sodelovanju s
                  predlagateljem zakona pripravi predlog zakona za drugo obravnavo, tako da bo
                  upošteval naravovarstveni in ekološki vidik, hkrati pa povzel vse dobre rešitve,
                  ki se nanašajo na lastninsko preoblikovanje podjetij, ki opravljajo družbeno
                  dejavnost in katerih nepremičnine se nahajajo na območju Triglavskega narodnega
                  parka". Želi kdo o tem predlogu sklepa razpravljati? Ugotavljam, da ne in ga dajem
                  na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da tega predloga sklepa nismo sprejeli in da smo glasovali o vseh
                  predloženih predlogih in sklepih, glede na to, da so bili predlogi dodatnih
                  sklepov poslanske skupine Slovenskih krščanskih demokratov umaknjeni. S tem
                  zaključujem to točko dnevnega reda.</p>
               <p>Prehajamo na <title>5. TOČKO DNEVNEGA REDA</title>, to je na <title>OBRAVNAVO
                     PREDLOGA ZAKONA O DOPOLNITVI ZAKONA O REDNIH SODIŠČIH</title>, ki ga
                  obravnavamo po hitrem postopku. Predlog zakona je v obravnavo zboru predložila
                  Vlada Republike Slovenije. Kot veste, bomo v skladu z 203. členom združili vse tri
                  obravnave predloga zakona na smiseln način. In prehajam k prvi obravnavi znotraj
                  hitrega postopka. Želi predstavnik Vlade besedo? <stage>(Ne.)</stage> Predlog
                  zakona je obravnaval Odbor za notranjo politiko in pravosodje kot matično delovno
                  telo. Besedo ima gospod Vitodrag Pukl.      </p>
            </sp>
            <sp xml:id="SDZ1-Redna-19-1994-03-24.sp69">
               <speaker>VITODRAG PUKL:</speaker>
               <p>Hvala za besedo. Spoštovani! Samo razložil bi, zakaj je bil ta zakon o dopolnitvah
                  zakona o rednih sodiščih vložen s predlogom za hitri postopek in zakaj ga je
                  potrebno sprejeti. Gre za to, da članom sodnega sveta poteče štiriletni mandat 29.
                  tega meseca. Ker pa je v funkcioniranje sodnega sistema vgrajen ta svet na takšen
                  način, da bi brez njega bilo funkcioniranje nemogoče, je ta zakon potreben in
                  predlagam, da ga sprejmete in to po hitrem postopku. Hvala.</p>
            </sp>
            <sp xml:id="SDZ1-Redna-19-1994-03-24.sp70">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? Ugotavljam da ne. Želijo besedo
                  predstavniki poslanskih skupin? <stage>(Ne želijo.)</stage> Besedo imajo vse
                  poslanke in vsi poslanci. Želi kdo besedo? Ugotavljam, da nihče in zaključujem
                  razpravo.</p>
               <p>Prehajamo na drugo obravnavo. Zakon ima samo dva člena, h katerima ni bil vložen
                  noben amandma, zato dajem najprej v drugi obravnavi v obravnavo 1. člen zakona.
                  Želi kdo o njem razpravljati? Ugotavljam da ne in ga dajem na glasovanje.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sprejeli 1. člen zakona.</p>
               <p>Sedaj dajem v obravnavo 2. člen zakona. Želi kdo besedo? Ugotavljam, da nihče.
                  Zaključujem razpravo in dajem 2. člen na glasovanje. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi 2. člen sprejeli.</p>
               <p>Dajem v obravnavo naslov zakona. Želi kdo razpravljati o naslovu zakona?
                     <stage>(Hkrati opozarjam, da smo na meji sklepčnosti, sodeč po prejšnjem
                     seštevku prisotnih)</stage>. Ker ne želi nihče o naslovu zakona razpravljati,
                  dajem naslov zakona na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sprejeli tudi naslov zakona.</p>
               <p>Glede na to, da v drugi obravnavi ni bil noben člen tega zakona spremenjen,
                  spremenili pa nismo niti naslova zakona, dajem v tretji obravnavi znotraj hitrega
                  postopka zakon v celoti na glasovanje. Želi pred tem še kdo besedo? Ugotavljam da
                  ne in dajem zakon v celoti na glasovanje. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta zakon sprejeli.</p>
               <p>Zaključujem to točko dnevnega reda.</p>
               <p>Prehajamo na 5.a točko, medtem ko bomo 5.b in 5.c točko prestavili.</p>
               <p>
                  <title>5.a TOČKA DNEVNEGA REDA</title> je <title>PREDLOG ZAKONA O POGOJIH ZA
                     REFUNDIRANJE PRISPEVKOV, KI JIH PLAČUJEJO DELODAJALCI ZA SOCIALNO
                     ZAVAROVANJE</title>.</p>
               <p>Zakon je predlagan po hitrem postopku. Želi predstavnik Vlade besedo.
                     <stage>(Ne.)</stage> Predlog zakona je obravnaval Odbor za delo, družino in
                  socialno politiko kot matično delovno telo. Želi predstavnik odbora besedo?
                     <stage>(Ne.)</stage> Želi besedo predstavnik sekretariata? Tudi ne. Želijo
                  besedo predstavniki poslanskih skupin? Prav tako ne. Ja, se opravičujem, gospod
                  Tone Peršak, izvolite.</p>
            </sp>
            <sp xml:id="SDZ1-Redna-19-1994-03-24.sp71">
               <speaker>ANTON PERŠAK:</speaker>
               <p>Glede na število prijav za besedo sklepam, da bo zakon z vseh strani podprt.
                  Mislim, da je to pameten in smiseln zakon, da je to ena rešitev, ki jo je bilo
                  treba najti v tej stiski, v kateri se velik del državljanov nahaja in upam, da bo
                  prispeval, da se bo število teh stisk kmalu zmanjšalo.</p>
               <p>V imenu poslanske skupine upam. Hvala.</p>
            </sp>
            <sp xml:id="SDZ1-Redna-19-1994-03-24.sp72">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? Ugotavljam, da ne in
                  dajem besedo vsem poslankam in poslancem. Želi kdo besedo? Prosim, gospod Miran
                  Potrč, izvolite.</p>
            </sp>
            <sp xml:id="SDZ1-Redna-19-1994-03-24.sp73">
               <speaker>MIRAN POTRČ:</speaker>
               <p>V poslanski skupini zakon podpiramo in jaz tudi. Rad bi pa postavil eno vprašanje,
                  ne želim predlagati, ampak samo vprašanje.</p>
               <p>Ideja je izredno dobra in razumem, da je njena želja, da se nezaposlene,
                  prijavljene pri zavodu dalj časa, s stimulacijo oprostila prispevkov, poskusi
                  vključiti v delo, s tem, da se delodajalcem pač refundirajo prispevki in hkrati
                  država nima dodatnih obveznosti, ker v tem času ne plačuje niti nadomestila niti
                  eventualne pomoči, ker so ljudje zaposleni. Mislim, zelo dobra ideja.</p>
               <p>Sprašujem pa naslednje: ali je bilo v ministrstvu ocenjevano, da bi morda podoben,
                  enak ali slabši <stage>(dopuščam tudi to možnost, da slabši, zato
                     sprašujem)</stage> učinek bil dosežen, če bi poskušali zagotavljati, da rečem,
                  nekoliko daljšo zaposlitev.</p>
               <p>Namreč, zdaj formalno gre za zaposlitev za nedoločen čas in je to točno, dejansko
                  pa seveda lahko gre za zaposlitev samo za čas, dokler se refundirajo prispevki,
                  potem tega medsebojnega materialnega interesa ni. Če je drugi interes; delovni,
                  uspešnost in tako naprej, potem pride do redne zaposlitve. Če ga ni in je bila
                  želja predvsem zaposliti zaradi stimulacije, ki jo daje država, pač pride do
                  razloga za prenehanje dela in nekaj mesecev je bil delavec, sicer brezposeln,
                  zaposlen, potem se vrne na zavod in se mu ponovno daje pravica.</p>
               <p>Ali sodite, da bi bil premajhen ali pa bistveno manjši interes pri delodajalcih,
                  če bi recimo rekli, da je potrebno dvakrat toliko zaposliti, kolikor je sicer
                  obdobje, in bi bila refundacija polovična, mesečno skupno enaka, ampak le nekaj
                  dlje časa garancije, da bo zaposlitev opravljena in s tem mogoče nekaj več
                  možnosti, da bo ostal na delu.</p>
               <p>Če boste ocenili, da bi to pomenilo premajhno stimulacijo za zaposlitev, bom to
                  umaknil. Ampak prosil bi, ali je eventualno o tem bilo razmišljano in ali ima
                  kakšno oceno o tem vprašanju tudi predlagatelj, ko je zakon pisal. Hvala.</p>
            </sp>
            <sp xml:id="SDZ1-Redna-19-1994-03-24.sp74">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim izvolite. Besedo ima Nataša
                  Belopavlovič, državna sekretarka v Ministrstvo za delo, družino in socialne
                  zadeve.</p>
            </sp>
            <sp xml:id="SDZ1-Redna-19-1994-03-24.sp75">
               <speaker>NATAŠA BELOPAVLOVIČ:</speaker>
               <p>Jaz bi rada odgovorila na zastavljeno vprašanje. Gre za to, da v bistvu delovno
                  razmerje po pogodbi za nedoločen čas je najbolj fiksno in najbolj v bistvu trajno
                  delovno razmerje, ker je pravzaprav trajno in nastopiti morajo določeni razlogi,
                  da temu delavcu delovno razmerje preneha.</p>
               <p>To se pravi: moral bi biti presežek v nekem določenem obdobju z vsemi tistimi
                  pogoji in postopki, ki jih je potrebno za razreševanje presežnih delavcev
                  vpeljati, to se pravi: lahko bi mu čez čas potem prenehalo delovno razmerje pod
                  tem pogojem, lahko bi mu prenehalo pod pogojem disciplinskega prekrška, kot
                  prenehanje delovnega razmerja iz tega razloga. Lahko bi mu prenehalo, če bi šel
                  delodajalec v stečaj, ali pa seveda sporazumno takrat, ko bi se z delodajalcem
                  dogovoril.  </p>
               <p>Drugače pa mislimo, da je to fiksno delovno razmerje in da je delavec bistveno
                  bolje s tako pogodbo o zaposlitvi varovan, kot če bi rekli, da mora biti tam
                  enkrat dalj časa, kot je prejemal refundacijo. To bi pomenilo, da refundacijo
                  prejema delodajelec zanj eno leto, delavec se sprejme za dve leti. Tukaj je pa v
                  bistvu sprejet za nedoločen čas in mora biti podan zakoniti razlog, da lahko
                  takemu delavcu delovno razmerje preneha. Tako da mislimo, da je to večje
                  zagotovilo v prid delavcem, kot da bi časovno to delovno razmerje omejevali.</p>
            </sp>
            <sp xml:id="SDZ1-Redna-19-1994-03-24.sp76">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Potrč, prosim.</p>
            </sp>
            <sp xml:id="SDZ1-Redna-19-1994-03-24.sp77">
               <speaker>MIRAN POTRČ:</speaker>
               <p>S pojasnilom sem zadovoljen in ga tudi sprejemam. Rekel bi samo dve stvari.
                  Postavil sem to vprašanje iz razloga, ker je veliko vprašanj o tem, da se razne
                  stimulacije in bonitete, ki se dajejo, potem izigravajo. Dobil sem odgovor, da teh
                  možnosti ni. Če je tako, sem s tem zadovoljen.</p>
               <p>Vem, da je zakon predvidel za nedoločni čas, vem, da je to najbolj trajno
                  razmerje. Samo tudi v vseh drugih primerih, ki smo jih že imeli in jih še imamo,
                  je predvideno za nedoločen čas, pa kljub temu so ocene, da je mnogo izigravanja.
                  Rešitev bi bila možna, ampak ne bom je dal. Možna bi bila tako, da se sklene za
                  nedoločen čas in da je najbolj trajno, ampak da refundacije ni, ali pa se zahteva
                  nazaj v primeru, da ni več kot dvakrat takšen čas bil zaposlen. Tega ne predlagam.
                  Rešitev bi bila pa možna. Če predlagatelji garantirate, da možnih izigravanj na
                  tej podlagi ni in da bo cilj dosežen, sem zadovoljen. Pričakujem, da bo na podlagi
                  tega prišlo do sklenitve za nedoločen čas. Moram reči, da vsi ti pogoji, ki so za
                  odpoved, se lahko bolj ali manj spoštujejo. Kakor vem, se marsikje tudi manj, ne
                  bolj spoštujejo. Hvala.</p>
            </sp>
            <sp xml:id="SDZ1-Redna-19-1994-03-24.sp78">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, Frim, izvolite.</p>
            </sp>
            <sp xml:id="SDZ1-Redna-19-1994-03-24.sp79">
               <speaker>STANE FRIM:</speaker>
               <p>Spoštovani poslanci. Menim, da bi bilo potrebno in bom vložil k 5. členu amandma,
                  ki govori o tem, da če se skupno število zaposlenih ne zmanjša v tem podjetju v
                  tem času, lahko prejema refundacijo za tako novo zaposlenega. V nasprotnem primeru
                  se lahko zgodi to, da bo delodajelec zainteresiran za zaposlitev novega delavca iz
                  zavoda, da bi lahko uveljavljal refundacijo prispevkov, medtem pa bi nekoga
                  drugega zaposlenega spravil v brezposelnost. Zato bi ta korektiv bil potreben in
                  bom vložil amandma. Hvala.</p>
            </sp>
            <sp xml:id="SDZ1-Redna-19-1994-03-24.sp80">
               <speaker>PODPREDSEDNIK DR. LEV KREFT:</speaker>
               <p>Nameravate vložiti amandma? Dobro. Imate za to še nekaj časa, ker smo v prvi
                  obravnavi. Želi še kdo besedo? Prosim, gospa Vika Potočnik, izvolite.</p>
            </sp>
            <sp xml:id="SDZ1-Redna-19-1994-03-24.sp81">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Tokrat bi želela govoriti v imenu Komisije za
                  žensko politiko, ki je takšno pobudo dala že ob obravnavi, če se spomnite na
                  začetku, ko smo obravnavali delovno zakonodajo in že ob lanski obravnavi
                  proračuna. Da se morajo sredstva, ki se namenjajo nezaposlenim, preusmeriti v
                  aktivnejšo obliko; to pomeni v tisto sfero, ki ne bodo ustvarjale trajno
                  nezaposlenih ljudi, ampak bodo tudi v tem času, ko čakajo ali so kot tehnološki
                  presežki čim kvalitetneje tako uporabljena sredstva kot tudi njihova fizična in
                  psihična sposobnost.</p>
               <p>Ta zakon ocenjujemo kot delček tistega, ki se mu reče aktivna zaposlovalna
                  politika. Upam, da se bomo vsaj v tem mandatu še v tem zboru srečali s celim
                  spektrom, ki ga poznajo že v svetu, ki bodo vplivali na večjo stimulacijo vsakega
                  posameznika, da bodisi išče delo ali si zagotavlja zaposlitev. Hvala.</p>
            </sp>
            <sp xml:id="SDZ1-Redna-19-1994-03-24.sp82">
               <speaker>PODPREDSEDNIK DR. LEV KREFT:</speaker>
               <p>Želi še kdo besedo v prvi obravnavi? Ugotavljam, da ne in zaključujem razpravo ter
                  prehajam na obravnavo in glasovanje po posameznih členih zakona. Ker pričakujemo
                  takojšnjo vložitev amandmaja, bom seveda s tem počakal.</p>
               <p>Pred tem pa predlagam, da glasujemo o običajnem predlogu sklepa, da bomo o vseh
                  ostalih členih zakona, na katere ni bil vložen noben amandma, razpravljali in
                  glasovali skupno. In dajem ta sklep proceduralne narave na glasovanje. Zakon ima
                  13 členov, če se ne motim in se to splača sprejeti. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Prehajam k 5. členu, h kateremu je bil, edinemu, tudi vložen amandma pri tem
                  zakonu. Amandma se glasi: Doda se nova alinea k 5. členu, "da se pri delodajalcu
                  ne zmanjša skupno število zaposlenih v času refundiranja prispevkov". Amandma sta
                  vložila gospoda Štefan Kociper in Stane Frim. Želi kdo o tem amandmaju in o 5.
                  členu besedo? Ugotavljam, da nihče in dajem najprej amandma na glasovanje.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>In dajem tako popravljen in spremenjen 5. člen zakona na glasovanje. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 5. člen sprejeli.</p>
               <p>Dajem, glede na to, da ni bil vložen noben drug amandma, v obravnavo in na
                  glasovanje vse ostale člene zakona. Želi kdo besedo? Ugotavljam, da ne in
                  zaključujem razpravo ter dajem vse ostale člene zakona na glasovanje. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo vse ostale člene zakona sprejeli. Ja, prosim, gospod Frim,
                  izvolite.</p>
            </sp>
            <sp xml:id="SDZ1-Redna-19-1994-03-24.sp83">
               <speaker>STANE FRIM:</speaker>
               <p>Hvala. Predlagam oziroma prosim za 15-minutni odmor, da bi ta amandma precizirali,
                  ki smo ga dali v drugi obravnavi za tretjo oziroma da bi na 5. člen še dali nek
                  amandma.</p>
            </sp>
            <sp xml:id="SDZ1-Redna-19-1994-03-24.sp84">
               <speaker>PODPREDSEDNIK DR. LEV KREFT:</speaker>
               <p>Razumem. Vi bi želeli vložiti amandma v tretji obravnavi na člen, ki smo ga
                  pravkar spremenili. Pred tem bi lahko, preden pridemo do tretje obravnave,
                  glasovali še o naslovu zakona. Če se strinjate, bi 15 minutni odmor odredil potem,
                  ko sprejmemo še naslov zakona, torej pred tretjo obravnavo.</p>
               <p>Dajem torej v obravnavo in sprejem naslov zakona. Želi kdo besedo o naslovu
                  zakona? Ker nihče ne želi besede, dajem naslov zakona na glasovanje. Zlasti
                  pomembno je, da se vsi prijavite k sklepčnosti. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo naslov zakona sprejeli.</p>
               <p>Preden odredim odmor 15 minut, bi zastavil svoje začudeno vprašanje: Nekajkrat sem
                  že opazoval razne odmore v tem času in mi ni bilo jasno, kako lahko ljudje gredo
                  trikrat na kosilo, tako da bi prosil, da se čez 15 minut, torej ob pol dveh, vsi
                  vrnete v dvorano. Hvala lepa.</p>
            </sp>
            <stage type="time">(Seja je bila prekinjena ob 13.20 uri in se je nadaljevala ob 13.40
               uri).</stage>
            <sp xml:id="SDZ1-Redna-19-1994-03-24.sp85">
               <speaker>PODPREDSEDNIK DR. LEV KREFT:</speaker>
               <p>Odmor je minil in bi prosil, da dobimo pripravljeni amandma in da vodje in
                  sekretarji poslanskih klubov zagotovijo prisotnost v dvorani.</p>
               <p>Spoštovane kolegice poslanke, spoštovani kolegi poslanci, gospe in gospodje,
                  nadaljujemo z delom Državnega zbora na 19. seji in prosim, da ugotovimo prisotnost
                  v dvorani. Ugotovimo sklepčnost! <stage>(49 prisotnih.)</stage></p>
               <p>Ugotavljam, da je v dvorani 49 poslank in poslancev; torej je zbor sklepčen in
                  lahko odloča. Smo pri 5.a točki dnevnega reda, pri tretji obravnavi hitrega
                  postopka in ker je bil najavljen amandma na 5. člen, ki je bil tudi edini
                  spremenjen v drugi obravnavi, prosim gospoda Staneta Frima, da nam ta amandma
                  predstavi in obrazloži.</p>
            </sp>
            <sp xml:id="SDZ1-Redna-19-1994-03-24.sp86">
               <speaker>STANE FRIM:</speaker>
               <p>Hvala spoštovani predsedujoči! Spoštovane poslanke in poslanci. Ta amandma bi se
                  glasil, to je amandma na 5. člen, in sicer: Zadnja alinea se spremeni in se glasi:
                  "-da v</p>
               <p>obdobju od treh mesecev pred zaposlitvijo delavca, za katerega uveljavlja
                  refundacijo prispevkov in v času trajanja refundacije prispevkov, ni zmanjšal
                  skupnega števila zaposlenih na istih oziroma podobnih delavnih mestih. Za
                  zmanjšanje števila zaposlenih iz zadnje alinee prejšnjega odstavka se ne šteje
                  prenehanje delovnega razmerja zaradi upokojitev".</p>
               <p>Obrazložitev: s tem bi preprečili zlorabe pri novem zaposlovanju na ta način, da
                  bi nekdo odpuščal delavce in potem zaposlil na novo. Prosim, da to podprete.
                  Hvala.</p>
            </sp>
            <sp xml:id="SDZ1-Redna-19-1994-03-24.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem ta amandma v obravnavo. Smo pri tretji obravnavi. Kdo želi
                  besedo? Prosim, izvolite, predstavnica predlagatelja.</p>
            </sp>
            <sp xml:id="SDZ1-Redna-19-1994-03-24.sp88">
               <speaker>NATAŠA BELOPAVLOVIČ:</speaker>
               <p>Da ne bi prišlo do nesporazuma. To je zdaj v bistvu nova alinea, to pomeni, da je
                  to nova četrta alinea, tako da ne bi mislili, da se zadnjo alineo, ki se glasi:
                  "Delodajalec sklene pogodbo o refundiranju", da se ta nadomesti. To je v bistvu
                  zdaj poleg vseh alinei, ki so v osnovnem tekstu,  nova alinea. In jaz sem razumela
                  ta amandma na amandma tako, da se tista amandmirana zadnja alinea spremeni s tem
                  tekstom. Tako da ima zdaj ta 5. člen v bistvu 4 alinee. Tri so že bile, ta je pa
                  nova 4.</p>
            </sp>
            <sp xml:id="SDZ1-Redna-19-1994-03-24.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Mi smo sprejeli amandma, da se doda nova zadnja
                  alinea v drugi obravnavi znotraj hitrega postopka in v tretji obravnavi
                  spreminjamo tisti amandma, ki smo ga danes tu na seji sprejeli in ne obstoječe
                  besedilo člena.</p>
               <p>Dodajamo novo besedilo zadnje alinee, torej spreminjamo tisto, ki smo jo v drugi
                  obravnavi pravkar sprejeli. Želi še kdo besedo o tem amandmaju? Ugotavljam, da
                  nihče in dajem ta amandma na glasovanje. Gospoda Frima bi prosil, če lahko še
                  enkrat prebere amandma, preden ugotovimo sklepčnost, ker bo najbolj
                  avtentično.</p>
            </sp>
            <sp xml:id="SDZ1-Redna-19-1994-03-24.sp90">
               <speaker>STANE FRIM:</speaker>
               <p>Zadnja alinea se spremeni in se glasi: "da v obdobju treh mesecev pred
                  zaposlitvijo delavca, za katerega uveljavlja refundacijo prispevkov, in v času
                  trajanja refundacije prispevkov ni zmanjšal skupnega števila zaposlenih na istih
                  oziroma podobnih delovnih mestih. Za zmanjšanje števila zaposlenih delavcev iz
                  zadnje alinee prejšnjega odstavka se ne šteje prenehanje delovnega razmerja zaradi
                  upokojitev".</p>
            </sp>
            <sp xml:id="SDZ1-Redna-19-1994-03-24.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej dajem to besedilo amandmaja k 5. členu na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Drugi členi zakona niso bili spremenjeni v drugi obravnavi in na njih ni mogoče
                  vložiti amandmaja, zato lahko preidemo h glasovanju o predlogu zakona v celoti.
                  Prosim, da ugotovimo sklepčnost. Na glasovanje dajem predlog zakona v celoti.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo predlog zakona v celoti sprejeli. In s tem zaključujem to 5.a
                  točko dnevnega reda.</p>
               <p>Kot sem že prej omenil, še niso vzpostavljeni vsi pogoji, da bi lahko prešli na
                  5.b in 5.c točko dnevnega reda, zato zdaj prehajam na <title>6. TOČKO DNEVNEGA
                     REDA, TO JE NA TRETJO OBRAVNAVO PREDLOGA ZAKONA O RAZMERJIH PLAČ V JAVNIH
                     ZAVODIH, DRŽAVNIH ORGANIH IN V ORGANIH LOKALNIH SKUPNOSTI</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? <stage>(Ne.)</stage> Predlog zakona je obravnaval Odbor
                  za notranjo politiko in pravosodje kot matično delovno telo. Besedo ima gospod
                  Vitodrag Pukl, izvolite.</p>
            </sp>
            <sp xml:id="SDZ1-Redna-19-1994-03-24.sp92">
               <speaker>VITODRAG PUKL:</speaker>
               <p>Hvala za besedo. Spoštovani! Imate poročilo od 16.3.1994 in mnenje Sekretariata za
                  zakonodajo. Bi opozoril le na nekatere bistvene okoliščine, ki bodo utegnile
                  vplivati na našo skupno odločitev. Predvsem smo v tretjem branju upoštevali mnenja
                  in predloge za vložitev sprememb, poleg Vlade Republike Slovenije in pa poslanskih
                  skupin še pobude Javnega pravobranilstva Republike Slovenije, Družbenega
                  pravobranilca samoupravljanja, Republiškega senata za prekrške, Sindikata državnih
                  združenih delavcev, organov policijskega sindikata, obalnega sindikata delavcev v
                  vzgoji in izobraževanju, Koordinacije sindikatov in pa tudi Univerze v Ljubljani
                  in seveda ustrezne komisije našega sveta.</p>
               <p>Opozoril bi vas, kolegice in kolegi, da smo pravzaprav vse te intervencije dobili
                  zaradi tabelarnega dela tega zakona. Že v drugi razpravi je bilo slišati v tem
                  zboru, tudi naš odbor je bil enakega mnenja, da pravzaprav parlament in tudi
                  njegova delovna telesa nimajo niti možnosti, niti niso kvalificirana, da bi
                  obravnavala tabelarni del tega zakona. To se pravi, da bi določala sorazmerje plač
                  v teh raznovrstnih panogah, med raznovrstnimi nazivi in poklici. Tu se je pač
                  parlament verjetno preuranjeno odločil, da je prevzel to breme na sebe in to
                  povsem po nepotrebnem in bo s svojo avtoriteto, ko smo že tu, kriv odločitve Vlade
                  oziroma tistih organov v Vladi, v raznih ministrstvih, ki so pač do tega
                  sorazmerja in do teh tabel prišli in se odločili.</p>
               <p>No, mi nismo imeli druge izbire in se bojim, da tudi mi pri odločanju nimamo druge
                  izbire, ne moremo presoditi, ne moremo odločati o teh sorazmerjih v toliko
                  različnih panogah, ne da bi povzročili nekonsistentnost zakona in ne da bi morda
                  ogrožali proračun. K sreči gre za začasen, prehoden zakon in bomo, ko se bo
                  sprejemal ustrezen zakon, ki je seveda že tu napovedan, pričakovan, bo pač moral
                  resno premisliti, kdo je pristojen, kdo je odgovoren za ta tabelarni del, ki
                  pravzaprav res ureja sorazmerje in določa višine plače; gotovo ne parlament.</p>
               <p>Iz teh izhodišč smo mi seveda podprli tiste amandmaje Vlade, ki so posledica
                  amandmajev v drugem branju in ki so vsi v zakonu upoštevani. Nismo pa mogli
                  podpreti ostalih amandmajev in pa sugestij za vložitev amandmajev, ki se dejansko
                  vsi nanašajo na ta tabelarni del, iz razlogov, kot sem jih že povedal, ker bi
                  sicer povzročili neko nekonsistentnost že sedaj obstoječe metodike oziroma metode
                  v tem zakonu.</p>
               <p>Predlagam zboru, da pri glasovanju, kolegice in kolegi, upoštevate to stališče
                  odbora, in naj vam bo v orientacijo stališče odbora, ki ga imate na mizi.</p>
               <p>Poleg tega bi se moral opredeliti do dveh predlogov dodatnih sklepov, ki jih je v
                  identičnem besedilu vložilo devet predstavnikov Združene liste - socialdemokratov
                  in veliko večje število poslancev Krščanskih demokratov. Čeprav me to sodelovanje
                  med obema tako različnima, ideološko različnima, strankama veseli v korist
                  Republike Slovenije, vendar menim, da v tem primeru tako sodelovanje gotovo ni
                  primerno in  učinkovito, zlasti če je usmerjanje v popolnoma napačno razlago
                  določb poslovnika. Obe skupini predlagata, da bi z dodatnim sklepom posegli v
                  zakonsko materijo in bi določili, da prvega meseca po uveljavitvi tega zakona
                  začnejo veljati za poslance in ostale skupine osnove, kot veljajo po sklenitvi
                  kolektivne pogodbe v gospodarstvu. Poleg tega Krščanski demokrati predlagajo, da
                  naj Vlada pripravi v najkrajšem času ustrezen zakon.</p>
               <p>Gospe in gospodje. Mi v našem parlamentu, enako kot v vseh evropskih parlamentih,
                  smo se borili, da sami odločamo o tem zakonu o poslancih, o teh kategorijah. Tako
                  smo storili. Zakon je naš, parlamentarni. Tu se sedaj predlaga taka iniciativa, da
                  to delo preide na Vlado. Ne bom razlagal razprave iz prve in druge obravnave,
                  ampak se na njih samo sklicujem.</p>
               <p>Osnovno je v tem, da predlagam predsedniku, da oba sklepa ne more dati na
                  glasovanje, ker dejansko urejata zakonsko materijo. Razumem predstavnike Združene
                  liste socialdemokratov, ker ponavljajo svoj "centra cenzio" in so poizkušali še
                  sedaj na tak način. Tudi ostale predlagatelje lahko razumem. Če bi predsednik le
                  dal to na glasovanje, če bi izglasovali te sklepe, bi bil zakon popolnoma
                  nekonsistenten, ker je nesprejemljivo, nerazumljivo trmasto stališče nekaterih, da
                  bi naše odnose odrejali s kolektivno pogodbo, ki velja za delavce v gospodarstvu
                  in med državnimi organi, ki take pogodbe sklepajo. Hvala lepa.</p>
            </sp>
            <sp xml:id="SDZ1-Redna-19-1994-03-24.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage></p>
               <p>Želijo besedo predstavniki poslanskih skupin? Proceduralno? Prosim.</p>
            </sp>
            <sp xml:id="SDZ1-Redna-19-1994-03-24.sp94">
               <speaker>ŠTEFAN KOCIPER:</speaker>
               <p>Hvala lepa. Predsedujoči! Vprašal bi, nisem bil čisto prepričan, če gospod Pukl
                  poroča ali razpravlja kot predstavnik poslanske skupine.</p>
            </sp>
            <sp xml:id="SDZ1-Redna-19-1994-03-24.sp95">
               <speaker>PODPREDSEDNIK DR. LEV KREFT:</speaker>
               <p>Gospod Pukl je poročal v imenu Odbora za notranjo politiko in pravosodje kot
                  matičnega delovnega telesa.</p>
            </sp>
            <sp xml:id="SDZ1-Redna-19-1994-03-24.sp96">
               <speaker>ŠTEFAN KOCIPER:</speaker>
               <p>V zadnjem delu je bila razprava in zato to sprašujem.</p>
            </sp>
            <sp xml:id="SDZ1-Redna-19-1994-03-24.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Smo v tretji obravnavi, preden odprem razpravo za poslanske skupine,
                  naj kot običajno ponovim, da je obravnava posamičnih členov možna samo pri tistih
                  členih, h katerim so bili v drugi obravnavi sprejeti amandmaji in v sladu s 197.
                  členom poslovnika vloženi amandmaji v tretjo obravnavo. Želijo besedo predstavniki
                  poslanskih skupin? Prosim, gospa Irena Oman, izvolite.</p>
            </sp>
            <sp xml:id="SDZ1-Redna-19-1994-03-24.sp98">
               <speaker>IRENA OMAN:</speaker>
               <p>Hvala lepa. Spoštovani! Naša poslanska skupina je vložila ponovno amandmaje, in
                  sicer k tabeli količnikov, ki je sestavni del zakona. Ponovno smo pa vložili
                  amandmaje zato, ker menimo, da se je zadnjič resnično po pomoti zgodilo, da
                  predlagani amandmaji niso bili sprejeti, kajti glasovanje je bilo 19:19 in
                  20:20.</p>
               <p>Zato ponovno predlagamo, da se k tabeli količnikov na 5 strani tabele, v tarifni
                  skupini 7, 8 in 9, v koloni kultura, pri količniku 3,25  črta "igralec". Na isti
                  strani tabele se zato, da Vlada ne bi očitala nesorazmerja, črtajo poklici:
                  orkestrski glasbenik - solist, baletni plesalec - solist in operni pevec - solist
                  in vse skupaj se vnese pod količnik 3,80. In da zdaj zopet tukaj ne bi prišlo do
                  nesorazmerja, je po našem amandmaju arhivist, kustos, konzervator, restavrator z
                  magisterijem vneseno pod količnik 3.90.</p>
               <p>Potem je še en amandma, in sicer za gledališke in glasbene ustvarjalce s priznanji
                  za pomembna umetniška dela oziroma za posebne umetniške dosežke, ta pa naj bi se
                  vnesel pod količnik 4,70.</p>
               <p>Zakon je, tako predvidevamo, pisan za izračunavanje plač in ne za izračunavanje
                  honorarjev. Gledališča bodo po našem mnenju zaposlovala igralce - veste, da smo
                  nedavno od tega obravnavali in v prvem branju imeli krovni zakon o kulturi, ki
                  predvideva, naj igralci ne bi bili več zaposleni za nedoločen čas, skratka, tisti,
                  ki bodo, verjetno ne bodo zaposleni za vloge, ki pritičejo statistom, ampak za to
                  oziroma bodo zaposleni igralci, ki bodo sposobni odigrati velike vloge. V predlogu
                  zakona je v tej postavki s faktorjem 3,25 igralec tretiran kot kreacije nezmožen
                  umetnik.</p>
               <p>Če je torej ta zakon namenjen izračunu honorarjev, potem, seveda jaz bi se s tem
                  strinjala in naj se pač za honorarje uporablja v tem smislu, da se vlogam primerno
                  zmanjšuje; se pravi, vlogam statistom, ali nezahtevnim vlogam se ustrezno zniža ta
                  koeficient. Ampak tukaj ne gre za to. Tu gre za ovrednotenje delovnega mesta, na
                  katero je postavljen za odgovorne naloge, usposobljen in visoko izobražen igralec,
                  zmožen kreativnosti.</p>
               <p>Menim, da obstaja razlog, da ima igralec kot diplomant z visoko izobrazbo
                  izhodiščno plačo, postavljeno višje kot kustos, restavrator, konzervator,
                  bibliotekar itd. Igralec res da najprej samostojno in skupaj s sodelavci pripravi
                  uprizoritev, vendar jo potem kolikokrat je potrebno tudi še odigra. Delo igralca
                  je, da igra, kar pomeni, da je vedno psihofizično pripravljen na stresno soočanje
                  z javnostjo, s publiko, česar drugi poklici, ki so v enakem razredu koeficientov,
                  nimajo, so pa z isto izobrazbo, je izvajalec in tudi sam svoj inštrument, in je
                  tisto, kar igralci največkrat poudarjajo, je sam svoje amortizirajoče sredstvo.
                  Prav dobro veste, da igralci morajo biti na razpolago vedno in tudi zboleti ne
                  smejo. In če zbolijo, predstava odpade.</p>
               <p>Glede na to, da je Vlada že v drugi obravnavi menila, da ni mogoče delati
                  primerjave med igralci in nekaterimi drugimi poklici, ki so po tem zakonu uvrščeni
                  pod koeficient 3.25, jaz seveda menim, da vsi tisti poklici, ki sodelujejo do
                  premiere, kot so, recimo: lektor, scenograf, kostumograf in tako dalje, teh
                  stresov ob predstavah potem seveda ne doživljajo več.</p>
               <p>In drugo kar je, je pa amandma za gledališke in glasbene ustvarjalce s priznanji
                  za posebna umetniška dela, ki je po zakonu zdaj uvrščen pod faktor 4.20. Jaz sem
                  šla na posvet na Ministrstvo za kulturo, pogovarjala sem se z ministrom in s tremi
                  njegovimi svetovalci in so mi tam našteli nekaj razlogov, zakaj ne bi bilo  modro
                  ta koeficient zviševati. Vendar so mi, verjetno nehote, povedali nekaj, kar
                  verjetno ni modro. In sicer so dejali, da priznanja za gledališke in glasbene
                  ustvarjalce s posebnimi dosežki do sedaj ni bila praksa, da se ta priznanja
                  izdajajo oziroma so jih dobili samo tisti umetniki, ki so zanje zaprosili zato, da
                  so lahko predavali na akademijah oziroma univerzah kot profesorji, kar je pa zdaj
                  tukaj popolnoma nelogično. Ker, če je gledališki in glasbeni ustvarjalec, ki bo
                  recimo zdaj zaprosil za priznanje za posebne umetniške dosežke, še vedno delal v
                  svojem poklicu, bo pod količnikom 4.20. Če bo pa svoj poklic zapustil ali pa ga
                  opravljal honorarno in predaval na univerzi kot redni profesor, bo imel faktor
                  6.80, kot izredni profesor pa 5.60. To je pa, lepo vas prosim, res popolnoma
                  nelogično. Če je igralec na višku svoje umetniške kreativnosti in dela v svojem
                  poklicu, da je ovrednoten manj, kot če bi predaval na fakulteti.</p>
            </sp>
            <sp xml:id="SDZ1-Redna-19-1994-03-24.sp99">
               <speaker>PODPREDSEDNIK DR. LEV KREFT:</speaker>
               <p>Jaz se opravičujem, gospa Irena Omanova, da vas prekinjam; igralci so bili že
                  znani po tem, da so prekinjali predstave zaradi nemirov in neredov v dvorani.</p>
               <p>V tej dvorani ta trenutek, pa tudi prej, danes dopoldan, poteka več sej naenkrat.
                  Mi smo na redni seji Državnega zbora. In na redni seji se verjetno pričakuje tudi
                  nekaj reda. Bi prosil, da vse izredne zadeve, če jih že morate opravljati tukaj,
                  ne drugje, niti drugod, opravljate pač izredno tiho.</p>
               <p>Gospa Irena Oman, se vam opravičujem in vam vračam besedo.</p>
            </sp>
            <sp xml:id="SDZ1-Redna-19-1994-03-24.sp100">
               <speaker>IRENA OMAN:</speaker>
               <p>Hvala lepa. Sem mislila, da boste mene prekinili, da sem predolga. Hvala.
                     <stage>(Vmes PODPREDSEDNIK DR. LEV KREFT: Niti slučajno.)</stage></p>
               <p>Torej z vsem spoštovanjem do zahtevnosti in odgovornosti režiserja, ki je pa po
                  tem zakonu, kot režiser začetnik ovrednoten celo višje, kot gledališki in glasbeni
                  ustvarjalci s priznanji za posebne umetniške dosežke <stage>(med katere seveda
                     lahko sodi tudi režiser)</stage>, ki ima potem, ko je že uveljavljen, po tem
                  zakonu in po ne vem kakšni logiki, nižji koeficient, kot režiser začetnik.
                  Skratka, z vsem spoštovanjem do režiserjev pa menim, da kljub temu gledališki in
                  glasbeni ustvarjalci, priznani za posebne umetniške dosežke, ne morejo imeti tako
                  nizkega koeficienta. Če mi ne verjamete, kaj vse je potrebno, da gledališki in
                  glasbeni ustvarjalci ta priznanja dobijo, potem lahko pri meni dobite pravilnik in
                  notri je kar nekaj nagrad <stage>(od Boršnikove in tako naprej)</stage>, kaj vse
                  mora nek imetnik dobiti in to se sešteva, da potem to priznanje dobi. Hvala
                  lepa.</p>
            </sp>
            <sp xml:id="SDZ1-Redna-19-1994-03-24.sp101">
               <speaker>PODPREDSEDNIK DR. LEV KREFT:</speaker>
               <p>Smo pri besedi poslanskih skupin.</p>
               <p>Najprej neko obvestilo. Predvidoma bomo jutri delali od 10. do 16. ure, z odmorom
                  od 13. do 14. ure, kot je za petke običajno. Današnje zasedanje bomo pri tej
                  točki, pri kateri smo sedaj, prekinili, nadaljevali bomo ob 16. uri danes. Hvala
                  lepa.</p>
            </sp>
            <stage type="time">(Seja je bila prekinjena ob 14.09 uri in se je nadaljevala ob 16.08
               uri.)</stage>
            <sp xml:id="SDZ1-Redna-19-1994-03-24.sp102">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Nadaljujemo 19. sejo Državnega zbora.</p>
               <p>Za popoldanski del seje se je opravičil gospod Janez Podobnik. Prosim, da
                  ugotovimo prisotnost v dvorani! Prosim, da zasedete svoja mesta in potrdite
                  prisotnost.</p>
               <p>Kolegice in kolegi! Poleg sklepčnosti ugotavljam, da je Državni zbor vedno bolj
                  akademski; vedno imamo petnajst minut - akademsko četrt. Ugotovimo sklepčnost!
                     <stage>(49 prisotnih.)</stage></p>
               <p>Zbor je sklepčen in nadaljujemo z delom. Nadaljujemo z delom.</p>
               <p>Smo pri 6. točki dnevnega reda, to je predlogu zakona o razmerju plač v javnih
                  zavodih, državnih organih in organih lokalnih skupnosti.</p>
               <p>Želi še kdo kot predstavnik poslanske skupine besedo? Prosim, gospod Peršak kot
                  predstavnik poslanske skupine Demokratske stranke.</p>
            </sp>
            <sp xml:id="SDZ1-Redna-19-1994-03-24.sp103">
               <speaker>ANTON PERŠAK:</speaker>
               <p>Rad bi, spoštovane poslanke in poslanci, povedal, da bomo tisti poslanci iz te
                  skupine, ki smo tukaj, smo pa v glavnem iz... <stage>(Vmes PODPREDSEDNIK VLADIMIR
                     TOPLER: Kolegice in kolegi! Prosim za mir v dvorani!)</stage> ...podprli tiste
                  amandmaje, ki jih je v imenu Samostojne poslanske skupine predstavila gospa
                  Omanova, ko je veliko govorila o igralcih. Mislim, da je prav, da se ti amandmaji
                  podprejo oziroma mislimo v naši skupini, da je prav, da se podprejo. - Čeprav sem
                  jaz po poklicu tudi režiser in je ona imela do režiserjev malo kritičnih
                  pripomb.</p>
               <p>Rad bi povedal hkrati še to oziroma na koncu bi rad izkoristil to, da bi se
                  opravičil nekaterim poslancem, ki sem jih danes naprošal, da so mi podpisovali
                  amandmaje, da so se zastonj potrudili, ker smo potem ugotovili, da teh amandmajev
                  ne morem več vložiti, ker je rok že potekel. Hvala.</p>
            </sp>
            <sp xml:id="SDZ1-Redna-19-1994-03-24.sp104">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo kot predstavnik poslanske skupine, poudarjam kot
                  predstavnik poslanske skupine? <stage>(Ne.)</stage> Zato dajem besedo poslankam in
                  poslancem. Želi kdo besedo? Prosim, gospod Rudi Moge.</p>
            </sp>
            <sp xml:id="SDZ1-Redna-19-1994-03-24.sp105">
               <speaker>RUDI MOGE:</speaker>
               <p>Hvala lepa za besedo. Jaz bi samo vprašal predlagateljico amandmajev, gospo
                  Omanovo, naslednje: na podlagi česa je ona dvignila igralcu koeficient s 3.25 na
                  3.80, ker 3.25 je koeficient za vse pedagoške delavce z visoko izobrazbo in tudi
                  za ekonomiste. In tako, če zdaj te stvari tukaj sprejmemo, potem nekje negiramo,
                  da je delo profesorja na srednji šoli za 20 ali pa za 30% manj ovrednoteno oziroma
                  manj težavno, kot je delo igralca. In jaz vsaj mislim, da so ta dela nekje
                  enakovredna. In zato bom glasoval za to, da se ta dela za začetnike pri kulturi in
                  pri izobraževanju ter vzgoji enako ovrednotijo. Zakaj pa ona misli, da je delo
                  profesorjev toliko nizko ovrednoteno, se pravi 3.25 proti 3.80. Kam bo postavila
                  pa baletne plesalce, glasbenike, igralce in podobno? Bi pa želel od predlagatelja
                  slišati, po kakšni metodologiji je do tega prišlo.</p>
            </sp>
            <sp xml:id="SDZ1-Redna-19-1994-03-24.sp106">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Irena Omanova se je javila k besedi.</p>
            </sp>
            <sp xml:id="SDZ1-Redna-19-1994-03-24.sp107">
               <speaker>IRENA OMAN:</speaker>
               <p>Hvala lepa. Se že v naprej opravičujem. Odgovorila vam bom z besedami, s katerimi
                  je meni odgovorila gospa Nataša Pihler, svetovalka ministra, za katero menim, da
                  je precej nesramna. Ona pravi, da je vloženi amandma k zakonu o plačah izraz
                  nepoznavanja in nerazumevanja sistemske ureditve predlaganega zakona o plačah in
                  nepoznavanja posebnosti dela v gledališču. Če izvzamete moj amandma, vse ostalo
                  vam odgovarjam jaz. Zakaj zvišujem koeficient igralcem v predlaganem amandmaju?
                  Mislim, da sem obširno razložila prej. Ker se je spotaknil ravno ob igralce, vas
                  pa sprašujem: zakaj se ne spotaknete ob lektorje, ki imajo enako izobrazbo,
                  fakulteto, ki so tudi začetniki in so višje ovrednoteni, zakaj se ne spotaknete ob
                  to, da imajo izredni profesorji koeficient 5.60 in redni profesorji 6.80, ko sem
                  prej govorila o tem, da ima gledališki in glasbeni ustvarjalec priznanje za
                  posebno umetniška dela, ki mu omogoča delo na akademiji oziroma na fakulteti,
                  koeficient 4.20 in zakaj se ne spotaknete ob režiserja začetnika, ki ima
                  koeficient 4.40. In oba, igralec in režiser končata Akademijo za gledališče,
                  radio, film in televizijo. Ni res, kar trdi Ministrstvo za kulturo, da ko konča
                  režiser akademijo, je šele asistent režije. To preprosto ni res. On je usposobljen
                  za delo režiserja. Drugo pa je samovolja umetniških direktorjev, ali postavijo
                  režiserje začetnike kot asistente ali kot režiserje. Hvala. Skratka menim, da je
                  predlog utemeljen.</p>
            </sp>
            <sp xml:id="SDZ1-Redna-19-1994-03-24.sp108">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pukl ima besedo.</p>
            </sp>
            <sp xml:id="SDZ1-Redna-19-1994-03-24.sp109">
               <speaker>VITODRAG PUKL:</speaker>
               <p>Hvala, predsedujoči. Obrazložil bom svoj glas.</p>
               <p>Glasoval bom proti temu amandmaju, proti vsem amandmajem, ki se tičejo tabelarnega
                  dela tega zakona.</p>
               <p>Gospe in gospodje! Opozoril sem vas, da smo kot parlament padli v neko past. Vsi
                  predlogi za spremembo tarifnega dela, katere je obravnaval naš odbor, imajo svojo
                  logiko, imajo svojo utemeljitev in, če bi lahko odločali po prepričanju, bi vsem
                  ugodili. Gre za to, da bi s tem, vsaj tako je ocenil naš odbor, rušili sistemsko
                  ureditev - brez pravilne strokovne analize, brez ugotovitve vpliva na proračun.
                  Bili smo prisiljeni vse te amandmaje zavrniti in tudi predlagam zboru, da te
                  amandmaje zavrne, naj pa pri sprejemu zakona pazi, da najdemo adresanta, ki bo to
                  s polno odgovornostjo lahko strokovno naredil.</p>
               <p>Če bi mi posegali v eno področje, bi storili krivico drugemu področju, če bi
                  posegali na ta način, da bi vsem ugodili, bi posegali v proračun. Zato menim, smo
                  res v tej pasti, in ne moremo drugače, kot da odklonimo te amandmaje.</p>
               <p>Menim, da ne bi podaljševali ne vem kakšnih razprav. Če bodo predlagatelji
                  amandmajev obrazlagali svoje amandmaje, odgovor je ta. Srčno radi bi, vendar
                  parlament nima možnosti, nima instrumentarija, nima znanja, nima informacij, da bi
                  lahko to uredil. Hvala.</p>
            </sp>
            <sp xml:id="SDZ1-Redna-19-1994-03-24.sp110">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem in prehajamo na odločanje o
                  posameznih amandmajih, ki smo jih dobili, skladno s poslovnikom,  vložene k tretji
                  obravnavi.</p>
               <p>Imamo amandma k 13. členu. <stage>(Imate pregled amandmajev z dne 23.3.94. Prejeli
                     ste ga na klop)</stage>. Prvi amandma k 13. členu predlaga Vlada Republike
                  Slovenije. Odbor amandma podpira.</p>
               <p>Želi kdo besedo? <stage>(Ne.)</stage> Dajem takšen amandma na glasovanje.
                     <stage>(Dovolite, da jih ne berem)</stage>. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>K 14. členu imamo amandma, ki ga predlaga Vlada Republike Slovenije. Odbor amandma
                  podpira. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sprejeli amandma k 14. členu.</p>
               <p>Na strani 1.2 imamo amandma k 18. členu, ki ga predlaga Vlada Republike Slovenije.
                  Odbor amandma podpira. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Imamo amandma k 28. členu - predlagatelj je Vlada Republike Slovenije. Odbor
                  amandma podpira.  Ne vidim nobenega javljanja k besedi. Dajem amandma na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Prehajamo na amandmaje k tabeli. Količniki za določanje osnovnih plač. Amandma pod
                  številko 1 predlaga Vlada Republike Slovenije. Odbor amandma podpira. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Pod točko 2 imamo amandma, ki ga prav tako predlaga Vlada Republike Slovenije.
                  Odbor amandma podpira. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo amandma pod točko 2 sprejeli.</p>
               <p>Amandma pod točko 3 - predlagatelj je Vlada Republike Slovenije. Odbor ga podpira.
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma pod točko 3 sprejeli.</p>
               <p>Pod 4. točko imamo amandma Vlade Republike Slovenije; Odbor amandma podpira.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo pod točko 4 amandma sprejeli.</p>
               <p>Pod 5. točko je amandma Republike Slovenije. Odbor amandma podpira. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>Pod 6. točko prav tako predlaga amandma Vlada Republike Slovenije in odbor prav
                  tako podpira amandma. Prosim, gospod Pregelj.</p>
            </sp>
            <sp xml:id="SDZ1-Redna-19-1994-03-24.sp111">
               <speaker>ŽARKO PREGELJ:</speaker>
               <p>Spoštovani! Glasoval bom proti, ker menim, da je bila rešitev, ki smo jo
                  oblikovali v drugi obravnavi, pravilna in pravična. Gre le za dokaj redek poklic,
                  ki prav gotovo ne obremenjuje proračuna in je nesmiselno zniževati količnik v
                  bistvu na raven, ki je običajno uporabljena pri srednji izobrazbi. Hvala lepa.</p>
            </sp>
            <sp xml:id="SDZ1-Redna-19-1994-03-24.sp112">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospa državna sekretarka.</p>
            </sp>
            <sp xml:id="SDZ1-Redna-19-1994-03-24.sp113">
               <speaker>NATAŠA BELOPAVLOVIČ:</speaker>
               <p>Jaz bi rada samo obrazložila, zakaj Vlada ta amandma predlaga. Gre v bistvu za
                  področje zdravstva, v katerega uvrščamo to skupino delovnih terapevtov in če v
                  bistvu spreminjamo stvari drugače, pomeni, da se potem podre tudi ta sistem v
                  zdravstvu, ki upošteva na eni strani srednje, potem visoko medicinsko osebje,
                  mislim medicinske sestre, nakar naprej z zdravnikom, sekundarjem, s specialistom
                  itn. Tudi tu je neka lestvica, ki je logična in mislim, da če bi jo spreminjali,
                  bi logiko te lestvice v zdravstvu podrli. Zato predlagam še enkrat, da ta amandma
                  Vlade podprete.</p>
            </sp>
            <sp xml:id="SDZ1-Redna-19-1994-03-24.sp114">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, izvolite, če pridete sem.</p>
            </sp>
            <sp xml:id="SDZ1-Redna-19-1994-03-24.sp115">
               <speaker>ŽARKO PREGELJ:</speaker>
               <p>Spoštovani! Ne vem točno, ali je dovoljena razprava in replika, ali ne.</p>
            </sp>
            <sp xml:id="SDZ1-Redna-19-1994-03-24.sp116">
               <speaker>PODPREDSEDNIK VLADIMIR TOPLER:</speaker>
               <p>Seveda je, razprava je o vsakem amandmaju. Prej je bila pa splošna razprava.
                  Izvolite besedo.</p>
            </sp>
            <sp xml:id="SDZ1-Redna-19-1994-03-24.sp117">
               <speaker>ŽARKO PREGELJ:</speaker>
               <p>Ugovarjam taki obrazložitvi, ker ta profil, ta poklicni profil se sicer uvršča v
                  zdravstvo, ni pa značilen za zdravstvo, ker pokriva širše področje in je v bistvu
                  neke vrste križanec med socialnim in zdravstvenim. V resnici ga je dokaj težko
                  dati zgolj v eno samo skupino. In ravno zaradi te nedoločenosti in širokega
                  področja delovanja ima ravno v tej zdravstveni stroki vrsto težav in je drugače
                  tretiran. Tako da menim, da je prav, da je ta razlika. Ker kot sem prej poizkušal
                  pojasniti, v proračunskem smislu ne bo bistvenega efekta. Gre pa za dokaj težak
                  poklic, ki se šele uveljavlja in opravlja izredno pomembno funkcijo, predvsem pri
                  rehabilitaciji. To ni tisti tipičen zdravstveni profil, ki ga običajno srečujemo v
                  obliki medicinskih sester. Zato bi vseeno predlagal, da se to upošteva in da se
                  ne, zgolj zaradi forme, dela nekomu krivico. Hvala.</p>
            </sp>
            <sp xml:id="SDZ1-Redna-19-1994-03-24.sp118">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dr. Mateja Kožuh-Novak ima besedo.</p>
            </sp>
            <sp xml:id="SDZ1-Redna-19-1994-03-24.sp119">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Bom podprla Vladin amandma, ker poznam delo v
                  zdravstvu. V skupino, v kateri je sedaj delovni terapevt, sodijo višje medicinske
                  sestre v intenzivni negi, najbolj samostojne višje medicinske sestre, to so
                  patronažne sestre in delovni terapevt se z njimi ne more meriti. In to bo tako,
                  kot je gospa rekla, porušilo razmerja v zdravstvu. Na to so me  posebej opozorili
                  v Kliničnem centru, kjer imajo delovne terapevte in vse te, ki spadajo pod 2.75 in
                  2.65.</p>
            </sp>
            <sp xml:id="SDZ1-Redna-19-1994-03-24.sp120">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Omanova.</p>
            </sp>
            <sp xml:id="SDZ1-Redna-19-1994-03-24.sp121">
               <speaker>IRENA OMAN:</speaker>
               <p>Hvala lepa. Spoštovani! Tega amandmaja ne bom podprla. Se strinjam z dr. Kožuhovo,
                  da je očitna razlika med delovnim terapevtom in višjo medicinsko sestro v
                  intenzivni negi. Ne smemo pa pozabiti na delovne terapevte, ki se ukvarjajo z
                  invalidno mladino ali v domovih za ostarele. Tu gre običajno za eno osebo, ki se
                  sama tudi fizično še in še trudi delati s temi prizadetimi ljudmi, ne glede na vse
                  okoliščine in je prepuščena sama sebi.</p>
               <p>Pozivam vas, da tega količnika ne zmanjšujemo. Hvala.</p>
            </sp>
            <sp xml:id="SDZ1-Redna-19-1994-03-24.sp122">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da je amandma sprejet.</p>
               <p>Pod 7. točko imamo amandma Vlade Republike Slovenije. Odbor amandma podpira.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je amandma pod 7. točko sprejet.</p>
               <p>Pod 8. točko je amandma istega predlagatelja, Vlade Republike Slovenije. Odbor
                  amandma podpira. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo sprejeli amandma pod 8. točko.</p>
               <p>Pod 9. točko je amandma Vlade Republike Slovenije. Odbor amandma podpira.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo amandma pod 9. točko sprejeli.</p>
               <p>Na strani 3 in 4 imamo amandma pod 10. točko - predlagatelj je samostojna
                  poslanska skupina. Vlada ga ne podpira, odbor tudi ne.</p>
               <p>Gospa Omanova, prosim.</p>
            </sp>
            <sp xml:id="SDZ1-Redna-19-1994-03-24.sp123">
               <speaker>IRENA OMAN:</speaker>
               <p>Hvala lepa. Obrazložila bi svoj glas. Bom glasovala za naš amandma in pozivam tudi
                  vas. Še na nekaj bi rada opozorila, o čemer je prej zelo ponesrečeno govoril
                  gospod Pukl.</p>
               <p>Predlagatelj tega zakona nima več kaj popravljati, ker je zakon v tretji
                  obravnavi. Ko bo sprejet, bo zakon tudi podlaga za kolektivne pogodbe in ne bo več
                  kaj spreminjati. Koeficient, ki bo sedaj sprejet, bo veljal tudi za kolektivne
                  pogodbe.</p>
               <p>Zato prosim za podporo amandmaju. Hvala.</p>
            </sp>
            <sp xml:id="SDZ1-Redna-19-1994-03-24.sp124">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Tone Partljič.</p>
            </sp>
            <sp xml:id="SDZ1-Redna-19-1994-03-24.sp125">
               <speaker>TONE PARTLJIČ:</speaker>
               <p>Tudi jaz bom glasoval za. Celo nekako bi bil hvaležen ga. Omanovi, da se bori za
                  eno sfero. Jaz se spomnim, da sem na enem od odborov tudi na to opozoril. Čeprav
                  me kolegi opozarjajo, da s tem znotraj zakona, glede na nekatere druge poklice v
                  drugih sferah, delamo veliko nesorazmerje. Jaz bi priznal, da je morda to možno,
                  ampak znotraj gledaliških poklicev, ki so v tem materialu, moram reči, da to ni
                  niti dosledno niti logično in je bila njena obrazložitev že danes točna. In bom
                  torej tudi jaz glasoval za.</p>
            </sp>
            <sp xml:id="SDZ1-Redna-19-1994-03-24.sp126">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Državna sekretarka, izvolite.</p>
            </sp>
            <sp xml:id="SDZ1-Redna-19-1994-03-24.sp127">
               <speaker>NATAŠA BELOPAVLOVIČ:</speaker>
               <p>Želela bi obrazložiti, zakaj nasprotuje Vlada temu amandmaju. Gre dejansko za
                  rušenje sistema znotraj tega zakona.</p>
               <p>Treba je vedeti, v bistvu, da neka razmerja so s temi koeficienti postavljena in
                  da gre pri tem prvem koeficientu za igralce, za igralce začetnike, da imajo ti
                  igralci potem glede na število nastopov, na zahtevnost igranih vlog, na umetniški
                  prispevek posameznikov vse možnosti, da potem v posamezne tarife napredujejo; od
                  3.40, 3.55, pa potem do 3.80, 4.00, 4.20, nakar se ostalo napredovanje potem veže
                  na določene nagrade in lahko igralec pride tudi do najvišjega koeficienta, to je
                  9.</p>
               <p>Dejstvo je, da ti, ki začnejo, se primerjajo pravzaprav s tistimi, ki nekako z
                  istim obdobjem študija začnejo v drugih poklicih. Gre za učitelje, gre na primer,
                  da rečem, za specialne pedagoge, za raziskovalce, diplomirane inženirje, gre za
                  diplomiranega psihologa, če gledam s socialo. Skratka v vsaki sferi pravzaprav na
                  tem področju je ta koeficient primerljiv.</p>
               <p>Moram reči, da če bi ga vnesli tako, kot je predlagano, delamo na primer krivico -
                  da primerjam samo z zdravstvom: zdravnik, ki študira šest let, ima potem staž pol
                  leta, pride na 3.40 koeficient in šele po sekundariju, ki zopet traja dve leti, to
                  se pravi šele po osmih letih in pol ali pa devetih letih pride na tisti koeficient
                  3.80, kamor bi pravzaprav uvrstili že nekoga, ki šele začenja svojo pot. Čeprav ne
                  želimo prav nič, mislim, temu poklicu odvzemati tudi na njegovi teži, na njegovi
                  pomembnosti, samo mislim, da je to res potem stvar nekega sistema in nekih
                  primerjav glede na vse ostale.</p>
            </sp>
            <sp xml:id="SDZ1-Redna-19-1994-03-24.sp128">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Moge.</p>
            </sp>
            <sp xml:id="SDZ1-Redna-19-1994-03-24.sp129">
               <speaker>RUDI MOGE:</speaker>
               <p>Spoštovane poslanke in poslanci! Glasoval bom proti amandmaju, in sicer 1. ker mi
                  predlagateljica amandmaja ni odgovorila na moje vprašanje in je nova vprašanja
                  zastavljala; in 2. tudi to, kar je Tone Partljič govoril pred menoj. Če so videli,
                  da so v sami stroki takšna nesorazmerja, to se pravi med igralci in ostalimi
                  poklici v kulturi, bi morali dati amandmaje, ki bi ta nesorazmerja odpravili, ne
                  pa da so sedaj na račun drugih dejavnosti, od raziskovanja pa do šolstva, zdaj
                  naredili pa tak prepad med samimi ljudmi z visoko izobrazbo.</p>
               <p>To pomeni, če sem jaz gimnazijski profesor, bom imel koeficient 3.25, če sem pa
                  igralec, bom pa imel koeficient 3.80; obakrat z visoko izobrazbo in obakrat z zelo
                  zahtevnim delom, ki ga moram izvajati. Samo zaradi tega.</p>
               <p>In če bomo pač ta amandma izglasovali, bomo rekli, da za 20 ali pa za 30% je
                  zahtevnejše delo igralca kot pa delo profesorja na srednji šoli. Jaz mislim, da
                  lahko potem - če je Državni zbor tako dober, da lahko to tako dobro oceni
                     <stage>(jaz tega odgovora namreč nisem dobil)</stage>, zakaj je eno delo toliko
                  več vredno od drugega v zahtevnosti dela - vsi delavci v vzgoji in izobraževanju v
                  Sloveniji <stage>(teh je pa dvaintrideset tisoč)</stage> popolnoma upravičeno
                  začnejo protestirati proti takemu zakonu, ki jih na tak način diskriminira.</p>
            </sp>
            <sp xml:id="SDZ1-Redna-19-1994-03-24.sp130">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Omanova.</p>
            </sp>
            <sp xml:id="SDZ1-Redna-19-1994-03-24.sp131">
               <speaker>IRENA OMAN:</speaker>
               <p>Hvala lepa. Gospod Moge, povejte mi, koliko je učiteljev na šolah, jaz pa vam
                  povem, koliko je igralcev v Sloveniji, približno. Igralcev je približno 175 in še
                  ti bodo šli na pogodbe za določen čas. Pri koeficientih pa vam, žal, moram
                  ugovarjati. 3,25 ima po predlogu zakona igralec.  Če niste bili prej zadovoljni z
                  mojo obrazložitvijo, jaz ne bi kolegov morila še enkrat s ponovno obrazložitvijo,
                  pa si potem vzemite magnetogram, pa preglejte.  Ampak, sprašujem pa vas ponovno,
                  zakaj potem, če trdite, da jaz povzročam sedaj z morebitnim sprejemom teh
                  amandmajev nesorazmerje v zakonu, zakaj se ne spotaknete ob to, da je lektor na
                  koeficientu 3,40, da je vodja marketinga na koeficientu 3,55, da je višji
                  strokovni sodelavec na koeficientu 3,40, da je režiser na koeficientu 4,40 in tako
                  dalje.</p>
            </sp>
            <sp xml:id="SDZ1-Redna-19-1994-03-24.sp132">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še predstavnik Vlade, prosim. Besedo ima Nataša Pihler, svetovalca
                  Vlade Republike Slovenije v Ministrstvu za delo, družino in socialne zadeve.</p>
            </sp>
            <sp xml:id="SDZ1-Redna-19-1994-03-24.sp133">
               <speaker>NATAŠA PIHLER:</speaker>
               <p>Dober dan. Ko obravnavate predloženi amandma k zakonu o plačah, ki zadeva
                  izhodiščne plače igralcev, bi vendarle želela poudariti, da upoštevate, da smo pri
                  pripravi predloga zakona vendarle upoštevali obstoječe pravilnike, ki jih imajo
                  gledališča o določanju plač, da smo si ogledali pravilnike za zadnjih 25 do 30 let
                  v osrednjih slovenskih institucijah in primerjalno določali razmerja med
                  umetniškimi poklici v kulturnih hišah. Edina prednost, ki se mi zdi, da jo je ta
                  zakon vendarle prinesel vis-a-vis dosedanje ureditve, kjer smo zlasti pri
                  ugotavljanju potrebnega denarja za slovenske institucije, upoštevali sklep o
                  enotnih kalkulativnih osnovah - skratka, bistvena prednost tega zakona, ki je
                  tukaj predlagan, je ta, da omogoča normalnejše nagrajevanje tistih, ki bodisi v
                  umetniških poklicih dosegajo vidnejše rezultate ali pa znotraj strok - bodisi
                  znotraj kulture, znotraj šolstva in zdravstva.</p>
               <p>Kar zadeva samega igralca, vas lepo prosim, da pred glasovanjem ponovno pogledate
                  v samem zakonu 13. člen, ki omogoča napredovanje. Mislim, da smo pri oblikovanju
                  predloga zakona upoštevali načelo primerljivosti, kolikor je mogoče, po podobni
                  zahtevnosti znotraj posameznih strok in poklicev. In pri igralcu, ponovno
                  poudarjam, je možnost, da se plača določi v razponu od 3,25 do 9. Mislim, da smo
                  se pri oblikovanju zakona zavedali dragocenosti igralskega poklica in številčnosti
                  slovenskega gledališča in igralcev in smo se hkrati zavedali tudi  številčnosti in
                  strokovnih kapacitet na drugih kulturnih področjih (na področju muzejstva,
                  restavratorstva, na področju galerijske-muzejske dejavnosti) in poizkušali na neki način med temi poklici, kolikor je
                  možno, doseči primerljive osnove. Mislim, da pravzaprav po vsebini zakon sam
                  upošteva amandma, ki je bil tukaj danes predložen, v izhodišču pa je bilo naše
                  mnenje tako, da je potrebno zagotoviti neke enakopravnejše osnove. Mislim, da če
                  se sprejema znotraj kulture kakršnokoli spreminjanje obstoječih razmerij, potem
                  mislim, da bi bilo treba premisliti najprej še razmerja do zdravstva, razmerja do
                  šolstva in razmerja do drugih družbenih dejavnosti. Hvala lepa.</p>
            </sp>
            <sp xml:id="SDZ1-Redna-19-1994-03-24.sp134">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak in potem gospa Omanova.  Prosim pa za malo več miru v
                  dvorani.</p>
            </sp>
            <sp xml:id="SDZ1-Redna-19-1994-03-24.sp135">
               <speaker>ANTON PERŠAK:</speaker>
               <p>Po moje so igralci zelo ponosni, da so enkrat deležni tako obširne in temeljite
                  obravnave v parlamentu. To je ena redkih kulturnih branž, ki je zdaj prišla do
                  tega. Moram reči, da jaz malo ta poklic poznam, vem kako težak je, čeprav se
                  strinjam s tistimi, ki postavljajo vprašanja o primerljivosti itn. Ampak bi rekel,
                  da je ta poklic precej primerljiv s tem našim, ki ga zdaj tukaj opravljamo; s tem,
                  da seže ponavadi še za kakšne tri, štiri ure dlje v noč v tem svojem delu.</p>
               <p>Rad bi še to rekel, ker se je postavilo že dvakrat vprašanje primerljivosti z
                  režiserji. To primerjanje z režiserji, moram reči, da ni velik problem, ker če jaz
                  prav vem, je v Sloveniji trenutno samo en režiser stalno zaposlen v gledališču.
                  Tako, da tukaj ni ne vem kakšnega problema. Bom pa tako, kot sem že prej rekel,
                  podprl ta amandma, ker, kot pravim, poklic poznam, ker po drugi strani vem, da
                  tisto sklicevanje, da bodo na podlagi priznanja za pomembna umetniška dela dobili,
                  za to priznanje prosijo oziroma ga dobijo praviloma res samo tisti, ki potem gredo
                  iz gledališča; razen, če bo zdaj uveden kakšen poseben režim v zvezi s tem, da se
                  bo to posebej priznavalo tega pa zaenkrat, če prav vem, še ni. In drugo, kar bi
                  rad rekel. Debata je zanimiva toliko bolj, ker so bili še približno 200 let nazaj
                  igralci popolnoma deklasirani in če se boste spomnili, do takrat jih, razen v
                  posebnih primerih, še v tako imenovano blagoslovljeno zemljo niso smeli
                  pokopavati, razen če so se pokesali pred smrtjo, da so igralci. Hvala.</p>
            </sp>
            <sp xml:id="SDZ1-Redna-19-1994-03-24.sp136">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Omanova. Pa prosim res za malo več miru v dvorani. Kljub temu,
                  kar je povedal gospod Peršak, smo še vedno poslanske in poslanci in ne igralci in
                  igralke. Prosim.</p>
            </sp>
            <sp xml:id="SDZ1-Redna-19-1994-03-24.sp137">
               <speaker>IRENA OMAN:</speaker>
               <p>Hvala lepa. Repliko na svetovalko ministra, ki sodeluje v ekspertni skupini. Jaz
                  vse bolj ugotavljam, da so najbolj strokovni v zvezi z umetnostjo tisti, ki na
                  oder še nikdar stopili niso. Sicer pa dosedanje prakse v tem zakonu niste
                  upoštevali, kar se tiče količnikov. Dosedanji dosežen nivo je po mojih podatkih,
                  ki so zanesljivo točni, 3,40 in v določenih primerih 3,60. Ta zakon pa praviloma
                  vsem povečuje količnike, igralcem pa znižuje. Jaz o napredovanju sploh nisem
                  govorila in se strinjam, da je krasno, da je možno igralcem napredovati do
                  količnika 9 in to, kar ste že zadnjič zagovarjali, da igralec celo doseže
                  poslansko plačo. Jaz govorim o osnovnem količniku, o izhodišču za igralca
                  začetnika, za katerega trdim, da ni statist in da lahko igra tudi velike vloge,
                  ker je za to usposobljen.</p>
               <p>In še nekaj. Ne očitajte mi nesorazmerja. Ta zakon je predlagala Vlada in menim,
                  da ni delo parlamenta, da popravlja vsako črko od A do Ž. V prihodnje, če zakon ni
                  usklajen, ga raje ne predlagajte parlamentu. Hvala.</p>
            </sp>
            <sp xml:id="SDZ1-Redna-19-1994-03-24.sp138">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Šturm, prosim.</p>
            </sp>
            <sp xml:id="SDZ1-Redna-19-1994-03-24.sp139">
               <speaker>JADRANKA ŠTURM-KOCJAN:</speaker>
               <p>Spoštovani gospod podpredsednik, spoštovane poslanke, spoštovani poslanci. Čeprav
                  se mi zdi, da je neokusno, da se tukaj prerekamo o tem, kateri poklic je
                  pomembnejši, težji, odgovornejši - ali biti igralec, ali zdravnik, ali učitelj in
                  pač tisti, ki v to kategorijo spadajo -</p>
               <p>ne bom podprla tega amandmaja zato, ker se strinjam z razlago predstavnikov Vlade,
                  da ruši sistem. In v primeru, če bo amandma sprejet, bom zahtevala odmor in bom
                  vložila amandma za spremembo količnika za pedagoške delavce z enako izobrazbo.
                  Tudi ne vzdrži primerjava količine, koliko je igralcev, koliko je pedagoških
                  delavcev. Mislim, da ne moremo osnovnega izhodiščnega koeficienta postavljati na
                  taki osnovi. Glasovala bom proti. Hvala.</p>
            </sp>
            <sp xml:id="SDZ1-Redna-19-1994-03-24.sp140">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost v dvorani. Glasujemo o amandmaju pod
                  številko 10. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Smo pri amandmaju pod številko 11 - predlagatelj je Samostojna poslanska skupina.
                  Vlada ga ne podpira in odbor tudi ne. Ugotovimo sklepčnost! <stage>(57
                     prisotnih.)</stage></p>
               <p>Ali gre za umik tega amandmaja pod številko 11? <stage>(nekdo odgovori iz dvorane:
                     Da.)</stage>  Amandma je umaknjen.</p>
               <p>Amandma pod številko 12 - predlagatelj je Samostojna poslanska skupina. Vlada ga
                  ne podpira in odbor tudi ne.</p>
               <p>Prosim, gospa Omanova.</p>
            </sp>
            <sp xml:id="SDZ1-Redna-19-1994-03-24.sp141">
               <speaker>IRENA OMAN:</speaker>
               <p>Hvala lepa. Da ne bo kakšne posebne zamere, tu pa ne gre samo za igralce, ampak
                  gre za gledališke in glasbene ustvarjalce s priznanji za posebne umetniške
                  dosežke, za katere sem vam že prej rekla, da so pod količnikom 4,20, kar je nižje
                  kot npr. režiser začetnik. To priznanje je bilo npr. nekemu igralcu - recimo
                  gospodu Bibiču - potrebno pridobiti takrat, ko se je odločil, da bo na AGRFT-ju
                  predaval. In sedaj, dokler dela v svojem poklicu, ima koeficient 4,20, če pa gre
                  na akademijo predavat kot profesor, ima pa ali 6,40 ali 6,80 <stage>(nimam tukaj
                     pred seboj)</stage> - 6,80 zanesljivo.</p>
               <p>Skratka, menim, da je to popoln absurd. Dokler si v svojem poklicu, imaš nižji
                  koeficient kot potem, ko preideš na drugega; pa si, denimo, prej na višku
                  umetniške ustvarjalnosti. In zato vas pozivam, da vsaj ta amandma podprete. Hvala
                  lepa.</p>
            </sp>
            <sp xml:id="SDZ1-Redna-19-1994-03-24.sp142">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(61 prisotnih.)</stage></p>
               <p>Kdo je za sprejem amandmaja pod točko 12? <stage>(19 poslancev.)</stage> Je kdo
                  proti? <stage>(28 poslancev.)</stage></p>
               <p>Ugotavljam, da amandma ni sprejet.</p>
               <p>S tem smo končali glasovanje o amandmajih in dajem na glasovanje zakon v celoti.
                  Prosim, gospod Pregelj.</p>
            </sp>
            <sp xml:id="SDZ1-Redna-19-1994-03-24.sp143">
               <speaker>ŽARKO PREGELJ:</speaker>
               <p>Spoštovani! Glasoval bom proti, ker menim, da ta zakon ni dosegel svojega namena.
                  Namesto, da bi pravično uredil ustrezne koeficiente, jih je v resnici spet uredil
                  na podlagi logike države <stage>(če lahko tako rečem)</stage>, ki, namesto da bi
                  nekako resnično izenačevala različne poklice na strokovni podlagi, jih je na
                  številčni. Tukaj nam je samo prikazovala nekakšen sistem, nekakšno nujnost
                  vklopljenosti v sistem, v resnici pa je šlo za nujnost vklopljenosti v številčnost
                  posameznega poklica in od tega je bil, jasno, odvisen tudi njegov količnik. Nihče
                  ne more trditi, da imajo posamezni profili samo zato nižjo kvaliteto, ker jih je
                  več. Država pa je to dejansko naredila, ker ve, da mora za njih več plačati.
                  Mislim, da tak način ni pošten, ni pravilen in bo v posameznih delovnih
                  organizacijah, v posameznih zavodih samo še sprožal dodatne polemike in nezaupanje
                  med sicer lahko dobrimi sodelavci. Hvala.</p>
            </sp>
            <sp xml:id="SDZ1-Redna-19-1994-03-24.sp144">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ponovno prosim, da ugotovimo prisotnost. Glasujemo o zakonu v celoti.
                  Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je zakon sprejet.</p>
               <p>Imamo še sklep, ki ga predlaga skupina poslancev Združene liste. Dajem sklep v
                  razpravo.</p>
               <p>Želi kdo besedo? Prosim, gospod Pavlica.</p>
            </sp>
            <sp xml:id="SDZ1-Redna-19-1994-03-24.sp145">
               <speaker>MILOŠ PAVLICA:</speaker>
               <p>Hvala lepa za besedo! V predstavitvi poročila matičnega odbora je bilo rečeno, da
                  naj ta sklep ne bi bil v skladu z zakonu o poslancih, ker posega v razmerja. Med
                  odmorom sem se posvetoval na našem Sekretariatu za zakonodajo in nismo bili v
                  celoti enotni, ali je to v nasprotju ali ne. Moja osebna ocena še vedno je, da ta
                  sklep ni v nasprotju z zakonom o poslancih zaradi naslednjih zadev.</p>
               <p>24. člen zakona o poslancih dopušča, da Državni zbor s svojim sklepom zniža osnovo
                  za obračun plač poslancev od 100% do maksimalno 50% osnove povprečne plače v
                  gospodarstvu Republike Slovenije. S tem sklepom bi dosegli, da bi se sedanji
                  poračun plač, ki ga imamo določenega v osnovi 80% od povprečne plače v
                  gospodarstvu, ustrezno z eskalacijo <stage>(uporaba eskalacije, ki velja za vse
                     kolektivne pogodbe)</stage>, ta znesek postopoma nižal. Sporen bi postal šele
                  takrat, ko bi dosegli 50% povprečne plače v gospodarstvu.</p>
               <p>Mislim, da bi kazalo ta sklep vendarle podpreti. To je vidik zakonitosti. Dilema
                  okoli tega, da bi to veljalo samo za poslance: v zakonu o ustavnem sodišču se
                  plače ustavnih sodnikov neposredno vežejo na plače predsednika in podpredsednika
                  Državnega zbora. Z določitvijo te plače se avtomatsko usklajujejo tudi plače
                  ustavnih sodnikov in bi veljala ta zadeva tudi za ustavno sodišče: enako je v
                  zakonu o poslancih določeno, da velja za predsednika republike. V tem primeru bi
                  lahko ostalo odprto samo vprašanje plač predsednika in ministrov Vlade. Oni imajo
                  itak določeno osnovo 60%, in imajo še nekaj rezerve, da tako rečem, glede na našo
                  osnovo.</p>
               <p>Zakaj predlagamo ta sklep v poslanski skupine Združene liste? Veste, da smo v vseh
                  obravnavah do sedaj predlagali, da se poslanci vključimo v sistem plač, ki velja
                  za ostale delavce. Prevladalo je v tem Državnem zboru stališče, da je imela
                  zakonodajna oblast svoj avtonomen zakon. Gotovo je, da je v svetu taka ureditev
                  tudi običajna. Že večkrat sem rekel, da ne nasprotujem temu stališču, da se zadeva
                  uredi na tak način, vendar mislim, da se moramo zavedati trenutka, kje se
                  nahajamo.</p>
               <p>V gospodarstvu se plače usklajujejo po eskalacijski lestvici, v negospodarstvu
                  praktično po isti, ker se sklicuje na usklajevanje plač v gospodarstvu. Podobno
                  velja tudi za druge primere. Ravnokar smo dobili v Državni zbor intervencijsko
                  zakonodajo za invalide, za pokojnine, za porodniška nadomestila. Mislim, da bi
                  bilo - nemoralno - mogoče je to malo trda beseda,</p>
               <p>vendarle vsaj v načinu usklajevanja plač bili pod istim režimom, kot je
                  usklajevanje vseh prejemkov in vseh plač v Republiki Sloveniji. Namen tega sklepa
                  je ravno ta, da pravzaprav poslanci pridemo na ta sistem usklajevanja.</p>
               <p>Če bi seveda bila sporna zakonitost tega sklepa, ker predvidevam, da bo marsikdo
                  temu nasprotoval, predlagam možen drugi sklep, ki vendarle ni nezakonit. Ta sklep
                  bi se pa glasil takole: "Na osnovi 24. člen zakona o poslancih, se od prvega dne
                  po uveljavitvi zakona o razmerjih plač v javnih zavodih, državnih organih, ter
                  organih državnih skupnosti osnova za obračun plač poslancev ne usklajuje, ampak
                  ostaja na zatečeni ravni, dokler ne doseže 50% povprečne plače na zaposlenega v
                  gospodarstvu Republike Slovenije."</p>
               <p>Jaz vendarle pričakujem, da boste sklep, ki smo ga vložili, podprli. Hvala
                  lepa.</p>
            </sp>
            <sp xml:id="SDZ1-Redna-19-1994-03-24.sp146">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To sta dva sklepa, ali ne? <stage>(Vmes gospa sekretarka: Ne, eden ali
                     drug.)</stage></p>
               <p>Gospod Kociper ima besedo.</p>
            </sp>
            <sp xml:id="SDZ1-Redna-19-1994-03-24.sp147">
               <speaker>ŠTEFAN KOCIPER:</speaker>
               <p>Hvala lepa. Po poročilih danes popoldan ob pol štirih obstaja torej samo en
                  predlog sklepa. Namreč, slovenski radio je poročal samo o predlogu sklepa, ki ga
                  predlaga Združena lista. Pa bi želel poudariti tole: gre za nekaj bistvenih
                  razlik, ki smo jih dali v našem predlogu, gre pa tudi za nekaj manjših razlik, ki
                  so pa zelo pomembne.</p>
               <p>Namreč, ne moremo se strinjati, in ta Državni zbor se je odločil, da pač imamo za
                  poslance in državne funkcionarje urejen sistem, ki ureja plače. To je bistvena
                  razlika med tem, kar je gospod Pavlica predstavil, da naj bi se poslanci s tem
                  sklepom pač vključili v ta sistem, kjer so pravzaprav izpadli po predlogu Odbora
                  za notranjo politiko in pravosodje.</p>
               <p>Vendar, ob tej bistveni razliki pa menim, in to je bistveno, kar želim povedati,
                  čeprav je morda malenkostno: gre za to, da to, kar je gospod Pavlica povedal,
                  imamo v parlamentu, če tudi ne na tej seji. Želel bi seveda, da poslanci to
                  slišijo, medtem ko agitirajo proti tem sklepom, kljub temu, ker bi bilo dobro, da
                  se odločijo na osnovi moralne presoje, zato prosim, da vendarle malo
                  prisluhnete.</p>
               <p>Gre torej za paket zakonov, s katerimi bomo nekatere prejemke, pravzaprav vse
                  prejemke, ki izhajajo iz dela in prejemke takoimenovanih socialnih transferjev
                  omejevali z nekim inštrumentom, ki se mu reče "zaostajanje za rastjo življenjskih
                  stroškov".</p>
               <p>Poslanci Slovenskih krščanskih demokratov smo v tem smislu menili, da je prav, da
                  tudi plače poslancev <stage>(vendar ne samo poslancev, ampak vseh
                     funkcionarjev)</stage> rastejo z enako "naglico" <stage>(če hočete v
                     narekovaju)</stage>, kot plače vseh drugih zaposlenih, kot socialni transferi,
                  kot pokojnine, za katere je tudi ta instrument.</p>
               <p>Zato smo predlagali sklep, ki se bistveno razlikuje od sklepa poslancev Združene
                  liste, da vključuje vse funkcionarje, da torej delimo vsi isto usodo in pa to, da
                  smo predlagali v 2. točki tisto, kar smo sami ocenili, da ta sklep ne more sam po
                  sebi spremeniti zakonov, da Vlada takoj pripravi spremembo zakonov.</p>
               <p>Po posvetovanju v popoldanskem odmoru poslanci Krščanskih demokratov predlagamo in
                  tudi po posvetovanju s predsednikom Odbora za notranjo politiko in pravosodje, da
                  bi - glede na to, da je zakon o poslancih materija, ki so jo pripravili poslanci -
                  to nalogo namenili in zadolžili odbor za notranjo politiko in pravosodje. Tako bi
                  nekako modificiral 1. in 2. sklep v enoten sklep in bi se glasil takole: "Državni
                  zbor nalaga Odboru Državnega zbora za notranjo politiko in pravosodje, da v
                  najkrajšem času pripravi spremembe zakonov, s katerimi se bodo plače vseh
                  funkcionarjev <stage>(predsednika države, predsednika in ministrov Vlade,
                     predsednika Državnega sveta, sodnikov Ustavnega sodišča, poslancev in tako
                     naprej, skratka vsi, ki so vezani na poslanske plače)</stage>, ki so vezane na
                  zakon o poslancih, usklajevale na enak način, kot izhodiščna plača za prvi tarifni
                  razred, dogovorjeno s kolektivno pogodbo za negospodarske dejavnosti."</p>
               <p>To dajem v zameno s tistim, kar smo predlagali dopoldne.</p>
            </sp>
            <sp xml:id="SDZ1-Redna-19-1994-03-24.sp148">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak, prosim.</p>
            </sp>
            <sp xml:id="SDZ1-Redna-19-1994-03-24.sp149">
               <speaker>MARIJAN POLJŠAK:</speaker>
               <p>Verjetno je v teh predlogih za znižanje poslanskih plače je nek socialni čut. Jaz
                  zase menim - lahko pa drugi menite drugače - da imam tudi jaz nek socialni čut.
                  Menim pa, da je v tem malo poniževanja poslanca in poslanskega položaja. Zakaj?
                  Poslanska plača navadnega poslanca, ki ni niti predsednik ali predsednik odbora,
                  tak je moj primer, je 180 tisoč, približno. 180 tisoč, če ima tu nek poslanec, ki
                  je recimo pasiven, pa samo pritiska in se valja po tej skupščini, približno - če
                  je tak, pa kdor koli je tak, pa naj se sam sebe kritično pogleda, pa tudi če pri
                  pol točkah ne misli, potem tukaj dela mučeniško delo za tisti denar. Jaz delam za
                  tisti denar z veseljem in s strastjo, ker imam politično strast. Ne zaradi tistega
                  denarja.</p>
               <p>Če grem naprej. Primerjajmo se rajši prej, kot se odločamo o naših plačah in
                  preden govorimo, pa se delamo pred politično javnostjo in slovensko javnostjo, se
                  delamo recimo junake, kako bi sebi znižali in tako naprej, kar bi tudi jaz naredil
                  zaradi socialnega čuta. Najprej poglejmo, kakšne imajo drugi plače. Meni je
                  povedal kolega, recimo Agencija za prestrukturiranje - da imajo tam povprečno
                  bruto 227 tisoč. Povprečno bruto, pa to so različni poklici in različne stopnje.
                  Kam se mi štejemo? V srednjo izobrazbo, nižjo izobrazbo, visoko, višjo. V Italiji
                  se reče, poslanci, ne da bi imeli poslanci čast kar tako. <stage>(Ne.)</stage>
                  Vsak poslanec - tako in tako smo izpostavljeni in prav je, da smo izpostavljeni.
                  Jaz se strinjam. Smo poslanci, smo izpostavljeni kritiki, smo izpostavljeni
                  družbi, smo odgovorni svojim volivcem. Te sreča kdo na ulici, mu odgovarjaš. Jaz
                  mu z veseljem odgovarjam oziroma moram. To je moj poklic. In kakšna je to javna
                  funkcija? Taka javna funkcija zahteva živce. Dobro, v redu. Zaradi političnih
                  strasti najbolje, da si znižamo plačo. Ali pa za tem stoji neka sabotaža. Ponižati
                  položaj poslanca, znižati mu plačo, mu vzeti veselje, še tisto kar ga ima.
                  Nekateri ne bomo, drugi bodo.</p>
               <p>In če grem naprej. Mogoče je za nekatere to, kar tukaj dobivamo, samo žepnina.
                  Ampak jaz nimam nobenega lobija za seboj, da bi mi plačeval. Mene ne plačuje niti
                  Hitov lobi, niti Saftijev lobi, niti ne dobivam nobenih procentov od trgovine z
                  orožjem.  Hvala.</p>
            </sp>
            <sp xml:id="SDZ1-Redna-19-1994-03-24.sp150">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Poljšaku. Besedo ima gospod Pavlica.</p>
            </sp>
            <sp xml:id="SDZ1-Redna-19-1994-03-24.sp151">
               <speaker>MILOŠ PAVLICA:</speaker>
               <p>Tudi jaz ne dobivam nobenega drugega dohodka in prvič, ko mi bo kdo dokazal, da
                  sem dobil kakršenkoli stotin, bom odstopil kot poslanec. Ampak ne gre za to, hotel
                  sem samo korigirati kolego Poljšaka: s predlaganim sklepom ne znižujemo poslanskih
                  plač, ampak samo upočasnjujemo njihovo naraščanje.</p>
            </sp>
            <sp xml:id="SDZ1-Redna-19-1994-03-24.sp152">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Pukl.</p>
            </sp>
            <sp xml:id="SDZ1-Redna-19-1994-03-24.sp153">
               <speaker>VITODRAG PUKL:</speaker>
               <p>Hvala lepa za besedo. Samo za razlago: s temi sklepi seveda znižujemo poslanske
                  plače do 50%. Imeli bi predlagatelji tudi možnost, da predlagajo v tej ureditvi to
                  znižanje. Čudim se, zakaj niso. <stage>(Reagiranje v dvorani!)</stage>  Sedaj pa
                  brez šale in brez ironije! Tu ne gre za plače. Gre za osnovno delitev oblasti. To
                  sem jaz razlagal že pri prvem in drugem branju. V našem zakonu je montiran sistem,
                  da si lahko plače znižamo do 50%, tako kot bi sledilo iz tega predloga. Gre pa za
                  to, da mi kot poslanci in ti državni funkcionarji in tudi sodišča, ki so vezana na
                  to, ne moremo dovoliti, da o plačah odloča izvršilna oblast. Potem bi bila delitev
                  oblasti navidezna. To vzemite na znanje, gospodje poslanci! Plače si lahko
                  znižamo, to je druga zadeva. Hvala lepa.</p>
            </sp>
            <sp xml:id="SDZ1-Redna-19-1994-03-24.sp154">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Puklu. Besedo ima gospod Potrč.</p>
            </sp>
            <sp xml:id="SDZ1-Redna-19-1994-03-24.sp155">
               <speaker>MIRAN POTRČ:</speaker>
               <p>Hvala lepa. Da ne bo izgledalo, ker nas je več podpisnikov, da je edino moj kolega
                  Miloš Pavlica tisti, ki zagovarja ta sklep. Tisti, ki smo ga podpisali, ga
                  zagovarjamo vsi!</p>
               <p>Sedaj pa naslednje: o predlogu se da razpravljati na različne načine in jaz tudi
                  predlagam, da to razpravo odpremo. In meni je način, na kakršnega je začel
                  razpravo gospod Poljšak, všeč. Zakaj? Ker govori o vsebini problema in postavlja
                  pred vse nas, da se odločimo, ali želimo opraviti kakršnokoli spremembo v
                  usklajevanju poslanskih plač - ne v višini - ali ne, v času, ko imamo po eni
                  strani sprejet zakon, ki bo veljal za javne uslužbence - mi to nismo, mi smo
                  poslanci, ampak kljub temu dobivamo denar tudi od države, tako kot ga dobivajo
                  javni uslužbenci in drugi - in kjer smo določili, kako se bodo plače lahko
                  usklajevale, ali želimo sebe izvzeti iz tega sistema. Ko vemo, da je podpisana
                  kolektivna pogodba za negospodarske dejavnosti, ko vsaj v Združeni listi upamo, da
                  bo podpisan tarifni del kolektivne pogodbe za gospodarstvo, ki bo imel podobno ali
                  enako eskalacijsko klavzulo. In naša želja je samo to, da bi na sedanje plače, ki
                  jih dobivamo, v prihodnje usklajevanje veljalo po eskalacijski lestvici, ne pa po
                  vsakomesečnem ugotavljanju povprečja plač v gospodarstvu, ki sicer velja po zakonu
                  za nas.</p>
               <p>In ta razprava je za mene absolutno sprejemljiva, normalna, nimam nobenega
                  pomisleka, da nam kdo očita demagogijo, ker jo lahko, enako bi bilo najbrž mogoče
                  reči obratno - ampak o tej stvari je mogoče razpravljati.</p>
               <p>Ob tem bi vam povedal to, da mnogi uporabljamo - ne za enake, ampak za nekatere
                  druge primere usklajevanj - pripombe, da je usklajevanje s povprečjem v
                  gospodarstvu nekorektno iz razloga, ker plače v gospodarstvu niso povezane z
                  rastjo produktivnosti in niso povezane s številom zaposlenih, pa tudi ne z
                  uspešnostjo gospodarjenja, ampak v mnogočem tudi s spremembo strukture zaposlenih.
                  Te argumente Vlada in mnogi od vas uporabljate v nekaterih drugih primerih in
                  pravite, da ni mogoče takšnega usklajevanje opravljati zato, ker se spreminja
                  struktura zaposlenih. Vedno več je tistih s kvalifikacijo, višjo in tako naprej,
                  manj je nekvalificiranih - in ker se spreminja splošna struktura, se spreminja
                  tudi ta primerljiva raven. Ampak toliko o tem. In jaz nimam nič proti.</p>
               <p>Mi v poslanski skupini Združene liste pač menimo, da bomo ob vseh vprašanjih, ki
                  so prisotna, in ob dejstvu, da <stage>(na žalost)</stage> moramo tudi o tem
                  odločati, ker imamo to odgovornost, da bi bi bilo smotrno in prav, da sebe kot
                  poslance - posledično pa to pomeni tudi Vlado, tudi ustavne sodnike, tudi sodnike
                  - ne izvzamemo iz tega sistema. In mi mislimo, da naš sklep to zagotavlja na enak
                  način kot prvi kolegov krščanskih demokratov, razen Vlade; ustavne sodnike in
                  sodnike na enak način, ker ti so vezani direktno na naše poslanske plače. Glede
                  Vlade pa, če bo želela, da se v to ne vključi, bomo imeli možnost o tem
                  razmišljati. Jaz pa mislim, da tako, kot mi trdimo, da bi želeli v okviru sistema
                  ostati, bi bilo najbrž prav, da Vladi prepustimo, da to odločitev sprejme
                  samostojno. Jaz sem prepričan, da jo bo sprejela.</p>
               <p>Sem pa izrecno proti temu, da razpravo spravimo na nivo skladnosti ali
                  neskladnosti z zakonom o poslancih. In gospod Pukl <stage>(žal mi je, da ga ni
                     tukaj)</stage>, ki je to načel, je po mojem načel stvar pri popolnoma napačnem
                  koncu. Če želi kdo problem postaviti na to raven, naj raje pove, da je proti
                  rešitvam, kot da išče zakonodajne ali pa v sami formulaciji sklepa neustrezne
                  rešitve. Zakaj? Jaz, če želite <stage>(ampak zaenkrat ne bom, ko bo pa prilika, pa
                     bom)</stage>, vam bom prebral sklep, ki pa ima namesto pet vrstic trideset, za
                  katerega trdim, da upošteva vse, kar je v zakonu napisano. Upošteva, da je osnova
                  povprečje v gospodarstvu, upošteva, da so vedno potrebni zadnji statistični
                  podatki, upošteva pravico, da Državni zbor določa procent, koliko se zmanjša; vse
                  upošteva. Rezultat je pa enak temu, ki je predlagan v sklepu. Če želite, da iz
                  formalnih razlogov naredimo to, bomo predlagali sklep, ki bo imel pač veliko
                  statističnih primerjav in podatkov, bo imel pa enako posledico.</p>
               <p>Zato vas prosim, da najprej poizkušamo govoriti o vsebini opredelitve, ne pa o
                  tem, da je iz formalnih razlogov sklep nemogoč, ker mi o procentu znižanja ne
                  smemo odločati. Po 24. členu o tem lahko odločamo, lahko odločamo vse do 50%, pa
                  tega ne želimo - ker to je očitek, ki se daje gospodu Pavlici in ostalim
                  predlagateljem brez potrebe - ker zadržujemo raven zadnjih statističnih podatkov
                  za gospodarstvo kot osnovo za plačo poslanca in vseh, ki so na to vezani,
                  povečevanje je pa po eskalacijski lestvici. Ali bomo imeli prijeten občutek ali
                  ne, če bodo vse te lestvice uveljavljene <stage>(mi pa upamo, da inflacija v treh
                     mesecih ne bo 3% in da ne bo prišlo v celem letu, ker tam ni nobenih kumulacij,
                     vsak kvartal se ugotavlja posebej)</stage> ko bomo na koncu leta ugotovili, da
                  povsod drugod plača ni narasla niti za 0,7%, če se bo pa struktura v gospodarstvu
                  naprej spreminjala kot se, pa bo naša lahko šla gor tudi 3, 5, 10 ali 15%. Najbrž
                  nam ne bo vseeno in bodo kritike v tej smeri lahko upravičene.</p>
               <p>In še zadnje. Jaz bi prosil, da se načelno o tem opredelimo in kasneje govorimo
                  potem tudi o načinu modifikacije sklepa in nimam nič proti, da tudi sekretariat
                  zadolžimo, da s predlagatelji najde formulacijo, ki bo skladna z zakonom. Bi pa
                  rad opozoril na eno stvar. - Najbrž so imeli kolegi Krščanski demokrati, ki jih
                  jaz razumem, da so prizadeti, da je Združena lista bila na radiu omenjena, oni pa
                  ne. To se nam tudi mnogokrat dogaja in razumem. Bi pa rad samo naslednje rekel. V
                  prvotnem sklepu razlike niso bile tako velike, kot jih vi poudarjate. V tem
                  sklepu, ki ga zdaj predlagate, so pa razlike res velike. In predlagam, da o njem
                  razmislite. Če bo namreč sprejet vaš novi sklep, to pomeni, da se lahko mi mesec,
                  dva, tri, pet mesecev ali pa dve leti pogovarjamo eventualno o spremembi zakona o
                  poslancih, o Vladi, o ustavnem sodišču, o sodiščih, medtem pa ostaja vse
                  nespremenjeno. Najbrž tega niste želeli. Če ste, potem to povejte. Mislim pa, da v
                  tem delu ta vaš novi sklep ni dober, ker ima točno to posledico, kot sem jo zdaj
                  povedal. Ta moment nič, ampak sprememba zakonov, ko bo in če bo. Hvala.</p>
            </sp>
            <sp xml:id="SDZ1-Redna-19-1994-03-24.sp156">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Potrč. Gospod Kreft se je prijavil k besedi. Jaz pa vas prosim,
                  da če je možno, da skrajšamo razpravo in da se bolj držimo dnevnega reda. Imeli
                  smo sklep k zakonu o razmerju plač. Izvolite, gospod Kreft.</p>
            </sp>
            <sp xml:id="SDZ1-Redna-19-1994-03-24.sp157">
               <speaker>DR. LEV KREFT:</speaker>
               <p>Kljub vsemu je boljše podaljšati razpravo, kot da bi skrajšali plače. S podpisi,
                  mislim da zdaj, z dodatnimi podpisi tako rekoč vseh dekanov univerze v Ljubljani,
                  naj bi bil posredovan med drugim tudi amandma k 1. členu tega zakona, ki smo ga
                  pravkar sprejeli, ki predlaga, da se v drugi alinei črta besedilo "razen plač
                  poslancev Državnega zbora Republike Slovenije in funkcionarjev, za katere se
                  smiselno uporabljajo določbe zakona o poslancih, plač predsednika in sodnikov
                  ustavnega sodišča Republike Slovenije ter plač sodnikov in javnih tožilcev ter
                  njihovih namestnikov". To je amandma, ki ustreza po vsebini amandmaju, ki ga je
                  Združena lista vložila; v drugi obravnavi je bil zavrnjen z izdatno večino glasov.
                  Tudi sam sem takrat glasoval za ta zavrnjeni amandma in ker so s tem predlogom
                  amandmajev dekani ponovno sprožili postopek spremembe v členu, ki ga je bilo možno
                  spremeniti, sem se tudi zavzel za vložitev tega in takega amandmaja. Vendar ga
                  nisem mogel vložiti, ker nisem dobil podpore za to niti v svoji poslanski skupini,
                  niti nisem uspel, kljub vsem prizadevanjem, zbrati za to desetih podpisov. Na
                  matično delovno telo in Vlado si pri tem seveda, glede na rezultate glasovanja v
                  drugi obravnavi, še pomisliti nisem upal.</p>
               <p>Obrazložitev tega amandmaja pa je dovolj jasna. "Zaradi gospodarskega položaja
                  Republike Slovenije menimo", pravijo dekani univerze v Ljubljani, "da je primerno
                  in moralno sprejemljivo, da se z zakonom določa in izplačujejo plače enako za
                  funkcionarje in druge zaposlene. Težavnost dela in zahtevnost delovnih ter
                  izobrazbenih pogojev naj bo gradirana v plačilnem razredu z ustreznim količnikom".
                  Gre torej, ne za to, da bi se izplačevale enake plače, ampak gre za enak način
                  določanja plač na osnovi istega zakona. Trije vloženi sklepi po sprejetju zakona
                  pa ne urejajo tega vprašanja, ki je politično vprašanje in ne denarno, finančno,
                  proračunsko ali celo tarifno vprašanje na način urejanja, načina povečevanja ali
                  zmanjševanja poslanskih in funkcionarskih plač iz meseca v mesec; torej z
                  mehanizmom izračunavanja tistega prilagajanja plače z dogajanjem, sprotnim
                  dogajanjem. To predlagajo na način, ki ne pomeni enakega načina določanja plač
                  poslancev in drugih funkcionarjev, ampak predlagajo vsi trije pravzaprav relativno
                  zapleten mehanizem za enako povečevanje plač iz meseca v mesec, kot bi to izhajalo
                  za poslance iz tega zakona, ki zanje ne velja, s poizkusom, da bi to izhajalo
                  zanje iz zakona, ki zanje velja, ki pa tega ne določa na takšen način. Tako se
                  seveda političnega vprašanja, ki je bilo resno sproženo v prejšnji obravnavi, v
                  drugi obravnavi, ne da pomesti pod preprogo.</p>
               <p>Sam bom za prvi sklep, ki je pač najbližje, čeprav zelo daleč temu, kar je
                  zahtevala univerza v Ljubljani, glasoval. Bi pa od ljudi, ki se že leto dni in več
                  zavzemajo in prizadevajo za enak položaj poslancev, ne pa za enake plače, pač
                  pričakoval več doslednosti, kot so jo izkazali s temi tremi sklepi.</p>
            </sp>
            <sp xml:id="SDZ1-Redna-19-1994-03-24.sp158">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kociper je bil prvi.</p>
            </sp>
            <sp xml:id="SDZ1-Redna-19-1994-03-24.sp159">
               <speaker>ŠTEFAN KOCIPER:</speaker>
               <p>Gospodu Potrču moram reči, da tistega, kar ni bilo povedano tukaj - mislim, da ni
                  korektorno <stage>(on zelo rad govori o korektnosti)</stage> in v načinu razprave
                  ni bilo korektno - da je podtaknil podpredlog sklepa. Želeli smo v najboljši volji
                  in veri operacionalizirati ta sklep tako, kot je prav in po posvetu smo tudi to
                  storili. Ne bi bilo prav <stage>(in mislim, da bi bilo prav, da bi čim prej
                     glasovali)</stage>, da bi zdaj tukaj drug drugega prepričevali, kdo je bolj
                  socialen ali pa zagovornik, da ne rečem kaj drugega. V glavnem gre za usklajevanje
                  z istim inštrumentom plač vseh zaposlenih in plač funkcionarjev. Hvala lepa.</p>
            </sp>
            <sp xml:id="SDZ1-Redna-19-1994-03-24.sp160">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-19-1994-03-24.sp161">
               <speaker>ZMAGO JELINČIČ:</speaker>
               <p>Hvala lepa za besedo. Moram reči, da me je izredno ganila velika skrb za slovenski
                  narod, ki so jo pokazali tako gospodje z rdeče strani, kot gospoda s črne strani.
                  Vendar mislim, da je to gospod Stendhal že napisal v enem od svojih romanov. Jaz
                  nisem za to, da bi šli zopet v tisti čas, ki smo mu nekako rekli, "bodimo enaki v
                  revščini" -  in potem so bili eni enaki, eni pa bolj enaki.</p>
               <p>To smo že doživljali in vemo, kam nas je to pripeljalo. In, da si gospodje zdaj
                  tukaj nabirajo politične pike, mislim, da to ne gre. Konec koncev pa bi rekel, da
                  tudi pepelnična sreda ni ravno zdaj, pa tudi blizu ni, tako da bi se posipali s
                  pepelom. Hvala lepa.</p>
            </sp>
            <sp xml:id="SDZ1-Redna-19-1994-03-24.sp162">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Redna-19-1994-03-24.sp163">
               <speaker>JOŽEF KOPŠE:</speaker>
               <p>Gospodje. Jaz mislim, da ni samo meni smešno to dogajanje, ampak marsikomu. Ker ta
                  gospoda iz "Stendhal" koalicije je zelo zanimiva, ker lansko leto, ko je Slovenska
                  nacionalna stranka predlagala in dosegla znižanje plač, sem od teh podpisnikov,
                  teh amandmajev od spodaj, osebno doživel v kantini, da sem idiot, da sem bedak,
                  ker sam sebi režem plačo. Naenkrat ste postali zelo socialni, predvsem zato, ker
                  kamera tam stoji in teče.</p>
            </sp>
            <sp xml:id="SDZ1-Redna-19-1994-03-24.sp164">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pavlica ima besedo.</p>
            </sp>
            <sp xml:id="SDZ1-Redna-19-1994-03-24.sp165">
               <speaker>MILOŠ PAVLICA:</speaker>
               <p>Gospod Kopše, jaz sicer nerad uporabljam te besede, ampak, to kar ste povedali, je
                  navadna laž.</p>
            </sp>
            <sp xml:id="SDZ1-Redna-19-1994-03-24.sp166">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. <stage>(Vmes MILOŠ PAVLICA: Saj izglasovane listke imamo še zdaj in
                     lahko jih damo.)</stage> Prosim, da se dogovorite te stvari zunaj. Replika,
                  prosim, gospod Kopše.</p>
            </sp>
            <sp xml:id="SDZ1-Redna-19-1994-03-24.sp167">
               <speaker>JOŽEF KOPŠE:</speaker>
               <p>To ni laž, predvsem ne za vas, gospod kolega poslanec, ki ste dva meseca bili
                  prostovoljni poslanec, pozneje pa ne več. Zakaj pa ne?</p>
            </sp>
            <sp xml:id="SDZ1-Redna-19-1994-03-24.sp168">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz to razpravo zaključujem. Prehajamo na odločanje. Na glasovanje
                  dajem sklep, ki ga je predlagala poslanska skupina Združene liste. Prvi sklep, ki
                  ga imate tudi v pregledu amandmajev. Ugotovimo sklepčnost! <stage>(62
                     prisotnih.)</stage></p>
               <p>Proceduralno imate gospod Pregelj? Se odpovedujete? Krasno.</p>
               <p>Kdo je za? <stage>(17 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da sklep ni sprejet.</p>
               <p>Imamo sklep, ki ga prav tako predlaga poslanec Združene liste, gospod Miloš
                  Pavlica: "Na osnovi 24. člena zakona o poslancih se od prvega dne po uveljavitvi
                  zakona o razmerjih plač v javnih zavodih, državnih organih ter organih državnih
                  skupnosti osnova za obračun plač poslancev ne usklajuje, ampak ostaja na zatečeni
                  ravni, dokler ne doseže 50% povprečne mesečne plače na zaposlenega v gospodarstvu
                  Republike Slovenije". Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da sklep ni sprejet.</p>
               <p>Imamo še sklep, ki ga predlaga poslanska skupina Slovenskih krščanskih demokratov:
                  "Državni zbor nalaga Odboru za notranjo politiko in pravosodje, da v najkrajšem
                  času pripravi spremembe zakonov, s katerimi se bodo plače vseh funkcionarjev,
                  predsednika države, predsednika in ministrov Vlade, predsednika Državnega sveta,
                  sodnikov Ustavnega sodišča, poslancev, ki so vezane na zakon o poslancih
                     <stage>(Uradni list 48/92)</stage> usklajevale na enak način kot izhodiščna
                  plača za prvi tarifni razred, dogovorjeno s kolektivno pogodbo za negospodarske
                  dejavnosti". Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da sklep ni sprejet.</p>
               <p>S tem kolegice in kolegi zaključujem to točko dnevnega reda.</p>
               <p>Prehajamo na <title>7. TOČKO DNEVNEGA REDA</title>.</p>
               <p>To je na <title>TRETJO OBRAVNAVO PREDLOGA ZAKONA O SPREMEMBAH IN DOPOLNITVAH
                     STANOVANJSKEGA ZAKONA</title>.</p>
               <p>Predlog zakona je za tretjo obravnavo pripravila Vlada Republike Slovenije.</p>
               <p>Želi besedo predstavnik Vlade? Prosim, gospod minister dr. Gantar.</p>
               <p>Kolegice in kolegi, lepo prosim za malo več miru v dvorani.</p>
            </sp>
            <sp xml:id="SDZ1-Redna-19-1994-03-24.sp169">
               <speaker>DR. PAVEL GANTAR:</speaker>
               <p>Gospod podpredsednik, poslanke in poslanci! Pravzaprav bi povedal to, da ne bi
                  želel podrobneje obravnavati teh predlogov, ki so že vsi pasirali drugo obravnavo
                  in odbor. Predlagal bi, da se kar gre k amandmajem. Hvala.</p>
            </sp>
            <sp xml:id="SDZ1-Redna-19-1994-03-24.sp170">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog zakona je obravnaval Odbor za infrastrukturo in okolje kot
                  matično delovno telo.</p>
               <p>Želi besedo poročevalec odbora? Prosim, gospod Žarko Pregelj.</p>
            </sp>
            <sp xml:id="SDZ1-Redna-19-1994-03-24.sp171">
               <speaker>ŽARKO PREGELJ:</speaker>
               <p>Spoštovani! Odbor je obravnaval amandmaje, ki so prispeli do seje odbora prejšnji
                  teden in se do njih opredelil. Opredelitev je razvidna iz poročila. Opozoril pa bi
                  vas, da ste dobili na mizo nov pregled, kjer so vključeni tudi amandmaji, ki so
                  prispeli do današnjega dne, do katerih pa se odbor še ni opredelil. Hvala.</p>
            </sp>
            <sp xml:id="SDZ1-Redna-19-1994-03-24.sp172">
               <speaker>PODPREDSEDNIK VLADIMIR TOPLER:</speaker>
               <p>Hvala lepa poročevalcu odbora. Želi besedo predstavnik sekretariata?
                     <stage>(Ne.)</stage></p>
               <p>V skladu s poslovnikom dajem besedo predstavnikom poslanskih skupin. Gospod Žarko
                  Pregelj, kot predstavnik Slovenske ljudske stranke.</p>
            </sp>
            <sp xml:id="SDZ1-Redna-19-1994-03-24.sp173">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke ugotavlja, da je zakon o
                  spremembah in dopolnitvah stanovanjskega zakona, ki je sicer v tretji obravnavi,
                  na videz v fazi, ko naj bi se opravila zgolj formalnost. Ker pa so bile v drugi
                  obravnavi sprejete določene spremembe oziroma so bili skorajda vsi členi zakona
                  spremenjeni, in je bistveni člen - to je 13. člen - tudi bil amandmiran, potem je
                  v bistvu ta faza v resnici še vedno, če lahko tako rečem, vroča in se utegnejo
                  zgoditi spremembe, ki bodo celo koncept zakona popolnoma spremenile.</p>
               <p>Ugotavljamo, da rešitve, ki so nastale v drugi obravnavi, ne zadovoljujejo ne
                  lastnikov, kakor tudi ne bivših imetnikov stanovanjske pravice. Obe združenji sta
                  se na našem poslanskem klubu večkrat oglasili in dajali različne predloge. Na
                  podlagi teh razgovorov smo tudi predlagali nekaj amandmajev, ki poskušajo nekako
                  urejati to dokaj nepregledno tematiko in najti neko sorazmerno kompromisno
                  rešitev.</p>
               <p>Jasno je, da  bo težko priti do rešitve, če bomo zgolj glasovali o teh amandmajih
                  brez posebnih opredelitev na eni strani Vlade, na drugi strani tudi matičnega
                  odbora. Vsekakor pa poslanska skupina Slovenske ljudske stranke meni, da je prav,
                  če bi predlagane amandmaje zbor sprejel in bi na ta način razrešil tista najbolj
                  pereča nesoglasja med obema prizadetima skupinama, tako lastnikov, ki bodo dobili
                  vrnjeno premoženje kot tudi bivših imetnikov stanovanjske pravice.</p>
               <p>Poslanska skupina meni, da je predvsem neprimeren tretji model in ga z nekaj
                  amandmaji zavrača. V kolikor bi se razprava in odločanje v zboru tako odvijalo, da
                  bi bila na koncu predvsem sprejeta prvi in drugi model in še nekaj spremljevalnih
                  amandmajev, menimo, da bi zakon lahko bil operativen, sicer v nasprotnem primeru
                  je verjetno boljše, da ga sploh ni. Hvala.</p>
            </sp>
            <sp xml:id="SDZ1-Redna-19-1994-03-24.sp174">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine besedo?</p>
               <p>Besedo dajem poslankam in poslancem. Prosim, gospod Černelič.</p>
            </sp>
            <sp xml:id="SDZ1-Redna-19-1994-03-24.sp175">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci! Na odboru sem glasoval
                  proti temu, da bi se tretja obravnava dejansko izvedla in bom glasoval tudi proti
                  sprejetju do konca tega zakona, ker po mojem kljub amandmajem ne rešuje niti
                  pravic lastnikov oziroma novih lastnikov in prav tako ne rešuje pravic dosedanjih
                  stanovalcev, kot je že povedal gospod pred menoj.</p>
               <p>Sprejeti zakon bo po mojem "zmrznil" ob prvih primerih reševanja. Po mojem boste
                  najbrž danes brez mojega glasu kljub temu sprejeli zakon v tretji obravnavi in bo
                  potem potrebno po sprejetju zakona vložiti takojšnjo spremembo zakona na novih
                  temeljih, ki bodo dejansko upoštevali vrednost lastnine ob nacionalizaciji, ob
                  upoštevanju bremen, ki so bila v tistem trenutku tudi lahko ali niso bile na tej
                  lastnini, upoštevali vlaganje uporabnikov ali države v času vzetega premoženja,
                  dodali seveda odškodnino za čas odvzete lastnine upravičencu in ob končni bilanci
                  vsakega primera, vsakega objekta posebej dejansko določili vrednosti, ki jo je ena
                  ali druga stran dolžna poravnati, če hoče v bistvu na nek način dobiti pravico.
                  Lastnik bi tako sam odločil, ali se mu splača objekt prodati ali pa dejansko
                  doplačati tisto, kar je dolžan doplačati, ali pa bi ob tem celo lahko v nekem
                  primeru dobil dodaten denar. Stanovalec pa bi dejansko svoja vlaganja v tem času,
                  če je seveda vlagal, dobil povrnjena in bi jih lahko vložil v novo stanovanje; s
                  tem pa seveda tu ne bi bilo dovolj, ampak bi morali dejansko poskrbeti za možnosti
                  kreditiranja, predvsem, da se razreši ta problem teh stanovalcev. Verjamem, da
                  marsikdo od teh, ki stanujejo v nacionaliziranih stanovanjih, ki so v postopku
                  denacionalizacije, so ti ljudje lahko tudi mladi, ki nimajo nobene zveze z
                  državnimi postopki takrat in so seveda ta trenutek v hudi stiski. Prav tako pa
                  tudi lastniki, za katere se pravzaprav zadeva skozi ta zakon ne rešuje.</p>
               <p>Zato še enkrat jasno povem, da bom glasoval proti sprejemu tega. Hvala lepa.</p>
            </sp>
            <sp xml:id="SDZ1-Redna-19-1994-03-24.sp176">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger ima besedo.</p>
            </sp>
            <sp xml:id="SDZ1-Redna-19-1994-03-24.sp177">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Kot je že povedal gospod Pregelj,
                  predsednik odbora, da se do nekaterih amandmajev niso v tem matičnem delovnem
                  telesu opredeljevali, pa so vendarle predloženi. Jaz sem sam predložil v imenu
                  desetih poslancev amandma, ki ga imate pred seboj, v zvezi s tistim delom, kjer se
                  govori - jaz bi vas prosil, pri pisanju je prišlo <stage>(v prvi vrsti)</stage> do
                  napake: ne gre za lastnike prejšnjih "družinskih", ampak prejšnjih "družbenih"
                  stanovanj, tako, da bi vas prosil, da to upoštevate; mislim, da ste sami že
                  opazili, za kaj gre. - Moram povedati, da je iz tega jasno razvidno, iz te moje
                  obrazložitve, da lastniki družbenih stanovanj, med katere spada tudi Zavod za
                  pokojninsko in invalidsko zavarovanje, niso  odvajali teh sredstev v okviru sklada
                  na nivoju države in mislim, da bi bilo nesprejemljivo, da bi to s tem zakonom
                  uvedli. Kajti, mi smo s sistemskim zakonom o pokojninskem in invalidskem
                  zavarovanju jasno napisali, da se formirata znotraj Zavoda za pokojninsko in
                  invalidsko zavarovanje dva temeljna sklada, to je kapitalski sklad in stanovanjski
                  sklad. Sklad smo formirali z zakonom o pokojninskem in invalidskem zavarovanju, ki
                  velja za to, da bo seveda tudi ta takoimenovana lastnina, ta sredstva na področju
                  stanovanj v pokojninskem skladu ostala, da bi se v tem skladu plemenitila, da bi v
                  tem skladu z njimi gospodaril upravni odbor itn. In ni sprejemljivo, da bi zdaj
                  začeli del sredstev, ki so predvidena po teh spremembah, združevati v stanovanjski
                  sklad na nivoju republike.</p>
               <p>Zato vas prosim, poslanke in poslanci, v imenu vseh teh desetih poslancev, s
                  katerimi sem to predložil, ko bomo glasovali o amandmajih, da podprete ta amandma,
                  ker menim, da bi bilo krivično, da bi zdaj še iz tega stanovanjskega sklada
                  odvajali sredstva, ki so še kako potrebna prav stanovanjskemu skladu in tudi
                  upravnemu odboru za nadaljnje reševanje stanovanjskih problemov na področju
                  pokojninskega in invalidskega zavarovanja Slovenije. Hvala.</p>
            </sp>
            <sp xml:id="SDZ1-Redna-19-1994-03-24.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Sisinger. Gospod Šetinc ima besedo.</p>
            </sp>
            <sp xml:id="SDZ1-Redna-19-1994-03-24.sp179">
               <speaker>MAG. MARJAN ŠETINC:</speaker>
               <p>Hvala za besedo, gospod podpredsednik. Spoštovane poslanke in poslanci. V naši
                  poslanski skupini smo se odločili, da vložimo dva amandmaja, ki na nek način
                  vzpostavljata tisto ravnotežje, ki ga je sedanja rešitev pravzaprav vzpostavila.
                  Neravnotežje je v tem, da so pridobljene pravice nekaterih, torej tistih, ki v
                  denacionaliziranih stanovanjih bivajo, na nek način okrnjene in to bistveno. Naš
                  namen in namen teh amandmajev je, da bi na nek način ohranili to pridobljeno
                  pravico tudi v novi ureditvi.</p>
               <p>Mi se seveda zavedamo, da gre pravzaprav tukaj za vrsto problemov. Kot vsi dobro
                  vemo, je reševanje stanovanjskih zadev vezano tudi na problem denacionalizacije.
                  Mi vemo, da je sam zakon o denacionalizaciji povzročil vrsto problemov. Jaz upam,
                  da ko bomo sprejeli ta zakon, da bomo na nek način vzpostavili tudi pogoje za to,
                  da se neke disporcije v zakonu o denacionalizaciji tudi kar se da kmalu rešijo.
                  Kot vemo, zakon o denacionalizaciji prenaša odločanje v zvezi z nacionaliziranim
                  premoženjem na upravičenca do denacionalizacije. S tem je država na nek način
                  prenesla na eno skupino državljanov neko, jaz temu pravim, izvorno pravico in
                  dolžnost države. In prav zaradi tega se mi zdi zelo pomembno, da mi danes
                  pravzaprav ta zakon sprejmemo in bi apeliral tudi na to, da ga sprejmemo z
                  amandmaji, ki jih je predlagala poslanska skupina LDS. Toliko zaenkrat. Ko bomo pa
                  obravnavali amandmaje, bi pa želel tudi pojasniti še stališča v zvezi z amandmaji.
                  Hvala lepa.</p>
            </sp>
            <sp xml:id="SDZ1-Redna-19-1994-03-24.sp180">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč ima besedo.</p>
            </sp>
            <sp xml:id="SDZ1-Redna-19-1994-03-24.sp181">
               <speaker>MIRAN POTRČ:</speaker>
               <p>Hvala lepa. Zakon dovolj intenzivno - vsaj nekateri, ki smo se pri njem angažirali
                  - obravnavamo nekaj mesecev. Šel je skozi nekaj različnih faz v Vladi, od
                  odklonilnih stališč do iskanja rešitev, skozi nekaj faz v Državnem zboru, od
                  iskanja novih modelov, pa do dopolnjevanja modelov, ki jih je ponudila Vlada. To
                  govorim iz razloga, ker bi rad povsem na kratko rekel dvoje.</p>
               <p>Sam - ker sem imel mnogo drugih predlogov - z rešitvami nisem zadovoljen. Moram pa
                  se čuditi tistim, ki danes ugotavljajo, da bi bilo koristno, da bi razmislili,
                  kakšne še tretje, četrte, petnajste nove rešitve iskati. Mislim, da je bilo za to
                  vsaj pol leta dovolj časa in prepričan sem, da razmišljati danes o tem, da se tudi
                  nepopolne, slabe, ne najboljše in podobne rešitve ne sprejmejo, pomeni
                  poslabševati konkreten položaj mnogih subjektov, ki jih ta zakon le na nek način
                  rešuje. Zato gre pri taki trditvi lahko za dvoje: ali za premajhno poznavanje
                  vsebine zakona in rešitev <stage>(ob soglašanju s tem, da so slabe in niso
                     idealne)</stage> ali pa za to, da se s tako trditvijo želi, da se ne ponudijo
                  nobene rešitve, da bi imeli razlaščenci oziroma denacionalizacijski upravičenci
                  pravzaprav več možnosti in nobene skrbi v zvezi s tem.</p>
               <p>To govorim na začetku iz razloga, ker se sam - še enkrat pravim, kljub
                  nezadovoljstvu - izrecno zavzemam <stage>(in tudi v poslanski skupini)</stage> za
                  to, da se zakon sprejme vsaj v tisti meri, v kateri je bilo mogoče v Državnem
                  zboru in ob sodelovanju z idejami, ki jih je oblikovala Vlada, priti do nekih
                  rešitev.</p>
               <p>Mi v poslanski skupini se nismo odločili, da bi še enkrat v tretji obravnavi
                  načenjali model, ki je bil v drugi obravnavi sprejet. Zdelo se nam je nekorektno
                  do vseh vas, ki ste spremembo modela v drugi obravnavi zavrnili. In spreminjati
                  model bi pomenilo zahtevati ponovno dolge, dolge razprave za približno enak
                  rezultat. Zato smo dali samo nekatere konkretne dopolnitve na model, kakršen je
                  bil v drugi obravnavi sprejet.</p>
               <p>Rad pa bi povedal, da se nam zdi z - ali brez - dopolnili, ki jih bom razložil
                  kasneje, ko bodo konkretno v obravnavi - dva sta Vlada in odbor tudi podprla, šest
                  pa ne; moram reči, da za nekatere razumem, da jih ni, za nekatere mi ni jasno in
                  mislim, da je šlo za površnost v pregledu teh amandmajev, da niso bili podprti,
                  toda to le ni bistveno - ampak ne glede na to, ali bodo amandmaji sprejeti ali ne,
                  bom sam in poslanci v naši skupini glasoval za sprejem zakona.</p>
               <p>Za to je zelo veliko argumentov. Poglejte, navedel bom samo nekatere.</p>
               <p>Prvič. Ta zakon rešuje tudi tiste, ki zdaj že mesece čakajo, da bi odkupili
                  stanovanje, ki je bilo pred dvema letoma rezervirano za denacionalizacijo, pa se
                  denacionalizacijski upravičenci niso javili. Rok je potekel, vendar občine tem
                  stanovanja ne prodajajo, ker pravijo, da to v zakonu ni posebej urejeno. Jaz ne
                  vem <stage>(ker nimam podatkov)</stage>, ali jih je 30 ali eden ali 500. Ampak, če
                  je eden in če ima interes, ne vem zakaj bi ga pustili brez tega zakona čakati še
                  naslednje tri mesece ali pa večno, da ne bo mogel kupiti stanovanja.</p>
               <p>Drugič. S tem zakonom se omogoča nakup stanovanj podjetjem, ki so v lasti držav,
                  ki so ali še niso uradno nastale, iz območja drugih republik bivše SFRJ. Spet ne
                  vem, koliko jih je. Predpostavljam, da vsaj nekaj 10. Če je tam interes mnogo več.
                  Prosim? 250. Torej 250 jih je. Če ne bomo sprejeli zakona, tem dvestopetdesetim te
                  pravice ne dajemo. Ne vemo spet, ali jo bodo kdaj dobili ali je ne bodo
                  dobili.</p>
               <p>Mi s tem zakonom le urejamo neke načine, ki niso idealni, slabi so, ampak neke
                  načine za te najemnike v denacionaliziranih stanovanjih. Mi urejamo nekatera
                  vprašanja njihovih pravic: vprašanja odpovedi najemne pogodbe, če nobena rešitev
                  ni sprejeta; vprašanje prepovedi prodaje, če bi šlo za željo, da se izkorišča
                  sedanja konjuktura in iščejo dobički na tej podlagi; mi deloma rešujemo vprašanja
                  hišnikov, sicer po veljavnem zakonu <stage>(pustimo, kako bodo lastninili)</stage>
                  se lahko odpove tudi, če je pred desetimi leti prišel do tega, da je enostavno po
                  krivdi hiše, ne hišnika, ta nekdo prenehal biti hišnik. Zdaj bi po zakonu lahko
                  dobil odpoved in to brez vsega, praktično na cesto.</p>
               <p>Mislim, da gre za stotine ljudi, ki jih ta zakon rešuje in na novo neke pravice
                  daje, da bi bilo treba res temeljito premisliti, ne glede na to ali smo z njim
                  zadovoljni ali ne, da ga v celoti ne sprejmemo. Bom pa zelo vesel, če se bo kdo od
                  poslancev, ki tudi ni zadovoljen z rešitvami <stage>(za mene pa najbrž veste, da
                     nisem, ker sem ga s tem veliko gnjavil)</stage>, oglasil in javil, da skupaj
                  razmišljamo, kako bi eventualno ta ali zakon o denacionalizaciji dopolnili in
                  popravili, ne pa da to delamo zdaj še pol leta in s tem ne pomagamo, da se reši
                  vsaj tisto, kar se rešiti da. Hvala lepa.</p>
            </sp>
            <sp xml:id="SDZ1-Redna-19-1994-03-24.sp182">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač ima besedo.</p>
            </sp>
            <sp xml:id="SDZ1-Redna-19-1994-03-24.sp183">
               <speaker>JANEZ KOPAČ:</speaker>
               <p>Hvala lepa. Moja diskusija bo izzvenela bolj kot vprašanje predlagateljem
                  amandmajev iz vrst Slovenske ljudske stranke. Eno od njihovih dopolnil je tudi
                  dopolnilo k 20. členu tega predloga zakona in pravi, povedano na kratko, da vsak
                  upravičenec do denacionalizacije, skratka, če ima problem in bi rad svojega
                  sorodnika vselil v to konkretno stanovanje, to lahko naredi. Pomembno je pa to:
                  drugo enakovredno stanovanje je bivšemu imetniku stanovanjske pravice dolžna v
                  roku enega leta, da rečem po domače, zagotoviti država. Imetnik stanovanjske
                  pravice, torej ta, ki bi zdaj to enakovredno stanovanje dobil, bi pa le-tega lahko
                  odkupil po določbah stanovanjskega zakona. Ta amandma, ki je sicer eden od mnogih,
                  po moji zelo zelo približni oceni stane približno v prvem koraku okrog 55 milijard
                  tolarjev. <stage>(To je toliko kot tisti amandma, ki ga je pri drugi obravnavi
                     vložila skupina poslancev s prvo podpisanim gospodom Potrčem in je bil kasneje
                     z veliko večino glasov zavrnjen.)</stage> Vendar v drugem koraku bi država
                  nekaj tega dobila nazaj, ker bi seveda odprodala ta stanovanja po nerealno nizki
                  ceni v skladu s stanovanjskim zakonom. Tako bi se končni efekt ustavil nekje pri
                  strošku okrog 45 milijard tolarjev; res, zelo približno govorim. To pomeni dobre
                  3% bruto domačega proizvoda.</p>
               <p>Ker pa seveda predstavlja to obveznost v naslednjem letu od sprejetja zakona
                  naprej, pomeni v letu 1994 in še en kos leta 1995. In ker teh sredstev seveda ni,
                  bi to po mojem globokem prepričanju pomenilo povečanje obsega slovenskega javnega
                  dolga za več kot 10% obstoječe vsote.</p>
               <p>Ob vseh teh številkah, ki izhajajo strogo iz tega, kar piše v tem amandmaju,
                  sprašujem predlagatelje, če se morda s tem svojim predlogom niso zmotili, ali so
                  dejansko mislili to, kar je tukaj napisano? Hvala lepa.</p>
            </sp>
            <sp xml:id="SDZ1-Redna-19-1994-03-24.sp184">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj ima repliko.</p>
            </sp>
            <sp xml:id="SDZ1-Redna-19-1994-03-24.sp185">
               <speaker>ŽARKO PREGELJ:</speaker>
               <p>Spoštovani! Odgovarjam in hkrati repliciram gospodu Kopaču. Namreč, predlagatelji
                  amandmaja smo pač ta amandma prevzeli, kot sem že uvodoma povedal, s strani
                  Združenja lastnikov. Menim, da je prav, da to povemo, kajti naša poslanska skupina
                  pri tem zakonu nima nobenih neposrednih interesov. Kot sem že prej omenil, sta se
                  obe združenji, tako bivših imetnikov stanovanjske pravice kot lastnikov, ki jim bo
                  vrnjeno premoženje, pri nas oglasili. Obljubili smo jim pač pomoč in smo te
                  amandmaje vložili.</p>
               <p>Ta vaša ocena, da je ta naš amandma toliko težek, je popolnoma neumestna oziroma
                  mislim, da nimate prave podlage, oziroma sprašujem vas, ali imate natančno
                  številko stanovanj, ki se bodo vrnila? Na komisiji za lastninsko preoblikovanje
                  smo dobili določene statistične podatke, toda iz tistih podatkov se ne da
                  razvideti, za koliko stanovanj gre in za koliko stanovanjskih hiš, ker so podatki
                  pomešani.</p>
               <p>Vlada je bila opozorjena s strani odbora že pri predhodnih fazah, naj čim prej
                  pripravi čim bolj točne podatke o številu stanovanj, ki se bodo vračala. Sedaj je
                  sicer po koncu denacionalizacije že znano dokaj točno število vloženih zahtev.
                  Tudi je že večje število stanovanj vrnjenih. To število je že poznano, ampak ne v
                  celoti. Vsi podatki, ki jih Vlada nam posreduje, so taki, da se ne da iz njih
                  jasno razvideti, koliko stanovanj se vrača in je tudi vaša ocena hudo zelo
                  približna. S tem, ko dajete tako približno oceno, v resnici manipulirate in
                  poskušate modele, ki bi dejansko nekje pravično razreševali to problematiko,
                  enostavno podcenjevati oziroma jih dajati v drugotni položaj, kot češ saj bodo
                  povzročali take stroške, da država ne bo zmogla. Noben model tukaj ni zastonj.
                  Tudi tisti, ki zgleda najmanjši, če bo najmanjši za državo, bo pa izredno velik za
                  lastnike oziroma za imetnike stanovanjske pravice.</p>
               <p>Menim, da je treba le startati iz tistega izhodiščnega položaja, da si je država
                  takrat po vojni prilastila določeno premoženje, ga 40 let uporabljala, bila tak
                  ali drugačen lastnik. Sedaj se je odločila, da ga vrne in prav je, da postopa
                  tako, kot postopa z ostalimi nepremičninami po zakonu o denacionalizaciji.</p>
               <p>Jaz sem šel pred to obravnavo natančno pogledat zakon o denacionalizaciji in sem
                  ugotovil, da je v tistem zakonu postavljen dober sistem, ki se pa žal za
                  stanovanja ne uporablja. Uporablja pa se iz razumljivega razloga, ker gre za
                  velikansko vrednost. In verjetno je razumljivo vsem, da država določenih dolgov do
                  upravičencev do denacionalizacije oziroma do bivših imetnikov stanovanjske
                  pravice, ne bo zmogla plačati ne v enem letu, ne v dveh letih, verjetno niti ne v
                  desetih letih. Toda, če bo pa poskušala leto za letom nekaj le vračati, verjetno
                  bo uspela v določenem času te krivice, ki so bile v preteklosti storjene, nekako
                  popraviti.</p>
               <p>Zato menim, da ni nobene osnove, da se pavšalno zavračajo taki amandmaji. Prav bi
                  bilo, da bi imeli za vsak tak model točno določene tudi finančne posledice. Toda
                  niti Vlada za svoje modele še ni dala finančnih posledic. Tiste grobe ocene so
                  popolnoma brez osnove. Sploh, če se izkaže, da teh stanovanj ne bo 10 tisoč, da bo
                  verjetno na koncu največja številka okrog 3 tisoč. Menim, da je potrebno, ali še
                  malo počakati, da bodo podatki popolnoma jasni, čeprav bi po mojem mnenju lahko
                  bili, ali pa se odločiti za take modele, ki bodo prilagodljivi. Hvala lepa.</p>
            </sp>
            <sp xml:id="SDZ1-Redna-19-1994-03-24.sp186">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Gantar ima besedo. Replika, gospod Kopač? Izvolite,
                  imate repliko.</p>
            </sp>
            <sp xml:id="SDZ1-Redna-19-1994-03-24.sp187">
               <speaker>JANEZ KOPAČ:</speaker>
               <p>Saj mislim, da bo pojasnilo ministra Gantarja koristno. Rad bi pa rekel samo to.
                  Predpostavka, na podlagi katere sem računal in res sem se ogradil, da je stvar
                  zelo zelo približna, ampak kljub temu temelji na izračunu, ki nam je bil pri drugi
                  obravnavi predpostavljen kot izračun, koliko stane kakšna od variant. Spomnite se,
                  da smo imeli eno varianto od skupine poslancev s prvo podpisanim Miranom Potrčem
                  in predstavlja 56 milijard tolarjev, na podlagi nekih predpostavk. Potem smo imeli
                  drugo, skupine poslancev, s prvo podpisanim Marjanom Šetincem, ki je stala več kot
                  polovico tega, seveda pa manj <stage>(ne spomnim se točne številke)</stage>. No,
                  in smo imeli skratka vse te variantne izračune. Jaz sem samo zelo približno
                  naredil izračun na podlagi teh istih podatkov. In rad bi rekel še to. Vi ste
                  omenjali odplačevanje skozi leta. Vaš amandma je napisan "v enem letu". Zato sem
                  posebej rekel: v letu 1994 in še delčku leta 1995 bi se ta obveznost na državni
                  proračun "zvalila".</p>
               <p>Pa še eno stvar bi rad rekel. Jaz se povsem strinjam, da je država v preteklosti
                  naredila marsikaj narobe, vendar menim, da je tekoči denar, tekoči proračunski
                  denar zelo neproduktivno dajati za tovrstno popravljanje krivic, če so že to bile
                  krivice. Za to je seveda smiselno uporabiti neke druge instrumente, neko drugo
                  državno premoženje, v nedenarni obliki. To ja, ne pa svež denar, ki se tako zelo
                  potrebuje.</p>
               <p>Pa samo še eno primerjavo bi rad dal. Če drži ta moja predpostavka, da to stane
                  približno 45 milijard tolarjev <stage>(in prav veliko se nisem zmotil)</stage>,
                  naj vam povem samo to, da je vsaka dohodnina v tej državi, v lanskem letu, znašala
                  samo nekaj več kot 50 milijard tolarjev. To se pravi, ta vaš amandma k 20. členu
                  je <stage>(zdaj pa še malo bolj približno)</stage> vreden toliko, kot znaša zbrana
                  dohodnina v tej državi v enem letu. Hvala.</p>
            </sp>
            <sp xml:id="SDZ1-Redna-19-1994-03-24.sp188">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Pregelj.</p>
            </sp>
            <sp xml:id="SDZ1-Redna-19-1994-03-24.sp189">
               <speaker>ŽARKO PREGELJ:</speaker>
               <p>Spoštovani! Ta amandma velja zgolj za tiste upravičence do denacionalizacije, ki
                  stanovanje potrebujejo za reševanje lastnega stanovanjskega problema. Teh ni
                  veliko. In ko bomo imeli ta vhodni podatek, bomo lahko rekli, to je pa težko 45
                  milijard. Ne bodo mogli vsi te vhodne zahteve uporabiti, sploh, če imajo že svoje
                  stanovanjske hiše ali karkoli podobnega. Gre za izredno specifično populacijo,
                  kateri je bilo dejansko odvzeto stanovanje ali družinska hiša. Teh ni toliko. To
                  je določen zakon, zdaj na pamet ne vem, ki nekako določa, komu je bilo to vzeto.
                  Tako da menim, da je neumestno posploševati to na celoten model. V bistvu ta naš
                  amandma daje zgolj nekomu prednost, nič drugega.</p>
               <p>Kar se tiče pa roka enega leta. V enem letu naj bi država priskrbela enakovredno
                  stanovanje iz svojega fonda stanovanj, ki jih ima na voljo. So stanovanja.
                  Prejšnji minister je zagotavljal, da so določena stanovanja. Občine same jih tudi
                  imajo, pa jih skrivajo; tudi ti podatki se že pojavljajo. Tako da dejansko se da
                  uporabiti. Jasno pa je, da pravica, da tako stanovanje zdaj kupi bivši imetnik, ta
                  bi pa pomenila verjetno določene finančne posledice. Hvala.</p>
            </sp>
            <sp xml:id="SDZ1-Redna-19-1994-03-24.sp190">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Gantar ima besedo.</p>
            </sp>
            <sp xml:id="SDZ1-Redna-19-1994-03-24.sp191">
               <speaker>DR. PAVEL GANTAR:</speaker>
               <p>Spoštovani podpredsednik, spoštovane poslanke in poslanci. Najprej nisem mislil
                  kaj veliko govoriti, ampak zdaj bi pa nekaj stvari vendarle poudaril v tem zakonu.
                  Namreč, da je ta zakon treba pripeljati skozi tretjo obravnavo in stvari sprejeti,
                  kakor jih boste pač sprejeli. Mislim, da je preveč stvari, ki so povezane s tem
                  zakonom, ostalo. Bilo je že omenjeno to, da odkup stanovanj, ki so v lasti tujih
                  pravnih oseb, stoji, da odkup stanovanj, za katere ni bilo vloženega zahtevka za
                  denacionalizacijo, na ta način stoji, da zato prihaja manj denarja v slovenski
                  odškodninski sklad, da stoji vrednost točke, ker nimamo osnove, da bi jo
                  usklajevali in končno, ni priliva zato tudi v stanovanjski sklad od prodaje
                  stanovanj JLA. Vse to zdaj stoji, zato je s tem zakonom treba iti naprej.</p>
               <p>Rad bi pa povedal tole. Povsem se strinjam s tistimi poslanci, ki mislijo, da ta
                  zakon pravzaprav ni idealen, da ne bo rešil tega problema v skupno korist tako
                  enih in drugih, obeh zainteresiranih strani. Točno tako je in preprosto zato, ker
                  ta država, v tem trenutku nima tega denarja, da bi lahko to storila. To je ena
                  izmed povsem jasnih stvari. So tudi druge možnosti, ki so tu napisane, da bi lahko
                  do tega prišli. Zato mislim, da je ta zakon, pač odvisno, kako boste ravnali ob
                  amandmajih, treba sprejeti.</p>
               <p>Samo repliko bi rekel na to, kar je povedal gospod Pregelj. Gre za to, da je ta
                  člen, ki je tu napisan, seveda tako napisan, da pravzaprav omogoča, da vsakdo
                  razglasi nekega družinskega člana za člana, ki ima nerešen stanovanjski problem.
                  In ker je to daleč najlažja rešitev, da se reši stvar, bodo torej vsi lastniki
                  bolj ali manj <stage>(tako predvidevamo)</stage> šli skozi to pot. In to pa je za
                  državo povsem nesprejemljiva obremenitev. Številke, ki so bile tu postavljene, so
                  ocena, ki je relativno točna, kolikor je pač lahko točna v sedanjem stanju tega
                  procesa denacionalizacije. In mislim, da moramo biti pri tej oceni prej bolj
                  restriktivni kot pa manj restriktivni z vidika same države. Hvala lepa.</p>
            </sp>
            <sp xml:id="SDZ1-Redna-19-1994-03-24.sp192">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem in
                  prehajamo na odločanje po pregledu, ki ga imate. Proceduralno pripombo ima gospod
                  Pregelj.</p>
            </sp>
            <sp xml:id="SDZ1-Redna-19-1994-03-24.sp193">
               <speaker>ŽARKO PREGELJ:</speaker>
               <p>Spoštovani! Poslovnik predvideva, da se do amandmajev opredeli matično telo. Odbor
                  se je opredelil do tistih amandmajev, ki so bili takrat na voljo. Ker so dodatni
                  amandmaji prišli danes, se odbor do njih ni mogel opredeliti. Glede na to, da je
                  problematika, kot vsi razumemo, zelo pisana, predlagam, da sprejmemo proceduralni
                  sklep, naj se do teh, na novo vloženih amandmajev opredeli tudi matični odbor in
                  tudi Vlada naj bi še prej povedala mnenje o vsakem amandmaju, ne šele tik pred
                  glasovanjem. Hvala lepa.</p>
            </sp>
            <sp xml:id="SDZ1-Redna-19-1994-03-24.sp194">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem takšen proceduralni sklep, da se do amandmajev opredeli še Odbor
                  za infrastrukturo kot matično delovno telo, na glasovanje. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da smo sprejeli takšen sklep.</p>
               <p>Prekinjam to točko dnevnega reda. Nadaljevali jo bomo,  ko bomo imeli poročilo
                  odbora.</p>
               <p>Prehajamo na naslednje točke, to je sklop točk o sodiščih. Prehajamo najprej na
                     <title>8. TOČKO DNEVNEGA REDA, PREDLOG ZAKONA O SODIŠČIH</title>.</p>
               <p>Predlog zakona je za tretjo obravnavo pripravila Vlada Republike Slovenije.</p>
               <p>Želi besedo predstavnik Vlade? <stage>(Ne želi.)</stage> Predlog zakona je
                  obravnaval Odbor za notranjo politiko in pravosodje kot matično delovno telo.
                  Prosim gospoda Pukla kot poročevalca, da predstavi mnenje.</p>
            </sp>
            <sp xml:id="SDZ1-Redna-19-1994-03-24.sp195">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Gre za tretjo obravnavo zakona o
                  sodiščih. V prvem in drugem branju smo predstavili osnovno zamisel te
                  organizacije, ki je bila na tem zboru sprejeta. Naš odbor je pri tretjem branju
                  ugotovil, da so bili upoštevani amandmaji iz drugega branja in zavzel je stališče
                  do amandmajev, ki so bili vloženi <stage>( stališče imate v pregledih
                     amandmajev)</stage>. Pri tem je odbor upošteval mnenje Sekretariata za
                  zakonodajo in predloge ter sugestije vseh, ki so že sodelovali v prvem in drugem
                  branju; sam je sprejel le redakcijski amandma. Tako da odbor priporoča, da zbor
                  zakon v tretji obravnavi sprejme, pri tem pa upošteva stališče odbora in podpre
                  tiste amandmaje, ki jih je sprejel odbor, katere podpira odbor in glede na
                  konsistenco ne podpre amandmajev, ki jih odbor ni sprejel.</p>
               <p>Gre še za amandmaje, ki so se pojavili danes na mizi <stage>(in nekateri so precej
                     obsežni)</stage>. Teh odbor ni obravnaval in meni, da to tudi ni potrebno.
                  Glede na konsistenco smo sprejeli zakon, ki je bil predložen za tretje branje. Vsi
                  amandmaji, ki posegajo v materijo, niso v skladu s to konsistenco in jih gotovo
                  naš odbor ne bi podprl. Če gre za redakcijske amandmaje, za izboljšavo, je svoje
                  mnenje povedala Vlada, ki je tu navzoča. Hvala.</p>
            </sp>
            <sp xml:id="SDZ1-Redna-19-1994-03-24.sp196">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Puklu. Želi besedo predstavnik Sekretariata za zakonodajo in
                  pravne zadeve? <stage>(Ne želi.)</stage> Želijo besedo predstavniki poslanskih
                  skupin? Ne vidim nikogar. Besedo dajem kolegom poslancem in kolegicam poslankam.
                  Ker ni nobenega prijavljenega... Gospod Černelič.</p>
            </sp>
            <sp xml:id="SDZ1-Redna-19-1994-03-24.sp197">
               <speaker>FRANC ČERNELIČ:</speaker>
               <p>Spoštovani predsedujoči, poslanke in poslanci! Z vašo pomočjo sem vložil amandma
                  na amandma Vlade, kjer pravzaprav vračamo tisto, kar smo v drugi obravnavi
                  sprejeli - torej Okrožno sodišče v Krškem - ponovno v obravnavo. Moram reči, da
                  sem iskal danes po trgovinah zemljevid Slovenije primerne velikosti, pa se ga žal
                  ne da kupiti, vsaj ne v teh, ki so bližnje. Uporabil sem zemljevid, ki je bil pač
                  v našem gradivu in iz tega zemljevida se zelo jasno vidi, da so v Štajerskem delu
                  zelo na gosto razporejena okrožna sodišča in da je najbližje tudi Novo mesto in da
                  Krško obsega velik teritorij, enakovredno 70.000 prebivalcem, da je tu kar
                  precejšnja meja z glavnim delom prehoda na Hrvaško, kjer je verjetnost, da bo
                  potrebno večje delovanje sodišča. Upam, da boste vi, poslanci, razumeli problem
                  tega prostora in ponovno dejansko potrdili smiselnost razporeditve teh institucij.
                  Vsekakor je področje Posavja geografsko in gravitacijsko središče in so dejansko
                     <stage>(glede na poti, ki so v tem prostoru)</stage> lahko zelo velike razdalje
                  do Novega mesta ali Celja, gre za področje Gorjancev, področje Bohorja. Pa tudi
                  glede na komunikacije, ki so vse speljane pravzaprav čez Krško, je seveda
                  smiselno, da se ta zadeva dejansko na tem mestu organizira.</p>
               <p>V obrazložitvi, ki jo je dala Vlada, je namreč nekako navedla stroške in na nek
                  način rentabilnost. Vendar, stroški so na obeh straneh: stroški so tudi na strani
                  državljanov, ki pač morajo v take centre. Če bi tako gledali, potem seveda pošte
                  ne bi raznašali in razvažali po teh krajih, ki so odmaknjeni, ne bi pobirali
                  davkov in prispevkov, ne bi do tega področja segali odloki, ne bi se raznašalo
                  časopisje, ne bi bilo elektrike in vodovoda - ker je z vidika vse nerentabilno.
                  Mislim, da ste pri drugi obravnavi trezno razmišljali in upam, da boste tudi
                  sedaj. To področje tudi kadrovsko ni prazno in se da zadeve rešiti normalno.
                  Normalno je, da je ta prostor, na žalost, čedalje bolj obremenjen tudi s pritiskom
                  negativnih pojavov, ki pa so dejansko posledica tudi meje, posledica prehodov,
                  posledica stanj, ki so na tem področju.</p>
               <p>Zato menim, da kljub temu, da se bo - pričakujem - takoj oglasil tudi minister s
                  svojimi argumenti, bi vam še enkrat pokazal tole sliko, ki zelo jasno nakazuje
                  slovenski prostor in ki zelo jasno pove, da bi v primeru, da to ni sprejeto,
                  naredili genocid nad jugom. Hvala lepa.</p>
            </sp>
            <sp xml:id="SDZ1-Redna-19-1994-03-24.sp198">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Černeliču. Besedo ima minister za pravosodje gospod Miha
                  Kozinc.</p>
            </sp>
            <sp xml:id="SDZ1-Redna-19-1994-03-24.sp199">
               <speaker>MIHA KOZINC:</speaker>
               <p>Spoštovane poslanke, cenjeni poslanci! Seveda ne želim delati nikakršnega genocida
                  nad jugom, še manj pa ministrstvo. Vendar v ta zemljevid, ki ga je pokazal gospod
                  poslanec, tudi ne dvomim. Ampak okrožna sodišča se ne razporejajo po zemljevidu,
                  temveč po pripadu zadev. In meni je žal, da je na Štajerskem toliko več zadev, ki
                  gredo pod pristojnost okrožnega sodišča, kot jih je v tem posavskem delu. Že sedaj
                  je preiskovalni center za vsa kazniva dejanja v Novem mestu, že sedaj je mladinski
                  oddelek sodišča v Novem mestu in že sedaj je gospodarsko sodišče v Novem mestu.
                  Okrožno sodišče, če se ustanovi v Krškem, bi pomenilo, da je potrebno ustanoviti
                  preiskovalni center v Krškem, gospodarski oddelek sodišča v Krškem in seveda
                  mladinski oddelek. Vsi bi morebiti radi sodišče, vendar pri tem pozabljajo, da
                  moramo potem v Krškem odpreti in zgraditi tudi zapor. To pa seveda pomeni, prvič,
                  dodatne stroške, kajti če bo preiskovalni oddelek, mora biti tudi oddelek, kjer
                  bodo priporniki in je treba zgraditi torej tudi pripor in zapor. Če štejemo vse
                  to, koliko bi bilo potrebnih sodnikov, uradnikov na sodišču in še zapor in paznike
                  v zaporu, pridemo do tega, da bi bilo potrebno zaposliti okoli 50 novih ljudi,
                  odpreti toliko mest, vendar proračun pri vsem tem trpi. In seveda vse to gre na
                  stroške davkoplačevalcev. Ta zbor je že večkrat govoril, da je država draga. S
                  tako razširitvijo ta država postaja še dražja. Še enkrat ponavljam. To ni zgolj
                  napis na tabli na stavbi, to so ljudje in te ljudi je potrebno plačati, ki so
                  tam.</p>
               <p>Še enkrat poudarjam. Zadev, ki bi spadale pod okrožno pristojnost, je na tem
                  teritoriju premalo.</p>
            </sp>
            <sp xml:id="SDZ1-Redna-19-1994-03-24.sp200">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger, prosim.</p>
            </sp>
            <sp xml:id="SDZ1-Redna-19-1994-03-24.sp201">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Glede na to, da je podal poročilo
                  predsednik, gospod Pukl, jaz sem danes resnično vložil amandma z desetimi oziroma
                  14 poslanci, vendar imam pred seboj dva dokumenta. En dokument je pregled
                  amandmajev, ki ga imamo vsi pred seboj, v katerem ugotavljam, da je amandma, ki je
                  bil v drugi obravnavi na 114. člen, da sodno območje občine Lenart ostane
                  vključeno pod Maribor, je seveda pri tem amandmaju na strani 4 ta zadeva
                  upoštevana. Vendar, zakaj sem vložil amandma s podpisi 14 poslancev? Prav zaradi
                  tega, da ne bi prišlo pozneje, ko bomo zakon že sprejeli, do tega, da bo ostalo
                  tisto, kar je vendarle v tretji obravnavi v Poročevalcu 11 pa napisano. V
                  Poročevalcu 11 pa ni upoštevan amandma, ki je bil vložen pri drugi obravnavi na
                  114. člen in pravi še vedno tukaj v tem odstavku: "Za območje sodnega okrožja
                  Maribor se šteje območje, ki je po drugem odstavku tega člena določeno za območje
                  temeljnega sodišča v Mariboru, razen območja občin Ptuj, Lenart in Ormož".</p>
               <p>Menim, da sem prav zaradi tega, ker je to objavljeno v uradnem dokumentu, bil
                  dolžan vložiti amandma s temi podpisi poslancev. In da ne bo potem kaj narobe,
                  prosim, da se vendarle o tem amandmaju, ki sem ga s poslanci vložil, danes
                  glasuje. Hvala lepa.</p>
            </sp>
            <sp xml:id="SDZ1-Redna-19-1994-03-24.sp202">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Seveda bomo glasovali o vseh amandmajih.</p>
               <p>Želi še kdo besedo? Prosim, gospod Verzolak.</p>
            </sp>
            <sp xml:id="SDZ1-Redna-19-1994-03-24.sp203">
               <speaker>IVAN VERZOLAK:</speaker>
               <p>Hvala za besedo. Jaz bi rekel samo tole. Strinjam se s tem, kar je povedal gospod
                  Černelič in da podpremo to, kar smo sprejeli že v drugi obravnavi. To se pravi, da
                  je okrožno sodišče tudi v Krškem. Širše je pa že tako obrazložil gospod Černelič
                  in vas prosim za podporo. Hvala.</p>
            </sp>
            <sp xml:id="SDZ1-Redna-19-1994-03-24.sp204">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne želi nihče več besede, razpravo zaključujem in prehajamo na
                  odločanje po pregledu amandmajev.</p>
               <p>Imate pregled amandmajev k predlogu zakona o sodiščih, tretja obravnava, z dne
                  22.3.; prejeli pa smo še tri amandmaje, ki vam jih bom vmes posredoval.</p>
               <p>Najprej imamo amandma k 12. členu. Prvi amandma predlaga odbor. Drugi amandma pod
                  2. točko k 12. členu predlaga Vlada Republike Slovenije, Odbor podpira in daje
                  redakcijski amandma na amandma. Tako, da je pod 1. točko amandma na amandma
                  Vlade.</p>
               <p>Najprej bomo glasovali o amandmaju na amandma Vlade k 12. členu. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sprejeli amandma na amandma Vlade.</p>
               <p>Na glasovanje dajem amandma Vlade k 12. členu. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma Vlade k 12. členu sprejeli.</p>
               <p>Prehajamo k 17. členu. Imamo amandma, ki ga predlaga skupina poslancev, prvo
                  podpisani dr. France Bučar; Odbor ga ne podpira, Vlada nasprotuje. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma k 17. členu ni sprejet.</p>
               <p>Prehajamo na stran 2. Imamo amandma k 62. členu. Pod 1. točko predlaga amandma
                  skupina poslancev, prvo podpisani dr. France Bučar. Drugega predlaga Vlada
                  Republike Slovenije in ga odbor podpira. Prvega Vlada in odbor ne podpirata.</p>
               <p>Prosim, gospod Mozetič. Bom jaz povedal. Gospod Mozetič je opozoril, da imamo še
                  amandma k 62. členu, ki se glasi: "Besedilo tretjega odstavka se spremeni tako, da
                  se glasi: Če v roku, določenem v pozivu, ni vložena nobena kandidatura, Sodni svet
                  javni poziv ponovi. Četrti odstavek se črta." Prvo podpisani je gospod Mozetič in
                  skupina poslancev. O tem amandmaju bomo glasovali pod 3. točko.</p>
               <p>Želite besedo, gospod minister? Izvolite.</p>
            </sp>
            <sp xml:id="SDZ1-Redna-19-1994-03-24.sp205">
               <speaker>MIHA KOZINC:</speaker>
               <p>Prvi je amandma, ki govori o imenovanju predsednikov sodišč. Pojavili so se dvomi,
                  ali je takšna dikcija oziroma takšna rešitev, ko pristojni minister imenuje
                  predsednika sodišča izmed kandidatov, ki jih predlaga Sodni svet, ustaven ali ne.
                  Da bi seveda rešili to vprašanje glede na očitke, ki so bili, je Ministrstvo za
                  pravosodje dalo izdelati študijo Katedri za ustavno pravo Pravne fakultete.
                  Podpisana dr. France Grad in dr. Igor Kavčič sta  izdelala mnenje, v katerem
                  ugotavljata, da predlagana ureditev ni v skladu z načelom delitve oblasti in da je
                  v skladu z ustavo Republike Slovenije. Če koga seveda zanima, lahko to tudi
                  razmnožimo in damo gospodom poslancem. Ravno tako pri prejšnjem amandmaju glede
                  sodnega reda je bila izdelana študija, ali je  sodni red izvršilni predpis ali ni,
                  in seveda kdo ga sprejema. Tudi to mnenje imamo tukaj notri. Zato seveda ta
                  predlog amandmaja Vlada zavrača.</p>
               <p>Predlog, ki ga je podal gospod Mozetič, je pa po eni strani zanimiv. Zanimiv je
                  zaradi tega, ker na posreden način to izbiro, ki jo ima po prejšnjih odstavkih
                  člena minister za pravosodje, da izmed treh kandidatov izbere tistega, za katerega
                  meni, da je primernejši, izniči. In izniči do te mere, da seveda potem ta člen ne
                  bi prihajal več v poštev, ker gre seveda potem za drugačen izbor. Zato kljub temu,
                  da smo ga dobili danes, tega amandmaja, v imenu Vlade, ne podpiram.</p>
            </sp>
            <sp xml:id="SDZ1-Redna-19-1994-03-24.sp206">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim več nobenega razpravljalca in dajem amandma pod točko 1, ki
                  ga predlaga skupina poslancev, na glasovanje. Prvo podpisani je dr. France Bučar.
                  Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod 2. točko, ki ga predlaga Vlada Republike Slovenije in ga dajem
                  na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da smo amandma pod 2. točko sprejeli.</p>
               <p>Imamo še amandma, ki ga predlaga skupina poslancev, prvo podpisani gospod Miroslav
                  Mozetič. Je umik? Hvala lepa.</p>
               <p>Prehajamo k 83. členu. Imamo amandma, ki ga predlaga Vlada Republike Slovenije in
                  odbor ga podpira. Ni besede, zato prehajamo na odločanje. Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma k 83. členu sprejeli.</p>
               <p>Prehajamo k 99. členu na strani 3. Imamo amandma, ki ga predlaga Vlada Republike
                  Slovenije, Odbor amandma podpira in imamo amandma k amandmaju k predlogu zakona o
                  sodiščih. Prvi odstavek amandmaja Vlade Republike Slovenije pod 4. točko k
                  predlogu zakona o sodiščih se spremeni tako, da se glasi: V 99. členu se v
                  napovednem stavku 2. točke črta vejica in besedilo: "če zakon ne določa
                  pristojnosti Okrožnega sodišča". Točka 2/1 pa se spremeni tako, da se glasi: "1. v
                  premoženjskih sporih, če  vrednost spornega zahtevka ne presega 2 milijona SIT, če
                  zakon ne določa pristojnosti Okrožnega sodišča." Prvo podpisani je gospod Janez
                  Kopač. Vlada amandma podpira. To je amandma na amandma Vlade k 99. členu. Najprej
                  dajem amandma na amandma na glasovanje. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma na amandma sprejeli.</p>
               <p>Prehajamo na odločanje o amandmaju k 99. členu, ki ga predlaga Vlada. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Prehajamo k 101. členu. Imamo amandma, ki ga predlaga Vlada Republike Slovenije;
                  Odbor ga podpira. Amandma je redakcijske narave. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma k 101. členu sprejeli.</p>
               <p>Imamo amandma k 110. členu. Predlagatelj je Vlada Republike Slovenije, Odbor ga
                  podpira. <stage>(Glas iz klopi.)</stage> Prosim? Gospod Pregelj, proceduralno ste
                  zgrešili. Imamo zakon k tretji obravnavi. Glasujemo o amandmajih. O členih ne
                  glasujemo ampak samo o zakonu v celoti.</p>
               <p>Amandma k 110. členu predlaga Vlada Republike Slovenije. Odbor ga podpira. Amandma
                  je redakcijske narave. Želi kdo besedo? Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>K 115. členu imamo amandma Vlade, ki je na strani 3 in 4 in ga odbor podpira.
                  Imamo pa amandma na amandma, ki ga predlaga skupina poslancev, prvo podpisani je
                  gospod Černelič, in amandma gospoda Jeriča in gospoda Sisingerja. Dobivate tudi še
                  nove preglede, ampak da pojasnim. Gospod Černelič ima amandma na amandma, gospod
                  Sisinger in gospod Jerič pa imata amandma k 115. členu.</p>
               <p>Najprej bomo glasovali o amandmaju na amandma Vlade, ki ga predlaga gospod
                  Černelič. In sicer: K 115. členu vlagamo amandma na amandma Vlade v zvezi s
                  črtanjem Okrožnega sodišča Krško, ki se glasi: Za 3. točko se doda nova 4. točka,
                  ki se glasi: "4. Okrožno sodišče v Krškem, s sedežem v Krškem, za območje sodnega
                  okrožja Krško." Ostale točke se preštevilčijo. Doda se nov četrti odstavek, ki se
                  glasi: "Za območje sodnega okrožja Novo mesto se šteje območje, ki je po drugem
                  odstavku tega člena določeno za območje Temeljnega sodišča v Novem mestu, razen
                  območja občin Brežice, Krško in Sevnice, ki se šteje za območje sodnega okrožja
                  Krško." Dosedanji četrti odstavek postane peti.</p>
               <p>Želi kdo besedo? Prosim, gospod Černelič.</p>
            </sp>
            <sp xml:id="SDZ1-Redna-19-1994-03-24.sp207">
               <speaker>FRANC ČERNELIČ:</speaker>
               <p>Želel bi obrazložiti glas. Namreč, konkretno v moji sedanji krajevni skupnosti
                  imamo matičarja; upam, da ga ne bomo izgubili z nekim sklepom, ampak da bomo
                  kvečjemu kaj dobili, zato da približamo zadevo občanom. Upam, da sem bil
                  prepričljiv. In jaz bom seveda glasoval za to. Hvala lepa.</p>
            </sp>
            <sp xml:id="SDZ1-Redna-19-1994-03-24.sp208">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne želi.)</stage> Pravkar dobivate na klop
                  nove preglede amandmajev. Izvolite, gospod Sisinger.</p>
            </sp>
            <sp xml:id="SDZ1-Redna-19-1994-03-24.sp209">
               <speaker>IVAN SISINGER:</speaker>
               <p>Predsedujoči! Predlagam, da glede mojega amandmaja glasujemo najprej o amandmaju
                  Vlade in če je vladin sprejet, bom jaz umaknil amandma, ker je s tem že v celoti
                  rešen moj amandma. Hvala lepa.</p>
            </sp>
            <sp xml:id="SDZ1-Redna-19-1994-03-24.sp210">
               <speaker>PODPREDSEDNIK VLADIMIR TOPLER:</speaker>
               <p>Gospod Sisinger, prav tako tudi delamo, ampak ker imamo amandma na amandma Vlade,
                  bomo seveda najprej glasovali o amandmaju na amandma.</p>
               <p>V novem pregledu imate na strani 4 amandma na amandma k 115. členu. Glasujemo o
                  tem amandmaju. Prosim, da si pripravite novi pregled amandmajev, ki ste ga pravkar
                  dobili na klop! Pod 1.</p>
               <p>točko imamo amandma k 115. členu na amandma Vlade pod 2. točko. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo amandma na amandma Vlade sprejeli.</p>
               <p>Sedaj prehajamo na amandma Vlade pod 2. točko. Prosim, da glasujemo! Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Na strani 5 imate pod 3. točko amandma, ki ga predlaga skupina poslancev, prvo
                  podpisani gospod Miran Jerič, pod 4.točko  pa, kot sem razumel, gospod Sisinger.
                  Ali ste umaknili amandma? Je brezpredmeten tudi ta. Hvala lepa.</p>
               <p>Torej smo pri členu 116. Imamo najprej amandma na amandma Vlade pod 2. točko, ki
                  ga predlaga skupina poslancev, prvo podpisani gospod Franc Černelič. Opomba: glej
                  opombo k amandmaju na amandma Vlade k 115. členu. Amandmaji so povezani in jaz vas
                  opozarjam, da ne bi prišlo do neskladnosti zakona, je potrebno ta amandma
                  sprejeti. Amandmaji so povezani zato, ker smo sprejeli amandma na amandma Vlade in
                  amandma Vlade. <stage>(Gospod Pregelj, če imate besedo, pridite sem in povejte, ne
                     pa iz klopi.)</stage> Ugotovimo sklepčnost! <stage>(55 prisotnih.)</stage></p>
               <p>Kdo je za amandma na amandma Vlade? <stage>(30 poslancev.)</stage> Je kdo proti?
                     <stage>(11 poslancev.)</stage></p>
               <p>Ugotavljam, da smo amandma na amandma Vlade sprejeli.</p>
               <p>Ali imate proceduralno, gospod Matuš? Izvolite, imate besedo.</p>
            </sp>
            <sp xml:id="SDZ1-Redna-19-1994-03-24.sp211">
               <speaker>ŠTEFAN MATUŠ:</speaker>
               <p>Hvala za besedo. Spoštovani, jaz bi prosil gospoda predsedujočega, da mi pojasni,
                  na podlagi katerega člena poslovnika je bilo izvedeno to zadnje glasovanje. 116.
                  člen ni bil spremenjen v drugi obravnavi, zato bi prosil, da mi to objasnite.
                  Hvala.</p>
            </sp>
            <sp xml:id="SDZ1-Redna-19-1994-03-24.sp212">
               <speaker>PODPREDSEDNIK VLADIMIR TOPLER:</speaker>
               <p>Samo malo, vam bom takoj podal pojasnilo, gospod Matuš. Kot so mi povedali iz
                  službe, je bil 116. člen spremenjen. Samo malo, gospod Matuš, vam bo še bolj
                  pojasnil. Gospod Matuš, še enkrat mi poudarjajo, da je bil člen spremenjen.
                  Izvolite, gospod Matuš.</p>
            </sp>
            <sp xml:id="SDZ1-Redna-19-1994-03-24.sp213">
               <speaker>ŠTEFAN MATUŠ:</speaker>
               <p>Hvala za besedo. Spoštovani, jaz bi se mogoče z vami strinjal. Imam proceduralno
                  ravno na ta 116. člen. Poglejte, v obrazložitvi, ki ga je podal predlagatelj tega
                  člena, ni navedeno, da je bil spremenjen. Jaz sem protestiral že na odboru, ker
                  predlagatelj ni vložil zakona v skladu s poslovnikom. Že v Poročevalcu bi moral
                  jasno navesti, kateri členi so bili spremenjeni. Tega predlagatelj ni storil. Zato
                  je dal neko naknadno obrazložitev in številka tega člena ni navedena v
                  obrazložitvi. Torej, enostavno to ne vzdrži.</p>
            </sp>
            <sp xml:id="SDZ1-Redna-19-1994-03-24.sp214">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Matuš. Jaz sem takrat bil poslanec v klopi in sem vložil
                  amandma in ta amandma je bil sprejet k 116. členu. Prosim, gospod minister.</p>
            </sp>
            <sp xml:id="SDZ1-Redna-19-1994-03-24.sp215">
               <speaker>MIHA KOZINC:</speaker>
               <p>Torej, da ne bi bilo teh proceduralnih zapletov. V obrazložitvi natanko piše:
                  Glede na to, da je na seji, ko se je sprejemal v drugi obravnavi ta zakon, bil
                  sprejet člen 11.a, je prišlo do prenumeracije vseh členov - in so členi od 12 do
                  134 oštevilčeni s številkami do 13 do 135 in zato je seveda pri vsakem členu zamik
                  za en člen naprej.</p>
            </sp>
            <sp xml:id="SDZ1-Redna-19-1994-03-24.sp216">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bi prosil, da stvari ne zapletamo. Člen, kot sem vam povedal,
                  kolegice in kolegi, je bil spremenjen. Glasujemo pa o amandmaju Vlade. Sedaj smo
                  sprejeli amandma na amandma.</p>
               <p>Gospod Matuš, imate proceduralno.</p>
            </sp>
            <sp xml:id="SDZ1-Redna-19-1994-03-24.sp217">
               <speaker>ŠTEFAN MATUŠ:</speaker>
               <p>Hvala za besedo. Jaz še vedno vztrajam. Jaz razumem gospoda ministra pri
                  obrazložitvi, kar je napisal v tem smislu, da so preštevilčeni členi. Vendar bi
                  moralo biti to jasno v obrazložitvi navedeno. Tudi 116. člen. Tega pa ni.</p>
               <p>Recimo, kot mi je dal pred časom gospod Pukl odgovor, da bi moral poslanec na to
                  paziti, katere zadeve so bile spremenjene, katere ne, to enostavno ne vzdrži tudi
                  ne po poslovniku.</p>
               <p>Dejansko bi moral biti 116. člen tudi jasno v tem dopisu naveden. Hvala za
                  besedo.</p>
            </sp>
            <sp xml:id="SDZ1-Redna-19-1994-03-24.sp218">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Partljič, vi tudi proceduralno. Izvolite.</p>
            </sp>
            <sp xml:id="SDZ1-Redna-19-1994-03-24.sp219">
               <speaker>TONE PARTLJIČ:</speaker>
               <p>Jaz sicer mislim, da je sedaj pojasnjeno. Edino bi pritegnil predgovorniku, da ni
                  lepo od vas, gospod minister, da ni bilo to narejeno.</p>
            </sp>
            <sp xml:id="SDZ1-Redna-19-1994-03-24.sp220">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralno, izvolite gospod Matuš besedo.</p>
               <p>Jaz še enkrat poudarjam. Procedura je postopek in prosim, če imate predloge, da
                  bomo o proceduralnih sklepih glasovali.</p>
            </sp>
            <sp xml:id="SDZ1-Redna-19-1994-03-24.sp221">
               <speaker>ŠTEFAN MATUŠ:</speaker>
               <p>Hvala za besedo. Se opravičujem gospodu ministru. Mislim, da je imel gospod
                  Partljič prav, ampak ker sva največ o tem kontaktirala ravno z gospodom ministrom,
                  je pač prišlo do besedne igre. Hvala lepa.</p>
            </sp>
            <sp xml:id="SDZ1-Redna-19-1994-03-24.sp222">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glasujemo o amandmaju k 116. členu pod 2. točko, ki ga predlaga Vlada,
                  Odbor ga podpira. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo amandma sprejeli.</p>
               <p>Po 198. členu poslovnika Državnega zbora je amandma k 64. členu, prvo podpisani
                  gospod dr. France Bučar, brezpredmeten, ker niso bili sprejeti ostali.</p>
               <p>Potem imamo amandma k 103. členu, predlagatelj je Vlada Republike Slovenije in
                  Odbor amandma podpira. Amandma je redakcijske narave in je posledica amandmaja k
                  99. in 101. členu.</p>
               <p>Dajem na glasovanje amandma k 103. členu. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>S tem smo zaključili glasovanje o amandmajih.</p>
               <p>Prehajamo na glasovanje o zakonu v celoti. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo zakon sprejeli.</p>
               <p>S tem zaključujem to točko dnevnega reda.</p>
               <p>Prehajamo na naslednjo točko dnevnega reda - na <title>PREDLOG ZAKONA O DELOVNIH
                     IN SOCIALNIH SODIŠČIH</title>, tretja obravnava. Predlog je za tretjo obravnavo
                  pripravila Vlada Republike Slovenije. Želi predstavnik Vlade besedo?
                     <stage>(Ne.)</stage>  Predlog zakona je obravnaval Odbor za notranjo politiko
                  in pravosodje kot matično delovno telo. Želi poročevalec besedo? Prosim, gospod
                  Pukl.</p>
            </sp>
            <sp xml:id="SDZ1-Redna-19-1994-03-24.sp223">
               <speaker>VITODRAG PUKL:</speaker>
               <p>Hvala za besedo, predsedujoči. Spoštovani zbor! Gre za tretjo obravnavo zakona. Na
                  našem odboru smo ugotovili, da so bili upoštevani vsi amandmaji iz drugega branja
                  in da je ta osnovna usmeritev, ki smo jo sprejeli v zboru pri prvem branju, v
                  končnem pregledu zakona ohranjena. Podprli smo amandmaje, kot je razvidno iz
                  pregleda amandmajev, za katere smo ocenili, da so v skladu s konsistenco zakona,
                  nismo pa sprejeli pobud za vložitev amandmajev glede tistih amandmajev, za katere
                  smo menili, da niso primerni.</p>
               <p>Glede amandmajev, ki so vloženi danes oziroma ki smo jih danes prejeli, menim, da
                  bo zbor sam ocenil, ali so v skladu z osnovno zamislijo zakona. O njih pa bo
                  podala mnenje tudi Vlada. Hvala lepa.</p>
            </sp>
            <sp xml:id="SDZ1-Redna-19-1994-03-24.sp224">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik Sekretariata? <stage>(Ne želi.)</stage> Želijo
                  besedo predstavniki poslanskih skupin? <stage>(Ne želijo.)</stage> Želijo besedo
                  poslanke in poslanci? Izvolite, gospod minister.</p>
            </sp>
            <sp xml:id="SDZ1-Redna-19-1994-03-24.sp225">
               <speaker>MIHA KOZINC:</speaker>
               <p>Imel bi morda en neobičajen predlog. Vendar glede na sprejete amandmaje k
                  prejšnjemu zakonu, ki določajo sodne okoliše in ti sodni okoliši so drugače
                  razdeljeni, kot so v zakonu, ki ga obravnavate sedaj, bo morala Vlada vložiti
                  uskladitvene amandmaje, da se bodo ti sodni okoliši pokrivali - da ne bo za
                  delovne in socialne zadeve pristojno eno sodišče, okrožno sodišče pa seveda
                  popolnoma drugje. Po takem predlogu, kakršen je sedaj v proceduri, bi npr. - povem
                  čisto konkretno - imeli okrožno sodišče v Slovenj Gradcu, del tega oziroma sodišče
                  za socialne in delovne zadeve pa bi sodilo v Mariboru oziroma v Celju - spadalo bi
                  celo pod Celje.</p>
               <p>Zato bi prosil, če lahko to obravnavamo na naslednji seji, ki bo in do takrat bo
                  Vlada pripravila usklajeno besedilo z besedilom prejšnjega zakona. Da ne bi prišlo
                  do zmede in do tega, da bi prišlo do notranje nekonsistentnosti vseh teh zakonov,
                  ki urejajo sodno področje. Zato bi imel v imenu predlagatelja to prošnjo.</p>
            </sp>
            <sp xml:id="SDZ1-Redna-19-1994-03-24.sp226">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Mi bomo to upoštevali. Jaz prekinjam to točko in s
                  tem prekinjam tudi današnje zasedanje.</p>
               <p>Sejo nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 24. MARCA 1994 OB 18.42 URI IN</stage>
         </div>
      </body>
   </text>
</TEI>
