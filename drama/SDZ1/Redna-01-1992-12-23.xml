<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-01-1992-12-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">16E858D17067909BC1257832004838B4</idno>
               <idno type="URI">16E858D17067909BC1257832004838B4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-01-1992-12-23.DZ" n="01">
               <name>Redna</name>
               <date when="1992-12-23"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-01-1992-12-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR</head>
            <stage type="session">1. seja</stage>
            <stage type="date">(23. in 24. december 1992)</stage>
            <stage type="chairman">Predsedujoči: DR. FRANCE BUČAR, poslanec Državnega
                    zbora</stage>
            <stage type="time">Seja se je pričela ob 10.10 uri.</stage>
            <sp xml:id="SDZ1-Redna-01-1992-12-23.sp1">
               <speaker>CIRIL ZLOBEC:</speaker>
               <p>Spoštovane poslanke, spoštovani poslanci! Naj vas ne preseneča, ko me vidite pred seboj. Življenje je vrsta naključij in tako je tudi to, da se nahajam pred vami. Sem namreč najstarejši član Predsedstva Republike Slovenije, ki z današnjo konstitutivno sejo preneha obstajati in kot najstarejši član sem tudi tu pred vami.</p>
               <p>Najprej vam v imenu predsedstva in v svojem imenu iskreno čestitam ob vaši izvolitvi in želim, da bi v mandatu za katerega ste bili izvoljeni, opravljali svoje delo uspešno in v dobrem razpoloženju.</p>
               <p>Sedaj, če mi dovolite, vam preberem to, kar je povsem uradno in zaradi česar sem dejansko tu.</p>
               <p>Dovolite, dragi poslanci in poslanke, da vam v imenu Predsedstva Republike Slovenije, ki je na podlagi tretjega odstavka 81. člena Ustave Republike Slovenije in prvega odstavka 3. člena ustavnega zakona za izvedbo ustave, sklicalo 1. sejo Državnega zbora za danes, predlagam, da 1. sejo Državnega zbora v skladu s 106. členom poslovnika Skupščine Republike Slovenije in po predhodnem dogovoru predstavnikov poslanskih skupin začne in vodi do izvolitve predsednika Državnega zbora, najstarejši poslanec tega zbora, dr. France Bučar.</p>
               <p>Če lahko ugotovim, da se s takim predlogom strinjate, prosim pa vas, če se kdo ne strinja, ker gre za spoštljiv odnos do seniorske zakonitosti. Vaše razpoloženje kaže, da se ne oglašate s čim proti. Predlagam, da gospod dr.France Bučar prevzame vodstvo te konstitutivne seje in mu želim v imenu predsedstva uspešno vodenje te pomembne seje. Hvala lepa. (Aplavz.)</p>
            </sp>
            <sp xml:id="SDZ1-Redna-01-1992-12-23.sp2">
               <speaker>PREDSEDUJOČI DR. FRANCE BUČAR:</speaker>
               <p>Spoštovane poslanke in poslanci! Kot vidim, se zelo poudarja senioriteta ob prvem zboru nove skupščine. Moram reči, da si štejem, ker me je slučajno doletela ta življenjska usoda, da sem najstarejši v tem zboru, to v posebno čast, da lahko vodim Državni zbor, ki je pravzaprav prvi parlament, izvoljen neposredno s strani slovenskega ljudstva in neposredno na temelju zakonodaje, ki jo je sprejela Skupščina, ki je že bila izvoljena na temelju splošne ljudske volje Slovenije.</p>
               <p>Najprej prosim, preden preidemo na dnevni red, da ugotovimo sklepčnost. Prosim, da s pritiskom na sivi gumb potrdite svojo navzočnost! (85 navzočih poslancev.) Sklepčnost je dana.</p>
               <p>Predlog dnevnega reda ste že prejeli. Predlagali so ga predstavniki strank, katerih poslanci so izvoljeni v Državni zbor. Predlog dnevnega reda se glasi, če ga še enkrat ponovim:</p>
               <p>1. Izvolitev predsednika, podpredsednika in članov Mandatno-imunitetne komisije,</p>
               <p>2. Poročilo Mandatno-imunitetne komisije o predlogu potrdil o izvolitvi ter o morebitnih pripombah kandidatov in predstavnikov list s predlogom za potrditev mandatov za odločanje o spornih mandatih in za odločanje o pritožbah,</p>
               <p>3. Predlog začasnega poslovnika Državnega zbora,</p>
               <p>4. Izvolitev predsednika, podpredsednika in članov Komisije za volitve, imenovanja in administrativne zadeve,</p>
               <p>5. Volitve predsednika in podpredsednika Državnega zbora,</p>
               <p>6. Imenovanje sekretarja Državnega zbora,</p>
               <p>7. Izvolitev predsednika, podpredsednika in članov Komisije za pripravo poslovnika Državnega zbora,</p>
               <p>8. Prisega predsednika republike.</p>
               <p>V zvezi z zadnjo točko vas opozarjam, v kolikor bi bil danes predvidoma izčrpan tako predlagani dnevni red, da bi imeli potem prisego predsednika republike zvečer, ob 20.00 uri.</p>
               <p>Predlagam, da potrdimo dnevni red. Prosim, g. Podobnik.</p>
            </sp>
            <sp xml:id="SDZ1-Redna-01-1992-12-23.sp3">
               <speaker>MARJAN PODOBNIK:</speaker>
               <p>Spoštovani! Gospe poslanke, gospodje poslanci! Predlagam, da bi v točki volitve predsednika in podpredsednikov Državnega zbora to točko spremenili in bi se danes odločali samo o številu podpredsednikov, ne pa tudi volili podpredsednike zbora, glede na to, da je bil predlog, da se upošteva tudi razmerje pozicije in opozicije in glede na dejstvo, da vlada še ni znana, tudi ne vladna koalicija, tega ne moremo upoštevati, zato bi bilo prav, da omogočimo, da imamo pri odločanju za podpredsednike pred seboj jasnejšo sliko razmerij med strankami, ki bodo oblikovale vlado, in strankami, ki bodo v opoziciji. Zato predlagam, da bi se danes odločali o številu podpredsednikov, ne pa tudi o imenih. Hvala lepa.</p>
            </sp>
            <sp xml:id="SDZ1-Redna-01-1992-12-23.sp4">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa. Opozoriti vas moram, da je zbor konstituiran, če je ta zbor potrdil poslanske mandate vsaj polovice izvoljenih poslancev.  To se pravi, da je s proceduralne in formalno pravne strani ta predlog možen, v kolikor bi sprejeli. Drugi del predloga se nanaša na sprejem poslovnika, ker bomo o poslovniku samem v obliki amandmajev - kolikor boste pripravljeni - odločili. Sedaj odločamo, če je ta predlog sprejemljiv, samo o tem, da se potem ta točka izpusti iz dnevnega reda. Tak je predlog.</p>
               <p>Kdor je za predlagano spremembo dnevnega reda, naj glasuje! (29 poslancev.) Je kdo proti? (38 poslancev.)</p>
               <p>Ugotavljam, da predlog ni bil sprejet.</p>
               <p>Dajem celoten predlog dnevnega reda na glasovanje.</p>
               <p>Kdo je za, naj glasuje? (71 poslancev.) Je kdo proti? (4 poslanci.)</p>
               <p>Ugotavljam, da je predlog dnevnega reda sprejet.</p>
               <p>Prehajamo na <title>1. TOČKO DNEVNEGA REDA, TO JE IZVOLITEV PREDSEDNIKA, PODPREDSEDNIKA IN ČLANOV MANDATNO-IMUNITETNE KOMISIJE.</title>
               </p>
               <p>Predlagam, da na podlagi 7. člena zakona o poslancih najprej izvolimo Mandatno-imunitetno komisijo Državnega zbora. V tej komisiji morajo biti v skladu z zakonom zastopani predstavniki vseh poslanskih skupin v Državnem zboru. Mandatno-imunitetna komisija bo morala pregledati potrdila o izvolitvi, ta ste oddali. Prav tako pa tudi vse pritožbe kandidatov oziroma predstavnikov list kandidatov zoper odločitve volilne komisije, ki lahko vplivajo na potrditev mandatov.</p>
               <p>Vloženih je bilo več pritožb. Opredelitev Mandatno-imunitetne komisije do teh pritožb boste dobili potem, ko se bo komisija sestala in se do vseh teh pritožb opredelila. Predstavniki strank, katerih kandidati so bili izvoljeni v Državni zbor, so se pred današnjo sejo večkrat sestali in skupno oblikovali predlog za današnjo sejo Mandatno-imunitetne komisije. Predlog predstavnikov poslanskih skupin bo predstavljal gospod Školč. Prosim ga, da poda predlog.</p>
            </sp>
            <sp xml:id="SDZ1-Redna-01-1992-12-23.sp5">
               <speaker>JOŽEF ŠKOLČ:</speaker>
               <p>Hvala lepa za besedo. Spoštovane poslanke, spoštovani poslanci! V skladu s 7. členom zakona o poslancih in v dogovoru vseh osmih poslanskih skupin podajam soglasen predlog za sestavo Mandatno-imunitetne komisije. V komisiji bi bil predsednik gospod Miroslav Mozetič iz SKD; podpredsednik Andrej Lenarčič - SNS; člani: Janez Kopač - LDS, Jože Jagodnik - Združena lista, Metka Karner Lukač - SLS, Danica Simšič - Demokrati, Janko Predan - Zeleni in Drago Šiftar - SDSS. Predlog je usklajen in predlagam, da ga sprejmete, da lahko komisija začne delati in preidemo kasneje k poročilu in k overjanju mandatov. Hvala lepa.</p>
            </sp>
            <sp xml:id="SDZ1-Redna-01-1992-12-23.sp6">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa. Želi o predlogu kdo razpravljati? Če ne želi nihče, potem prehajamo na glasovanje.</p>
               <p>Kdor je za ta predlog, naj glasuje! (84 poslancev.) Je kdo proti? (Nihče.)</p>
               <p>Ugotavljam, da je predlog soglasno sprejet.</p>
               <p>Ker mora komisija sedaj pregledati gradivo, ki sem ga omenil in predložiti poročilo in stališča do vseh pritožb predlagam, da se komisija takoj sestane v sobi 212/II. Mi bomo morali nekoliko počakati na poročilo te komisije. Zato predlagam 30 minutni odmor in prosim, da ostaneta v teh prostorih.</p>
            </sp>
            <stage type="time">(Seja je bila prekinjena ob 11.25 uri in se je nadaljevala ob 14.10 uri.)</stage>
            <sp xml:id="SDZ1-Redna-01-1992-12-23.sp7">
               <speaker>PREDSEDUJOČI DR. FRANCE BUČAR:</speaker>
               <p>Nadaljujemo sejo. Tiste pol ure - napovedane - je precej dalj trajalo. Gre za to, da je morala Mandatno-imunitetna komisija glede na število in tudi zapletenost pritožb porabiti toliko časa, ker je hotela svoje delo opraviti res temeljito. 
                     Vi ste dobili <title>POROČILO</title> na mizo. Mislim, da je kljub temu, zaradi pomembnosti zadeve potrebno, da poročevalec komisije prebere tukaj pred nami. Prosim poročevalca.</p>
            </sp>
            <sp xml:id="SDZ1-Redna-01-1992-12-23.sp8">
               <speaker>MIROSLAV MOZETIČ:</speaker>
               <p>Spoštovane kolegice in kolegi! Naročili so, da preberem, celo poročilo. Je nekoliko daljše, tudi naša seja je trajala malo dlje prav zaradi tega, da bi res trezno in z odgovornostjo pregledali vse pritožbe in prinesli predlog, ki bi bil dovolj logičen in pravilen.</p>
               <p>Poročilo Mandatno-imunitetne komisije Državnega zbora Republike Slovenije o pregledu potrdila o izvolitvi ter pritožb kandidatov ter predstavnikov list predlogov za potrditev mandatov, za odločanje o spornih mandatih in za odločanje o pritožbah. Mandatno-imunitetna komisija Državnega zbora je na prvi seji dne 23.12.1992 v skladu z določbami tretjega odstavka 7. člena zakona o poslancih pregledala potrdila o izvolitvi poslancev</p>
               <p>Državnega zbora in pritožbe kandidatov in predstavnikov list kandidatov zoper odločitve volilne komisije. Do začetka 1. seje Državnega zbora so pritožbe vložili: Vano Gošnik, Ivan Tomše, dr. Jože Bešpir, Janez Vindiš, Franc Miklavčič, Stanislav Klep, Drago Novak, Drago Omahen, Franc Oblišar, Janez Žampa, Janko Halb, Srečko Debenc, Vekoslav Kumer in Stefano Lusa.</p>
               <p>Mandatno-imunitetna komisija je pregledala poročilo Republiške volilne komisije o izidu splošnih volitev poslancev Državnega zbora in poročilu priložene volilne spise ter potrdila o izvolitvi poslancev in na podlagi tega ugotovila:</p>
               <p>1. Na volitvah 6. decembra 1992 je na podlagi 90. člena zakona o volitvah v Državni zbor pripadalo listam kandidatov skupaj 38 mandatov in je bilo po določbah 91. člena izvoljenih 38 kandidatov. Preostalih 50 mandatov je bilo razdeljenih na ravni države po določbah 92. in 93. člena zakona o volitvah v Državni zbor in sicer: 31 po določbah prvega odstavka 93. člena in 19 po določbi drugega odstavka 93. člena. Po en kandidat je bil izvoljen za poslanca predstavnika italijanske in madžarske narodne skupnosti. Potrdila o izvolitvi je Mandatno-imunitetni komisiji predložilo 82 kandidatov, za 8 kandidatov pa je komisija pri Republiški volilni komisiji dobila kopije potrdila o izvolitvi.</p>
               <p>2. Na podlagi pregleda in po proučitvi pritožb zoper odločitve volilne komisije je Mandatno-imunitetna komisija ugotovila:</p>
               <p>a) Vano Gošnik, kandidat za poslanca in Ivan Tomše, ugovarjata odločitvi Republiške volilne komisije, da mandate iz preostanka glasov najprej podeli istoimenskim listam v volilnih enotah, ki imajo največje ostanke glasov v razmerju do količnika v volilnih enotah (prvi odstavek 23. člena zakona o volitvah v Državni zbor), šele potem pa kandidatom istoimenske liste po vrstnem redu na spisku kandidatov s teh list (drugi odstavek 23. člena navedenega zakona).</p>
               <p>Odločitev komisije temelji na povsem napačni razlagi zakona. Njena posledica pa je izrazito neenakopravna zastopanost določenih slovenskih regij volilnih enot v Državnem zboru, kar je v nasprotju z zakonom in nasprotju z željami in zahtevami velike večine parlamentarnih strank, ki so sodelovale pri sprejemanju zakona o volitvah v Državni zbor. Zato pritožnika predlagata, da Državni zbor razveljavi odločitev Republiške volilne komisije in od njega zahteva, da mandate poslancev za Državni zbor na osnovi rezultatov volitev 6. decembra 1992 ponovno razdeli tako, kot jih to nedvoumno veleva zakon.</p>
               <p>Smiselno enake ugovore na delitev mandatov po 93. členu zakona in na različno število izvoljenih poslancev v posameznih volilnih enotah uveljavljajo tudi kandidati dr. Jože Bešvir, Janez Vindiš, Janko Halb, Vekoslav Kumer in Franc Miklavčič ter predstavnik liste kandidatov Janez Žampa. Franc Miklavčič dodatno meni, da bi morala Republiška volilna komisija pri delitvi mandatov po 93. členu med sedmimi mandati, ki so pripadli SKD, štiri mandate dodeliti po drugem odstavku 93. člena kandidatom iz spiska kandidatov in le tri mandate po določbah prvega odstavka 93. člena.</p>
               <p>Mandatno-imunitetna komisija je ugotovila, da na podlagi 109. člena zakona o volitvah v Državni zbor za vložitev pritožbe ni legitimiran Ivan Tomše, ker ni bil niti kandidat za Državni zbor niti predstavnik liste kandidatov. V zvezi z vsebino pritožb je Mandatno-imunitetna komisija mnenja, da je Republiška volilna komisija pri razdelitvi mandatov na ravni države pravilno uporabila določbe zakona o volitvah v Državni zbor. Postopek Republiške volilne komisije pri razdelitvi mandatov na ravni države je bil izveden v skladu s 93. členom zakona o volitvah v Državni zbor. Ta v prvem odstavku določa, da se mandati, ki jih dobijo istoimenske liste pri delitvi na državni ravni dodelijo listam v volilnih enotah, ki imajo največje ostanke glasov v razmerju do količnika v volilni enoti iz 90. člena. Če so v volilni enoti že razdeljeni vsi mandati, se mandat dodeli listi v</p>
               <p>volilni enoti, v kateri ima lista naslednji največji ostanek glasov v razmerju do količnika v volilni enoti. Z liste kandidatov so izvoljeni kandidati v skladu z 91. členom, to je po vrstnem redu dobljenega deleža glasov v skupnem številu glasov v volilnem okraju oziroma v dveh volilnih okrajih.</p>
               <p>Prvi odstavek 93. člena določa pravilo, drugi odstavek pa določa izjemo tega pravila, ki je v tem, da se največ polovica mandatov, ki jih dobijo istoimenske liste pri delitvi na državni ravni, dodeli mimo pravila iz prvega odstavka kandidatov po vrstnem redu na spisku kandidatov s teh list, ki ga je določil predlagatelj list v skladu s prvim odstavkom 43. člena in ga predložil Republiški volilni komisiji v roku, ki je določen za vložitev list kandidatov.</p>
               <p>Republiška volilna komisija je pravilno najprej razdelila mandate po pravilu iz prvega odstavka 23. člena in šele nato mandate po določbi drugega odstavka tega člena, ki predstavlja izjemo iz pravila iz prvega odstavka. Pravilo, da se v vsaki volilni enoti ne samo voli, ampak tudi izvoli 11 poslancev, velja samo za delitev mandatov po prvem odstavku 93. člena. Pri delitvi mandatov po drugem odstavku 93. člena pa pravila iz prvega odstavka vključno z določbo drugega stavka, po katerem se v primeru, če so v volilni enoti že razdeljeni vsi mandati, mandat dodeli listi volilni enoti, v kateri ima lista naslednji največji preostanek glasov, ne veljajo. Delitev mandatov po drugem odstavku 93. člena poteka po posebnih pravilih, upoštevajoč izključno vrstni red na spisku kandidatov in ne glede na to, ali so v posamezni volilni enoti že razdeljeni vsi mandati.</p>
               <p>Po mnenju Mandatno-imunitetne komisije ne bi bilo v skladu z zakonom, če bi se mandati delili najprej po določbah, ki predstavljajo izjemo in šele nato po določbah, ki predstavljajo pravilo. Glede na navedeno je po mnenju Mandatno-imunitetne komisije odločitev Republiške volilne komisije pravilna in mandati, ki so bili na ta način razdeljeni, niso sporni.</p>
               <p>Mandatno-imunitetna komisija nadalje meni, da je Republiška volilna komisija pravilno ravnala tudi pri delitvi sedmih mandatov SKD, zopet katero se pritožuje Franc Miklavčič. Po določbi drugega odstavka 93. člena se namreč lahko dodeli kandidatom po vrstnem redu na spisku kandidatov največ polovica mandatov. V konkretnem primeru so to največ trije mandati, saj predstavljajo štirje mandati že več kot polovico.</p>
               <p>b) Stefano Lusa se kot predstavnik kandidatke Amalie Petronio pritožuje zoper odločbo volilne komisije volilne enote številka 9 za izvedbo volitev poslancev italijanske narodne skupnosti, s katero je bil zavrnjen njegov ugovor zoper nepravilnosti, do katerih naj bi prišlo z neupravičeno izročitvijo osebnega volilnega imenika predstavniku kandidata Roberta Battellija, ta pa je podatke iz volilnega imenika uporabil za delitev propagandnega volilnega materiala.</p>
               <p>Po proučitvi pritožbe Mandatno-imunitetna komisija meni, da v pritožbi navedene nepravilnosti niso take narave, da bi lahko vplivale na izid volitev in glede na to tudi mandat izvoljenega poslanca Roberta Battellija po mnenju komisije ni sporen.</p>
               <p>c.) Stanislav Klep in Drago Omahen, kandidata za poslanca ter Drago Novak v pritožbi med drugim zatrjujejo, da njihova lista v volilnih postopkih ni bila enakopravno obravnavana. Liste kandidatov Demos-Krambergerjeve združene liste, ki so bile naknadno potrjene z odločbo Ustavnega sodišča Republike Slovenije, namreč niso bile objavljene v sredstvih javnega obveščanja v skladu z 61. členom zakona o volitvah v Državni zbor najpozneje 15 dni pred dnem glasovanja.</p>
               <p>Ker Republiška volilna komisija  v predpisanem roku tega ni mogla storiti, saj je bilo po odločbi Ustavnega sodišča Republike Slovenije do dneva glasovanja samo še 9 dni, bi morala po mnenju predstavnikov liste preložiti volitve za 14 dni. Mandatno-imunitetna komisija je ugotovila, da na podlagi 109. člena zakona o volitvah v Državni zbor za vložitev pritožbe ni legitimiran Drago Novak, ki ni bil niti kandidat niti predstavnik liste kandidatov. Mandatno-imunitetna komisija je v zvezi z vsebino pritožbe ugotovila, da so bile nekatere liste Demos-Krambergerjeve združene liste objavljene šele po izteku roka iz 71. člena zakona o volitvah v Državni zbor, ker so bile šele po izteku tega roka potrjene v postopku ustavne pritožbe. Po mnenju Mandatno-imunitetne komisije poznejša objava nekaterih kandidatnih list Demos-Krambergerjeve združene liste ni mogla vplivati na izid volitev in s tem tudi ne vpliva na potrditev mandatov izvoljenih poslancev. Republiška volilna komisija pa ni pooblaščena za preložitev volitev.</p>
               <p>č) Franc Oblišar, kandidat za poslanca se v imenu predsedstva Republikanske zveze Slovenije pritožuje zaradi velikega števila neveljavnih glasovnic in zahteva revizijo vseh neveljavnih glasovnic. Mandatno-imunitetna komisija ugotavlja, da je po 109. členu zakona o volitvah v Državni zbor dovoljena pritožba na Državni zbor zoper odločitev volilne komisije, ki lahko vpliva na potrditev poslanskih mandatov. Ta pritožba se ne nanaša na odločitev volilne komisije.</p>
               <p>d). Srečko Debenc se pritožuje zaradi nepravilnega volilnega postopka v 1. volilni enoti v Kranju. V pritožbi ne navaja nobenih konkretnih dejstev oziroma nepravilnosti, ki bi lahko vplivale na potrditev poslanskih mandatov. Mandatno-imunitetna komisija je ugotovila, da na podlagi 109. člena zakona o volitvah v Državni zbor za vložitev pritožbe ni legitimiran Srečko Debenc, ker ni bil niti kandidat niti predstavnik liste kandidatov.</p>
               <p>Na podlagi navedenega Mandatno-imunitetna komisija ugotavlja, da noben poslanski mandat ni sporen in zato predlaga Državnemu zboru, da sprejme naslednje sklepe:</p>
               <p>1. Ne upoštevajo se pritožbe Ivana Tomšeta, Draga Novaka in Srečka Debenca, ker niso legitimirani za vložitev pritožbe po 109. členu zakona o volitvah v Državni zbor ter pritožba Franca Oblišarja, ker se ne nanaša na odločitev volilne komisije.</p>
               <p>2. Zavrnejo se pritožbe Vana Gošnika, dr. Jožeta Bešverja, Janeza Vindiša, Janka Halba, Franca Miklavčiča, Janeza Žampe, Vekoslava Kumra, Stefana Luse, Stanislava Klepa in Draga Omahna.</p>
               <p>3. Potrdijo se mandati vseh poslancev Državnega zbora, izvoljenih na volitvah 6. decembra 1992 po seznamu izvoljenih kandidatov, ki je skupaj s potrdili o izvolitvi sestavni del tega poročila.</p>
               <p>Za konec še to. Zakaj je seja trajala toliko časa? Tudi zato, ker nismo želeli, da bi z nekimi preglasovanji prišli do teh predlogov sklepov, ampak je Mandatno-imunitetna komisija vse te predloge sprejela soglasno. Hvala lepa.</p>
            </sp>
            <sp xml:id="SDZ1-Redna-01-1992-12-23.sp9">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa za poročilo. To poročilo, vključno s predlogom in sklepi dajem na glasovanje. Ker gre v tem primeru za pritožbe zoper postopek komisije, ne pa za individualne pritožbe za individualni mandat - v takem primeru bi morali glasovati o vsaki pritožbi posebej - ker gre tu za pritožbo o samem procesu izvajanja oziroma pri postopku volitev, mislim, da lahko glasujemo samo o tem poročilu kot celoti, vključno s temi sklepi.</p>
               <p>Ugotovimo najprej sklepčnost! (82 navzočih poslancev.)</p>
               <p>Kdor je za predlagano poročilo, vključno s sklepi naj glasuje! Prosim.</p>
            </sp>
            <sp xml:id="SDZ1-Redna-01-1992-12-23.sp10">
               <speaker>JANEZ PODOBNIK:</speaker>
               <p>Spoštovane poslanke in poslanci, spoštovani  predsedujoči.   Glede  na   obrazložitev  Mandatno-imunitetne komisije pod točko c) predlagam Državnemu zboru, da omogoči, da pred nami osebno nastopi gospod Stanislav Klep in nam na kratko predstavi vsebino svoje pritožbe, ki jo je naslovil na Državni zbor.</p>
               <p>Ta svoj predlog utemeljujem s tem, da gospod Klep predstavlja stranko, ki je bila, kot sam navaja v pritožbi, oškodovana do te mere, da ni imela enakopravnih možnosti nastopa na volitvah. Zato menim, da je obveznost tega zbora, iz moralnih in tudi političnih stališč prav in logično, da gospodu Klepu omogoči, da osebno predstavi svojo pritožbo, ki jo je naslovil na Državni zbor. Hvala lepa.</p>
            </sp>
            <sp xml:id="SDZ1-Redna-01-1992-12-23.sp11">
               <speaker>PREDSEDUJOČI DR. FRANCE BUČAR:</speaker>
               <p>Prosim predstavnika Mandatno-imunitetne komisije, da zavzame k temu predlogu svoje stališče.</p>
            </sp>
            <sp xml:id="SDZ1-Redna-01-1992-12-23.sp12">
               <speaker>MIROSLAV MOZETIČ:</speaker>
               <p>To je odločitev Državnega zbora. Mandatno-imunitetna komisija je tudi o tem razpravljala na seji, vendar smo tam prišli do zaključka oziroma priporočila, da naj zbor sklepa in izglasuje, da se da besedo gospodu Stanislavu Klepu. Po pogovoru smo prišli do zaključka, da takega priporočila ne damo, tako da bi neko mnenje komisije kot komisije lahko težko izrazil. Mnenje Mandatno-imunitetne komisije je bilo tako, da se takega priporočila zboru, da bi dal besedo gospodu Stanislavu Klepu, ne da. Tako je bilo stališče.</p>
            </sp>
            <sp xml:id="SDZ1-Redna-01-1992-12-23.sp13">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa. Potem dajem na glasovanje predlog, ali se gospodu Klepu dovoli, da nastopi pred tem zborom.</p>
               <p>Kdo je za, naj glasuje? (18 poslancev.) Je kdo proti? (62 poslancev.)</p>
               <p>Ugotavljam, da predlog ni bil sprejet.</p>
               <p>Prehajamo na glasovanje o poročilu Mandatno-imunitetne komisije v celoti s sklepi, ki so v poročilu.</p>
               <p>Kdor je za poročilo in za verifikacijo vseh mandatov, naj glasuje! (77 poslancev.) Je kdo proti? (4 poslanci.)</p>
               <p>Ugotavljam, da je poročilo sprejeto in da so vsi poslanski mandati verificirani.</p>
               <p>Prehajamo na <title>3. TOČKO DNEVNEGA REDA,</title> to je <title>PREDLOG ZAČASNEGA POSLOVNIKA DRŽAVNEGA ZBORA.</title>
               </p>
               <p>Predlog začasnega poslovnika ste prejeli na klop. Predlog so določili predstavniki strank in je bilo v tem pogledu več sestankov. Tako, da je ta predlog vsaj v dosedanji predlagani obliki usklajen z vsemi strankami, ki so zastopane v tem parlamentu.</p>
               <p>Glede na to, da gre za nov poslovnik Državnega zbora, vas obveščam, da je za sprejem poslovnika v skladu s 94. členom ustave potrebna dvotretjinska večina glasov navzočih poslancev. Odpiram razpravo o tem predlogu. Želi kdo razpravljati? Prosim, gospod Školč.</p>
            </sp>
            <sp xml:id="SDZ1-Redna-01-1992-12-23.sp14">
               <speaker>JOŽEF ŠKOLČ:</speaker>
               <p>Hvala lepa za besedo. Spoštovane poslanke in poslanci! V imenu iste skupine, ki je usklajevala vse te predloge za današnjo sejo zbora, predlagam še dva amandmaja, ki rešujeta vprašanje števila podpredsednikov zbora. Gre za soglasno odločitev predstavnikov vseh poslanskih skupin, da bi zbor imel tri podpredsednike in zato je ustrezno v poslovniku potrebno popraviti 10. in 11. člen.</p>
               <p>Besedilo 10. člena se spremeni, tako da se glasi: "Državni zbor ima tri podpredsednike. Za volitve podpredsednikov se smiselno uporabljajo določbe o izvolitvi predsednika. Glasovnice za vsakega od podpredsednikov so ločene."</p>
               <p>V 11. členu bi bila sprememba v tretjem stavku drugega odstavka tega člena in ta se spremeni, tako da se glasi: "Dodatni predlogi za podpredsednika se morajo nanašati ločeno na predloge za prvega, drugega ali tretjega od kandidatov, ki jih je predlagala Komisija za volitve, imenovanja in administrativne zadeve."</p>
               <p>Ponavljam, da se druge določbe poslovnika s tem ne spremenijo. Sistem volitev se ne spremeni in da je predlog usklajen med predstavniki vseh poslanskih skupin. Prosil bi vas, da te amandmaje podprete. Hvala lepa.</p>
            </sp>
            <sp xml:id="SDZ1-Redna-01-1992-12-23.sp15">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa. Želi še kdo razpravljati? Prosim, gospod Pregelj.</p>
            </sp>
            <sp xml:id="SDZ1-Redna-01-1992-12-23.sp16">
               <speaker>ŽARKO PREGELJ:</speaker>
               <p>Spoštovani! Imam amandma na 9. člen tega poslovnika, ki se nanaša na volitve predsednika zbora. Gre za samo tehnologijo glasovanja. Do sedaj je bila navada, da smo glasovali v avli pred sejno dvorano in v avli je večkrat prihajalo do gneče, tudi do možnih nejasnosti. Govorice so bile različne in da bi se izognili temu, predlagam, da prevzamemo izkušnjo zahodnih parlamentov, ko opravljajo tajne volitve tudi v tisti dvorani, kjer poteka zasedanje in je tudi štetje glasov javno. To je najboljši način, da je taka procedura opravljena popolnoma korektno. Tako predlagam, da naj bi se 9. členu dodala peti in šesti odstavek: "Volitve naj bi potekale v sejni dvorani, tako da sekretar Državnega zbora poimensko kliče poslance po abecednem redu. Vsak poslanec s podpisom potrdi dvig glasovnice." Na ta način bi zagotovili, da bi vsak poslanec dobil svojo glasovnico in nihče ne bi mogel priti namesto njega.</p>
               <p>"Štetje glasov poteka javno v sejni dvorani, tako da član komisije jemlje posamezne glasovnice iz volilne skrinjice in na glas prebere odločitev z glasovnice. Hkrati drugi član komisije preveri pravilnost štetja glasov." Na ta način bi bilo štetje glasov popolnoma javno. Hvala lepa.</p>
               <p>Še nekaj imam. Nisem sicer napisal amandmaja, ne strinjam pa se, da veljajo določila nekdanjega poslovnika iz predprejšnjega mandata. Tu mislim, da bo prihajalo do velikih nejasnosti. Že v prejšnjem mandatu je bilo veliko problemov prav zaradi različnega razumevanja posameznih členov. Mislim, da v kolikor bi ta praksa ostala daljši čas, to pomeni več kot en mesec, bi utegnilo to škodljivo vplivati na delovanje tega parlamenta. Zato predlagam, da izpustimo drugi odstavek 1. člena in da čimprej naredimo nov poslovnik. Verjetno ga je moč narediti v zelo kratkem času narediti, to je v roku enega meseca. Uporabljanje stare prakse bi bilo škodljivo za samo delovanje tega novega sklica. Hvala lepa.</p>
            </sp>
            <sp xml:id="SDZ1-Redna-01-1992-12-23.sp17">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa. Želi še kdo razpravljati? Če ni več razpravljalcev, zaključujem razpravo in dajem na glasovanje, oba predloga sta bila podana v pisni obliki in s tem je zadoščeno formalnim zahtevkom za vlaganje amandmajev. Še enkrat preberem amandma k 10. členu, ki je bil stavljen v imenu vseh poslanskih skupin in se glasi:</p>
               <p>Besedilo člena se spremeni, tako da se glasi: "Državni zbor ima tri podpredsednike. Za volitve podpredsednikov se smiselno uporabljajo določbe o izvolitvi predsednika. Glasovnice za vsakega od podpredsednikov so ločene."</p>
               <p>Glasujemo najprej o tem amandmaju k 10. členu. Za sprejem amandmaja je potrebna ista kvalificirana večina, kot za predpise v celoti. Sklepčnost se ni spremenila, zato prehajamo na glasovanje.</p>
               <p>Kdor je za ta amandma, naj glasuje! (81 poslancev.) Je kdo proti? (2 poslanca.)</p>
               <p>Ugotavljam, da je ta amandma sprejet.</p>
               <p>Prehajamo na glasovanje k amandmaju k 11. členu, ki je samo logična izvedba prvega. Amandma se glasi:</p>
               <p>Tretji stavek drugega odstavka tega člena se spremeni, tako da se glasi: "Dodatni predlogi za podpredsednika se morajo nanašati ločeno na predloge za prvega, drugega ali tretjega od kandidatov, ki jih je predlagala Komisija za volitve, imenovanja in administrativne zadeve."</p>
               <p>Kdo je za? (81 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Prehajamo na glasovanje o amandmaju k 9. členu, ki ga je predložil poslanec Žarko Pregelj in se glasi:</p>
               <p>Za četrtim odstavkom se dodata nova peti in šesti odstavek, ki se glasita:</p>
               <p>"Volitve naj bi potekale v sejni dvorani, tako da sekretar Državnega zbora poimensko kliče poslance po abecednem redu. Vsak poslanec s podpisom potrdi dvig glasovnice.</p>
               <p>Štetje glasov poteka javno v sejni dvorani, tako da član komisije jemlje posamezne glasovnice iz volilne skrinjice in na glas prebere odločitev z glasovnice. Hkrati drugi član komisije preveri pravilnost štetja glasov."</p>
               <p>Želi o tem amandmaju še kdo razpravljati. Prosim.</p>
            </sp>
            <sp xml:id="SDZ1-Redna-01-1992-12-23.sp18">
               <speaker>MAKSIMILJAN LAVRINC:</speaker>
               <p>Se opravičujem, ampak lahko pride do zapleta. Zato bi rad vprašal. Amandma predvideva, da naj bi to počel sekretar Državnega zbora. Mi pa po dnevnem redu sekretarja Državnega zbora ne bomo prej volili. Se pravi, da se lahko stvar ustavi. Ali je drugače mišljeno, da bi nekdo danes za sekretarja to opravljal.</p>
            </sp>
            <sp xml:id="SDZ1-Redna-01-1992-12-23.sp19">
               <speaker>PREDSEDUJOČI DR. FRANCE BUČAR:</speaker>
               <p>Imate konkreten predlog za spremembo? Ali vzamemo to opozorilo na znanje ali imate konkreten predlog za spremembo amandmaja?</p>
            </sp>
            <sp xml:id="SDZ1-Redna-01-1992-12-23.sp20">
               <speaker>MAKSIMILJAN LAVRINC:</speaker>
               <p>Nimam, ampak sem proti takemu amandmaju.</p>
            </sp>
            <sp xml:id="SDZ1-Redna-01-1992-12-23.sp21">
               <speaker>PREDSEDUJOČI DR.FRANCE BUČAR:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-01-1992-12-23.sp22">
               <speaker>ŽARKO PREGELJ:</speaker>
               <p>Spoštovani! Opravičujem se, če to povzroča neko nejasnost, toda ponavadi je bilo tako, da je sekretar klical, kadar smo imeli poimenska glasovanja. To bi lahko naredila katerakoli služba, to pač ni problem. Sedaj pač nekdo vrši dolžnost sekretarja in bo to delo on opravil. Ko bo zbor normalno deloval, ko bodo vsi funkcionarji izvoljeni, to sploh ne bo problem. Hvala lepa.</p>
            </sp>
            <sp xml:id="SDZ1-Redna-01-1992-12-23.sp23">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa. Želi še kdo razpravljati? Če ne želi nihče razpravljati, prehajamo na glasovanje. Najprej ugotovimo prisotnost! (83 prisotnih poslancev.)</p>
               <p>Kdor je za ta amandma, naj glasuje! (47 poslancev.) Je kdo proti? (36 poslancev.)</p>
               <p>Dvetretjinska večina od 83 je 56, zato ta amandma ni sprejet.</p>
               <p>Glede sugestije, da se uporablja subsidiarno tudi sedanji poslovnik, ni bilo konkretnega predloga za spremembo. Moram vas opozoriti na to, da subsidiarno ta poslovnik tudi v tej proceduri že uporabljamo, ker je načelo, da se glasuje najprej o amandmajih, da se glasuje nato šele o predlogu itd. S tega stališča naj bi bila ta sugestija sprejemljiva.</p>
               <p>Sedaj prehajamo na glasovanje o predlogu začasnega poslovnika v celoti.</p>
               <p>Kdor je za, naj glasuje! (76 poslancev.) Je kdo proti? (8 poslancev.)</p>
               <p>Ugotavljam, da je začasni poslovnik sprejet.</p>
               <p>Prehajamo na <title>4. TOČKO DNEVNEGA REDA,</title> to je <title>IZVOLITEV PREDSEDNIKA IN ČLANOV KOMISIJE ZA VOLITVE, IMENOVANJA IN ADMINISTRATIVNE ZADEVE.</title>
               </p>
               <p>V skladu z dogovorom s predstavniki poslanskih skupin so posamezne poslanske skupine že posredovale predloge za člane in predsednika komisije. Podpredsednika pa, kot izhaja iz sprejetega poslovnika, bo v skladu z začasnim poslovnikom Državnega zbora zbor izvolil iz opozicijskih strank potem, ko bodo znano, katere poslanske skupine so v opoziciji. Prosim gospoda Peršaka, da predstavi predlog poslanskih skupin.</p>
            </sp>
            <sp xml:id="SDZ1-Redna-01-1992-12-23.sp24">
               <speaker>ANTON PERŠAK:</speaker>
               <p>Spoštovane poslanke in poslanci! Podpisani predstavniki poslanskih skupin, opredeljenih in oblikovanih v skladu z zadnjim odstavkom 10. člena začasnega poslovnika Državnega zbora, na podlagi 5. člena začasnega poslovnika predlagamo naslednje poslance za člane in predsednika Komisije za volitve, imenovanja in administrativne zadeve:</p>
               <p>Gospoda Toneta Anderliča - LDS, za predsednika komisije; Gabirjela Berliča - LDS, za člana; Zorana Thalerja - LDS, za člana; Štefana Kocipra - SKD, za člana; Ivana Omana - SKD, za člana; Miloša Pavlico - Združena lista, za člana; Bredo Pečan - Združena lista, za članico; Polonco Dobrajc - SNS, za članico; Zmaga Jelinčiča - SNS, za člana; Franca Potočnika - SLS, za člana; Janeza Podobnika - SLS, za člana; Igorja Bavčarja - Demokrati, za člana; dr. Lea Šešerka - Zeleni Slovenije, za člana; dr. Jožeta Pučnika - SDSS, za člana in Mario Pozsonec - poslanko madžarska narodne skupnosti, za članico.</p>
               <p>Kot je bilo že rečeno, predlagamo, da se podpredsednik komisije v skladu s 5. členom začasnega poslovnika izvoli kasneje. Pri oblikovanju predloga sta v skladu s 5. členom začasnega poslovnika sodelovala poslanca madžarske in italijanske narodnosti v Državnem zboru. Kot predstavniki klubov pa smo podpisani: g. Školč, g. Potrč, za g. Podobnika g. Toplak, za dr. Šešerka g. Korošec, Ignac Polajnar, Zmago Jelinčič, Anton Peršak in g. Vitodrag Pukl. Hvala.</p>
            </sp>
            <sp xml:id="SDZ1-Redna-01-1992-12-23.sp25">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa. Slišali ste predlog. Želi kdo o tem predlogu razpravljati? Če ne želi, potem preidemo neposredno na glasovanje. Zopet ugotavljamo sklepčnost. (87 prisotnih.)</p>
               <p>Torej glasujemo o listi kot celoti, ne o posameznih kandidatih, ampak o listi kot celoti. Prehajam na glasovanje.</p>
               <p>Kdor je za to listo, naj glasuje! (85 poslancev.) Kdo je proti? (1 poslanec.)</p>
               <p>Ugotavljam, da je komisija po predlaganem spisku, vključno s predsednikom, sprejeta.</p>
               <p>Sedaj bomo morali imeti zopet malo pavze. Prosim komisijo, da se sestane in da predloži drugi predlog za kandidate. Mislim, da je 30 minut dovolj za pavzo. (Nekdo nekaj sprašuje iz klopi.) To je težko, z moje strani mislim, da več kot pol ure ne bi moglo biti. V sobi 212 se sestane komisija. Opravičujem se, jaz ne morem izmeriti dela komisije.</p>
            </sp>
            <stage type="time">(Seja je bila prekinjena ob 14.45 uri in se je nadaljevala ob 19.07 uri.)</stage>
            <sp xml:id="SDZ1-Redna-01-1992-12-23.sp26">
               <speaker>PREDSEDUJOČI DR. FRANCE BUČAR:</speaker>
               <p>Obveščam vas, da se je komisija pojavila v dvorani in lahko nadaljujemo z delom.</p>
               <p>Prehajamo na <title>5. TOČKO DNEVNEGA REDA: IZVOLITVE PREDSEDNIKA IN PODPREDSEDNIKOV DRŽAVNEGA ZBORA.</title>
               </p>
               <p>Najprej moramo opraviti volitve predsednika Državnega zbora, ki bo nato nadaljeval vodenje seje. Prosim predsednika komisije, da da predlog.</p>
            </sp>
            <sp xml:id="SDZ1-Redna-01-1992-12-23.sp27">
               <speaker>TONE ANDERLIČ:</speaker>
               <p>Spoštovane poslanke in poslanci, spoštovani predsednik! Najprej bi predlagal, da predsednik povpraša poslance, če ste pripravljeni, da poslušate ustno poročilo o delu komisije, ali je potrebno počakati na pisno, ki ga sedaj razmnožujejo? Če prosim, to ugotovite.</p>
            </sp>
            <sp xml:id="SDZ1-Redna-01-1992-12-23.sp28">
               <speaker>PREDSEDUJOČI DR. FRANCE BUČAR:</speaker>
               <p>Odločimo se, ali čakamo na pismeno poročilo ali zadostuje ustno poročilo predsednika komisije?</p>
            </sp>
            <sp xml:id="SDZ1-Redna-01-1992-12-23.sp29">
               <speaker>TONE ANDERLIČ:</speaker>
               <p>V vsakem primeru ga boste dobili.</p>
            </sp>
            <sp xml:id="SDZ1-Redna-01-1992-12-23.sp30">
               <speaker>PREDSEDUJOČI DR. FRANCE BUČAR:</speaker>
               <p>Najprej sklepčnost prosim? (86 prisotnih.) Sklepčnost je dana.</p>
               <p>Kdor je za ta predlog, naj glasuje. Mislim, da zadošča ustno poročilo predsednika in da se zadovoljimo s tem, da pozneje dobimo še pisno poročilo. (42 poslancev.) Mislim, da bi morali ponoviti. Dajmo še enkrat. Navzočnost se ni spremenila.</p>
               <p>Prosim, kdor je za predlog, da se zadovoljimo z ustnim poročilom predsednika komisije in da pisno poročilo dobite pozneje.</p>
               <p>Kdor je za ta predlog, naj glasuje! (59 poslancev.) Kdo je proti? (3 poslanci.)</p>
               <p>Torej predlog je izglasovan.</p>
               <p>Vi imate še eno proceduralno vprašanje, prosim.</p>
            </sp>
            <sp xml:id="SDZ1-Redna-01-1992-12-23.sp31">
               <speaker>SAŠO LAP:</speaker>
               <p>Čisto kratek proceduralni zaplet je nastal in to: na osnovi petega odstavka 3. člena začasnega poslovnika Državnega zbora, ki določa, da vsak poslanec lahko zahteva, da se njemu ali vsem poslancem izroči računalniški izpis poteka javnega glasovanja. Nekaj podobnega je naša stranka danes dopoldne poskušala dobiti, vendar neuspešno. Tukaj imam dokument, na katerem je strokovna služba dala izjavo, da datoteke niso shranjene v računalniku in v imenu Slovenske nacionalne stranke prosim, da se v prihodnje prepreči podobna situacija, da ima vsak poslanec po tem členu, ki sem ga citiral, možnost dobiti računalniški izpis.</p>
            </sp>
            <sp xml:id="SDZ1-Redna-01-1992-12-23.sp32">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa. To sedaj ni ugovor proti samemu glasovanju, če sem prav razumel, to je protest zoper to, da ni bila izpolnjena ta poslovniška določba, da lahko posamezni poslanec na svojo zahtevo dobi računalniški izpisek, kajne. Dobro, to bomo pač ustrezno rešili, služba bo vzela to na znanje, tako da do prihodnji to uredi. Mislim, da sama ta intervencija ni bila ugovor zoper rezultat glasovanja. Hvala lepa.</p>
               <p>Prosim gospoda Anderliča, da poda poročilo.</p>
            </sp>
            <sp xml:id="SDZ1-Redna-01-1992-12-23.sp33">
               <speaker>TONE ANDERLIČ:</speaker>
               <p>Spoštovani! Komisija Državnega zbora Republike Slovenije za volitve, imenovanja in administrativne zadeve je na svoji 1. seji obravnavala predloge kandidatov za predsednika in podpredsednikov državnega zbora. Komisija je v skladu z 9. členom začasnega poslovnika Državnega zbora oblikovala predlog Državnemu zboru za izvolitev predsednika Državnega zbora. Komisiji je bil posredovan pisni predlog Liberalno demokratske stranke,, ki je kot kandidata predlagala mag. Hermana Rigelnika. Na seji komisije je bil posredovan tudi predlog njenega člana Štefana Kocipra, Slovenski krščanski demokrati, ki je predlagal kot kandidata Lojzeta Peterleta. Komisija je bila seznanjena tudi s kandidaturo dr. Franceta Bučarja, ki pa jo je vložilo 17 poslancev neposredno državnemu zboru.</p>
               <p>Po razpravi je komisija z večino glasov sprejela sklep, da predlaga Državnemu zboru, da izvoli mag. Hermana Rigelnika za predsednika Državnega zbora.</p>
               <p>Skladno z 10. in 11. členom začasnega poslovnika je bilo komisiji posredovanih tudi šest kandidatov za podpredsednike. Za prvega podpredsednika državnega zbora je bil predlagan en kandidat, in sicer poslanec Slovenske krščansko demokratske stranke Miroslav Mozetič. Za drugega podpredsednika državnega zbora sta bila predlagana dva kandidata, in sicer poslanec Združene liste dr. Lev Kreft in poslanka Slovenske ljudske stranke dr. Metka Karner-Lukač. Za tretjega podpredsednika državnega zbora so bili predlagani trije kandidati, in sicer poslanec Socialdemokratske stranke Vitodrag Pukl, poslanec Slovenske nacionalne stranke Marjan Stanič in poslanec Slovenske demokratske stranke Anton Peršak.</p>
               <p>Komisija je po obširni razpravi z večino glasov sprejela sklep, da predlaga Državnemu zboru, da glasovanje o treh podpredsednikih odloži. Večina članov komisije je menila, da stranke, zastopane v državnem zboru, potrebujejo dodatno posvetovanje o usklajenem predlogu za tri podpredsednike v Državnem zboru. Na podlagi tega bo komisija oblikovala predlog Državnega zbora za izvolitev treh podpredsednikov. Hvala lepa.</p>
            </sp>
            <sp xml:id="SDZ1-Redna-01-1992-12-23.sp34">
               <speaker>PREDSEDUJOČI DR. FRANCE BUČAR:</speaker>
               <p>Hvala lepa. Torej imamo dva predloga za predsednika Državnega zbora, in sicer mag. Hermana Rigelnika in Lojzeta Peterleta. O tretjemu predlogu ni potrebno razpravljati, ker ni soglasja. Moram vas obvestiti, da je najprej potrebno izvoliti predsednika zbora in šele po tem, v kolikor bo ta zbor pripravljen, lahko nadaljuje sejo. Predlog je, da odložimo izvolitev podpredsednikov. Zato zdaj prehajamo na volitve predsednika zbora.</p>
               <p>Predstavniki poslanskih skupin so mi posredovali predloge za člane volilne komisije, in to so za LDS - Jaša Zlobec, Združena lista - Ivo Sisinger, za SKD - Nada Skuk in za SNS - Marjan Stanič. Član te komisije sem tudi jaz nekako po uradni dolžnosti kot predsedujoči temu zboru. Prosim, da ugotovimo navzočnost. (85 poslancev.)</p>
               <p>Kdo je za to komisijo, da jo izvolimo? Kdo je za, naj glasuje? (81 poslancev.) Je kdo proti? (1 poslanec.)</p>
               <p>Ugotavljam, da je komisija na ta način izvoljena.</p>
               <p>Še obvestilo: Izvolitev predsednika zbora bo potekala po naslednjem postopku. Vsak poslanec naj se javi v avli spredaj, kjer mu bo izdana na podlagi volilnega imenika glasovnica. Za kandidata se v skladu z 9. členom poslovnika glasuje tako, da se na glasovnici obkroži beseda "za" ali "proti". Glasovnice, iz katere ni mogoče razbrati volje poslanca, je neveljavna. Glede na to, da glasovnice še niso pripravljene, predlagam 15 minut odmora. Prosim člane volilne komisije, da se zglasijo v sobi 103, kjer bodo prevzeli volilni material. Prosim, gospod Jaša Zlobec.</p>
            </sp>
            <sp xml:id="SDZ1-Redna-01-1992-12-23.sp35">
               <speaker>JAŠA L. ZLOBEC:</speaker>
               <p>Povsem proceduralno vprašanje. Kakšen bo identifikacijski postopek za poslance, da bodo dobili glasovnice?</p>
            </sp>
            <sp xml:id="SDZ1-Redna-01-1992-12-23.sp36">
               <speaker>PREDSEDUJOČI DR. FRANCE BUČAR:</speaker>
               <p>Vprašanja nisem razumel, vsebinsko ne. Najbrž bo treba pokazati osebno izkaznico, nekatere pa že neposredno poznajo. Prosim.</p>
            </sp>
            <sp xml:id="SDZ1-Redna-01-1992-12-23.sp37">
               <speaker>MIRAN POTRČ:</speaker>
               <p>Gospod predsednik, spoštovane kolegice in kolegi! Jaz imam razpravo z drugim predlogom Komisije za volitve in imenovanja. Namreč, glede volitve podpredsednikov. Sprašujem, ali naredimo zdaj pavzo in čakamo na glasovnice ali ste pripravljeni ta čas 15 minut, kot ga je gospod predsedujoči napovedal, izrabiti za to, da govorimo tudi o tem vprašanju. Če ste, potem prosim, da mi dovolite besedo.</p>
            </sp>
            <sp xml:id="SDZ1-Redna-01-1992-12-23.sp38">
               <speaker>PREDSEDUJOČI DR. FRANCE BUČAR:</speaker>
               <p>Ja, v vsakem primeru te seje ne morem voditi, dokler ni izvoljen predsednik zbora. Nimam več pravice o čemerkoli nadalje razpravljati in voditi to sejo, ker jaz lahko vodim to sejo samo do izvolitve predsednika. Moramo pa počakati. Odrejam 15 minut pavze. Če morda še pojasnilo, za kandidate se glasuje tako, da se obkroži številka pred kandidatom, kar je tudi jasno.</p>
            </sp>
            <stage type="time">(Seja je bila prekinjena ob 19.18 uri in se je nadaljevala ob 20.06 uri.)</stage>
            <sp xml:id="SDZ1-Redna-01-1992-12-23.sp39">
               <speaker>PREDSEDUJOČI DR. FRANCE BUČAR:</speaker>
               <p>Poročilo o izidu glasovanja o izvolitvi predsednika Državnega zbora. Glasovanje je potekalo 23. decembra 1992 v prostorih državnega zbora Republike Slovenije. Glasovanja se je udeležilo 88 poslancev, oddanih je bilo 88 glasovnic. Neveljavnih je bilo 8 glasovnic. Za kandidata mag. Hermana Rigelnika je glasovalo 48 poslancev. Za kandidata Lojzeta Peterleta je glasovalo 32 poslancev.</p>
               <p>Komisija v sestavi France Bučar, Jaša Zlobec, Ivo Sisinger, Nada Skuk in Marjan Stanič ugotavlja, da je bil v skladu z 48. členom Ustave Republike Slovenije in 6. odstavkom 9. lena začasnega poslovnika Državnega zbora za predsednika Državnega zbora izvoljen mag. Herman Rigelnik, ker je dobil večino glasov vseh poslancev Državnega zbora. (Aplavz.) Izvoljenemu mag. Hermanu Rigelniku iskreno čestitam k izvolitvi in prosim, da prevzame nadaljnje vodenje seje.</p>
            </sp>
            <sp xml:id="SDZ1-Redna-01-1992-12-23.sp40">
               <speaker>MAG. HERMAN RIGELNIK:</speaker>
               <p>Spoštovane poslanke in poslanci! Zahvaljujem se za zaupanje, izkazano z izvolitvijo za predsednika Državnega zbora Republike Slovenije. Zavedam se dolžnosti, ki jo s tem sprejemam, enako kot dolžnosti nas vseh, ki so nam jih državljani Republike Slovenije zaupali na volitvah. Naše delo bodo spremljali in ocenjevali, predvsem pa o kvaliteti svojega življenja občutili volilci, ki smo jim dolžni izpolniti pričakovanja. Nedvomno pa bo tudi predmet proučevanja v tujini, ki bo v skladu s svojimi ugotovitvami oblikovala mnenje o naši demokratičnosti, politični zrelosti in primernosti za dejansko enakovredno vključitev v mednarodno skupnost.</p>
               <p>Smo predstavniki vsega ljudstva, vendar po ustavi poslanci v Državnem zboru nismo vezani na kakršnakoli navodila. Zato pa nas veliko bolj kot zakonsko določilo veže dolžnost zastopati interese vseh državljanov Republike Slovenije. Vsi, ki so nas izvolili, so verjeli, da bomo našo deželo po svojih najboljših močeh vodili pošteno, da se bomo posvetili reševanju vprašanj, ki smo jih izpostavljali v predvolilnem času in izpolnili željo vseh nas po boljšem, polnejšem življenju. V današnjem okolju,  v neposredni bližini groze in smrti, ki divja v Bosni in Hercegovini in v času premikov na evropskem vzhodu, je odgovornost organov države, da zagotovijo svojim državljanom mir, varnost in napredek, toliko večja. Prepričan sem, da se tega vsi zavedamo in da bomo skupaj pri tem tudi uspeli. Veliko naporov bo treba posvetiti gospodarskim in socialnim vprašanjem, pa tudi vsem drugim, ki so že prisotna z vso ostrino.</p>
               <p>Državni zbor o pravicah in obveznostih državljanov odloča samo z zakonom. Zato bomo morali vse napore in tudi strpnost usmeriti v kvaliteto zakonskih odločitev, pa tudi v pravočasnost njihovega sprejemanja. Ob zahvali, ki jo vam izrekam za zaupanje, bi naslovil na vse vas tudi prošnjo za enako podporo pri delu skozi ves moj mandat. Svoje cilje bomo dosegli veliko lažje ob sodelovanju in v zavedanju, da zastopamo, kot pravi ustava, vse ljudstvo, čigar voljo smo tudi dolžni spoštovati. Pri tem prosim in pričakujem tudi podporo strokovnih služb parlamenta in pa novinarjev, ki nas bodo spremljali pri našem delu.</p>
               <p>Ob tem, ko mi danes prevzemamo svojo dolžnost, zaključuje svoje delo Skupščina s svojimi zbori, ki je v procesu osamosvajanja Republike Slovenije sprejemala zgodovinske odločitve. Nedvomno so njene zasluge sprejetje naše ustave, pa tudi zagotovitev pravnih temeljev za izvedbo procesa privatizacije ter sanacije našega gospodarstva ter bančnega sistema. Zato se danes zahvaljujem poslancem za uspešno delo, še posebej predsedniku Skupščine gospodu, dr. Bučarju, podpredsednikoma Skupščine gospodu Puklju in gospodu Gošniku, predsednikom zborov dr. Toplaku, gospodu Bizjaku in gospodu Zupančiču. Z željo, da bi naše sodelovanje in delovanje z Državnim svetom prineslo resnično pozitivne rezultate, vam voščim za božične praznike in želim srečno in uspehov polno 1993. Hvala lepa. Aplavz.</p>
               <p>Ker je bila za 20.00 uro predvidena prisega predsednika Republike Slovenije, prosim poslanke in poslance, da z razumevanjem sprejmejo zamudo in predlagam, da se ponovno dobimo ob 20.30 uri, ko bi nadaljevali s prisego predsednika Republike, to je 8. točko seje. Do takrat bi prosil, da se izprazni dvorano, ker je potrebno pripraviti za svečano prisego. Je ta predlog sprejemljiv? Ne. Prosim gospod Jelinčič.</p>
            </sp>
            <sp xml:id="SDZ1-Redna-01-1992-12-23.sp41">
               <speaker>ZMAGO JELINČIČ:</speaker>
               <p>Jaz bi pač predlagal, da naj se seja do takrat prekine in da se potem to izvede, čeprav mislim, da bi bilo pametno, da te zadeve, ki so zgolj proceduralne narave, kajti KVIAZ je že dala predloge in mislim, da to lahko zelo hitro sprejmemo, potem pa gremo na prisego predsednika Republike.</p>
            </sp>
            <sp xml:id="SDZ1-Redna-01-1992-12-23.sp42">
               <speaker>PREDSEDNIK MAG. HERMAN RIGELNIK:</speaker>
               <p>Potem bi, če soglašate s tem predlogom, potem bi prosil gospoda Anderliča, gospod Potrč.</p>
            </sp>
            <sp xml:id="SDZ1-Redna-01-1992-12-23.sp43">
               <speaker>MIRAN POTRČ:</speaker>
               <p>Gospod predsednik, najprej moje iskrene čestitke k izvolitvi z željo za vaše uspešno vodenje Državnega zbora. Spoštovane poslanke in poslanci! Nisem se oglasil po predlogu gospoda predsednika, ker soglašam s tem, da lahko opravimo najprej zaprisego in se vrnemo nato k rednemu delu. Ker pa mi je dana beseda, bi pa rad povedal, da je moj predlog, da predloga Komisije za volitve, imenovanja in administrativne zadeve, da danes Državni zbor ne voli podpredsednikov Državnega zbora, ne podpiram. V Poslovniku Državnega zbora, ki smo ga danes sprejeli, smo v 9. členu zapisali, da Državni zbor na prvi seji izvoli na predlog Komisije za volitve, imenovanja in administrativne zadeve  predsednika Državnega zbora, da pa predsednika lahko predlaga tudi deset poslancev. Hkrati smo v 10. členu zapisali, da za volitve podpredsednikov Državnega zbora smiselno veljajo določbe o izvolitvi predsednika. Danes smo na začetku seje že sprejeli sklep, s katerim smo se odločili, da volitve danes opravimo. Bil je z veljavnim glasovanjem formalno sprejet. Sprejemam stališče Komisije za volitve, imenovanja in administrativne zadeve, da pač ni pripravila predloga. Če ga ni pripravila, ima pravico vložiti najmanj 10 poslancev in jaz bom, gospod predsednik, vam v imenu več kot 10 poslancev vložil pisni predlog, da Državni zbor danes odloča o izvolitvi podpredsednikov in dal tudi predlog za enega od treh podpredsednikov, predlaganega s strani Združene liste, to je za poslanca dr. Leva Krefta.</p>
               <p>Sodim, da bi bila odgovornost poslanskih skupin in poslancev, tako kot ste jo tudi vi v vašem nastopnem govoru opredelili, da bi opravili vse obveznosti, ki jih imamo danes, da bi v celoti konstituirali Državni zbor, da bi prenehali tudi z drobnimi igrami, ki so sicer normalne, vendar ne vse nujne in da bi res lahko pričeli opravljati delo tega Državnega zbora, zaradi katerega so nas državljanke in državljani na volitvah tudi izolili. Ker je naš predlog možen in ker trdim, da o njem, če ga vložimo, Državni zbor mora odločati. Prosim, da se k odločanju preide. Dajem pa uradno obvestilo in predlog, da bi nam bilo poslancem Združene liste mnogo ljubše, če bi se lahko poslanske skupine dogovorile o sporazumnem predlogu za vsa tri podpredsedniška mesta, ne pa da o tem odločamo na drug način. Vendar, če takšnega dogovora ni, se moramo držati sprejetega poslovnika in odločati pač tudi na drug način. Menim, da ne bi bilo prav, če bi že na prvi seji kršili poslovnik, ki smo ga sprejeli, ker to najbrž ne bi bila dobra napotnica za naše delo. Hvala lepa. In vlagam predlog.</p>
            </sp>
            <sp xml:id="SDZ1-Redna-01-1992-12-23.sp44">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Ponovno predlagam, ker čaka veliko gostov na razglasitev in prisego predsednika Republike, da prekinemo sejo do 20.45 in potem nadaljujemo. Ljudi je veliko, toliko je gostov, da menim, da moramo to napraviti. Jaz bi prosil, da to sprejmete. Lahko sprejmete. Hvala lepa. Potem nadaljujemo.</p>
            </sp>
            <stage type="time">(Seja je bila prekinjena ob 20.18 uri in se je nadaljevala ob 20.43 uri.)</stage>
            <sp xml:id="SDZ1-Redna-01-1992-12-23.sp45">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane poslanke in poslanci! Spoštovani gospod predsednik Republike, spoštovani člani Državnega sveta, spoštovana osebna odposlanca in drugi cenjeni gostje!</p>
               <p>Prehajamo na <title>8. TOČKO 1. SEJE DRŽAVNEGA ZBORA,</title> to je <title>ZAPRISEGA PREDSEDNIKA REPUBLIKE</title>. Vabilu, da prisostvuje današnji seji Državnega zbora ob tej točki dnevnega reda so se odzvali: člani Državnega sveta, člani Predsedstva Republike Slovenije, predsednik Vlade, podpredsedniki in ministri, predsednik in sodniki Ustavnega sodišča Republike Slovenije, predsednica Vrhovnega sodišča Republike Slovenije in drugi predstavniki sodne oblasti, predsednik Skupščine mesta Ljubljana, predstavniki Slovenskih organizacij iz zamejstva in Svetovnega slovenskega kongresa, predstavniki univerz in SAZU, osebna odposlanca predsednika Republike Hrvaške in Republike Madžarske, diplomatski predstavniki, akreditirani v Republiki Sloveniji, cerkveni dostojanstveniki in drugi gostje ter poročevalci radiotelevizije ter časopisnih hiš. Vse prav lepo pozdravljam na današnji seji Državnega zbora.</p>
               <p>Prejeli ste poročilo Republiške volilne komisije o volitvah predsednika republike. Iz poročila je razvidno, da je bilo na volitvah predsednika oddanih  1.278.155 glasovnic, da je bilo 35.790 neveljavnih glasovnic in da je kandidat za predsednika republike, gospod Milan Kučan dobil 793.851 glasov ali 63,89%. S tem je bil gospod Milan Kučan izvoljen za predsednika republike. Glede na to, da je z 9. členom zakona o volitvah predsednika republike določeno, da se glede vprašanj, ki s tem zakonom niso posebej urejena, smiselno uporablja določbe zakona o volitvah v Državni zbor, vas obveščam, da v zvezi z izvolitvijo predsednika Republike pri Državnem zboru ni bila vložena nobena pritožba.</p>
               <p>V skladu s 104. členom Ustave Republike Slovenije predsednik republike pred nastopom funkcije priseže pred Državnim zborom. Prosim gospoda Milana Kučana, da v skladu s 104. členom ustave zapriseže pred državnim zborom.</p>
            </sp>
            <sp xml:id="SDZ1-Redna-01-1992-12-23.sp46">
               <speaker>MILAN KUČAN:</speaker>
               <p>Prisegam, da bom spoštoval ustavni red, da bom ravnal po svoji vesti in z vsemi svojimi močmi deloval za blaginjo Slovenije.</p>
            </sp>
            <sp xml:id="SDZ1-Redna-01-1992-12-23.sp47">
               <speaker>MAG. HERMAN RIGELNIK:</speaker>
               <p>Prosil bi predsednika še, da podpiše. (Aplavz.)</p>
               <p>Ugotavljam, da je gospod Milan Kučan, predsednik Republike Slovenije v skladu s 104. členom ustave nastopil funkcijo.</p>
               <p>(Himna.)</p>
               <p>V imenu Državnega zbora in vseh navzočih, vam, gospod predsednik, iskreno čestitam in želim vse najboljše pri opravljanju odgovorne dolžnosti prvega predsednika Republike Slovenije. (Aplavz).</p>
               <p>Besedo ima predsednik Republike, gospod Milan Kučan.</p>
            </sp>
            <sp xml:id="SDZ1-Redna-01-1992-12-23.sp48">
               <speaker>MILAN KUČAN:</speaker>
               <p>Spoštovani gospod predsednik, spoštovane poslanke in poslanci! Dovolite, da priložnost, ko imam čast nastopiti pred demokratično izvoljenim prvim parlamentom slovenske države, uporabim najprej za iskreno čestitko vsem vam, spoštovane poslanke in poslanci, ob zaupanju in časti, ki so vam jo z vašo izvolitvijo izrazili državljanke in državljani Slovenije. Visoka udeležba ljudi ispričuje njihov interes, pripravljenost in odgovornost za oblikovanje vsebine našega prihodnjega življenja in njihova velika pričakovanja. Z izvolitvijo so to odgovornost prenesli na nas.</p>
               <p>Čas volitev je čas konfrontacij in tekmovanja med nosilci posameznih političnih konceptov. Čas po volitvah je čas sodelovanja in izpolnjevanja pričakovanj. Z izvolitvijo smo prevzeli odgovornost za narodovo prihodnost. Pričakujem, spoštovane poslanke in poslanci, ustvarjalno, kritično in odgovorno sodelovanje, strpnost in spoštovanje. Za to se bom v okviru predsedniških pristojnosti in svoje moralne zavezanosti tudi sam zavzemal.</p>
               <p>Volitve so izpričale voljo ljudstva in nosilcem oblasti podelile visoko legitimnost. Ta razpoznavno izpričana volja terja medsebojno spoštovanje. Volilni tekmeci si zdaj morajo ponuditi roke, spoštovati volilni rezultat, ne glede na pričakovanja in se posvetiti skupnemu delu in odgovornosti za blaginjo državljank in državljanov slovenske države. Zdaj je nujen politični dialog o naši prihodnosti in o vprašanjih našega današnjega dne, v katerem bodo ustvarjalno in odgovorno sodelovale vse parlamentarne stranke in v katerem bo dovolj prostora in potrebe tudi za sodelovanje zunajparlamentarnih strank in civilne družbe. O teh vprašanjih obstajajo v slovenski družbi različni pogledi, ki so normalni in zaželeni. Čas je, da se naučimo živeti z njimi, jih usklajevati ter presegati, kadar je to mogoče. V demokratični družbi je nujno spoštovati rezultat usklajevanj tudi tistega, ki je dosežen oz. ugotovljen z glasovanjem v demokratičnem postopku. Tisti, ki ostanejo s svojim stališčem v manjšini, so z njim zavarovani ter imajo jamstvo in perspektivo, da niso za vselej obsojeni na položaj manjšine. V demokraciji ima manjšina možnost in perspektivo, da z uporabo demokratičnih postopkov postane večina. Do takrat pa spoštuje voljo in odločitve večine.</p>
               <p>Ta načela velja imeti v premisleku tudi v dneh, ko se bo odločalo o sestavi vlade. Problemi, s katerimi smo soočeni kot družba in ki terjajo nujno razrešitev, so obče poznani in so potemtakem enaki za vse stranke. Enaka narava problemov omogoča, pogost pa tudi zahteva njihov približno enak pristop in približno enak odgovor. Mimo tega ne bo mogla nobena vlada. Vsekakor potrebujemo strokovno, učinkovito, pragmatično vlado, ki bo hkrati predstavljala in izrazila največje možno soglasje parlamentarnih strank. Tega lahko dobi le vlada, ki bo zmogla presegati ozke strankarske, delne interese v vseh temeljnih in usodnih vprašanjih naše prihodnosti. Pripravljenost sodelovati v takšnem vladnem konceptu, ki bo dajal prednost določanju in potem uresničevanju nacionalnega, skupnega interesa, bi morala biti temeljni kriterij za oblikovanje vladne koalicije, kajti le taka, ki upošteva na volitvah nedvoumno izpričano voljo ljudstva, potem lahko pričakuje v parlamentu trdno poslansko večino.</p>
               <p>V okviru pooblastil se bom ob posvetovanju s strankami oz. vodji poslanskih skupin zavzel za izbiro mandatarja za sestavo vlade s takšno vladno vizijo, za vlado, ki se bo strogo znotraj našega ustavnega koncepta parlamentarne demokracije čutila vezano na politiko, koncipirano v parlamentu in mu bo za to tudi v celoti odgovorna.</p>
               <p>Spoštovane poslanke in poslanci! V preteklih nekaj letih, v katerih se je zgostila slovenska zgodovina, smo kot narod dosegli zelo veliko. Sprejeli in uresničili smo nekaj odločitev, ki so v temeljih spremenile položaj slovenskega naroda in ki bodo bistveno zaznamovale tudi življenje prihodnjih rodov. Na to smemo biti vsekakor ponosni. V preizkušnji, ko je zgodovina na nas prenesla odgovornost, da uresničimo ideale, ki so jih sanjali in za katere so trpeli in se zanje borili mnogi rodovi Slovencev, smo ravnali zrelo. Izkoristili smo priložnost v okoliščinah, ki so nastajale tudi z našimi prizadevanji in z našo pobudo. Ustanovili smo s skupnimi napori našo državo, prvo v svoji sodobni zgodovini. Izborili smo njeno samostojnost in dosegli njeno mednarodno priznanje. Zdaj je pred nami naloga, da državo, ki jo navzven določa mednarodno priznana državna meja, določimo tudi navznotraj z vsebino njenega življenja. Zdaj imamo pravico in dolžnost, da sami oblikujemo predstavo o naši lastni prihodnosti, o svojem mestu, vlogi, prednostih in vrednosti na začetku naslednjega tisočletja, v integracijskih procesih, ki so temeljna značilnost sodobnega sveta, posebej Evrope, z našo jasno razpoznavno kulturno, nacionalno identiteto. Ta vizija, ta projekt in njegovo uresničevanje nas bodo zmogli kot temeljni nacionalni interes povezati in družiti, kot sta nas volja in napor za našo lastno državo in njeno mednarodno priznanje. Samostojna država se mora zdaj, tako kot se je z vidika miru in varnosti že potrdila, potrditi tudi kot gospodarska, socialna in duhovna prednost. Po osamosvojitvi, ki prinaša mir, varnost in priznanje, morajo priti gospodarska uspešnost, blaginja ter spoštovanje in zavarovanje človekovega dostojanstva. Nedvomno so danes naše prednostne naloge prav gospodarska trdnost in uspešnost Slovenije, njena konkurenčna povezanost ter vpetost v mednarodni gospodarski prostor, kar omogoča našim ljudem evropsko kvaliteto dela in življenja. Gospodarska uspešnost ter na njo naslonjena socialna varnost ljudi, je sklepni del slovenske politične osamosvojitve. Osamosvojitev nam ni bila potrebna, da bi se zaprli za meje svoje države. Potrebna nam je bila kot izhodišče in sredstvo za naše enakopravno in ustvarjalno vstopanje v procese gospodarskega, političnega in civilizacijskega povezovanja Evrope, v procese njene gospodarske in politične reorganizacije. Iz nekdanje skupne države smo odšli, ker se želimo povezati s svetom enakopravno, z našo lastno identiteto in tudi zaradi naših koristi in interesov. Na tem izhodišču bomo morali najti tudi odgovor, kakšna in kolikšna je naša vloga pri sodelovanju in povezovanju ne le v univerzalnem okviru Organizacije združenih narodov in splošnem konceptu Konference o evropski varnosti in sodelovanju ter Evropske skupnosti, ampak tudi v okviru dežel Alpe Jadran, srednjeevropske pobude in višegrajske grupacije ter tudi pri umirjanju Balkana ter prihodnjega sožitja s tamkajšnjimi narodi in državami.</p>
               <p>Za takšno vlogo potrebuje Slovenija iniciativnost, zanesljivost in vizijo. Vizijo gospodarsko trdne in uspešne, v storitveno družbo usmerjene, dobro upravljane in mednarodno ugledne in odprte države. To je zdaj naša naloga. To je nov izziv našim sposobnostim, zrelosti in odgovornosti. Slovenci, državljanke in državljani te države, morajo biti prepričani, da obstaja politika, ki je po volitvah Slovenijo sposobna popeljati ven iz sporov, zmešnjav, vsesplošnega pomilovanja, ven iz zaverovanosti v pomembnost sporov iz preteklosti. To nam jemlje moči za prihodnost. Svet, tudi v naši neposredni bližini, ki je preokupiran z vprašanji prihajajočega časa, ni naklonjen in ne pozna usmiljenja z neodločnimi in notranje sprtimi državami. Moramo biti pripravljeni za sodelovanje z najrazvitejšimi, kajti edino to je dovolj velik motiv in je zato smiselno. Biti moramo zato notranje stabilni, gospodarsko zdravi in socialno trdni. Imeti moramo jasno predstavo o svoji prihodnosti, pa tudi o sredstvih, s katerimi zmore postati uresničljiva. Vizija Slovenije torej ne more biti narejena po volji ene same stranke, ampak mora biti narejena po volji vseh in z njihovim sodelovanjem. V Sloveniji mora biti prostor za sožitje različnih pogledov, interesov in prepričanj. To zahteva urejeno državljansko demokracijo in svoboden medijski prostor. Stvar vlade je, da o teh vprašanjih organizira in zagotovi prostor političnega dialoga, katerega presečišče bo večstrankarski parlament. Nihče iz tega dialoga ne more in ne sme biti izločen. Nikomur sodelovanja ni mogoče onemogočati ali ga preprečevati zgolj zato, ker misli drugače. Premalo nas je in preveliko ceno za to smo v preteklosti že plačali.</p>
               <p>Brez tega tudi ni mogoče ustvariti države, ki bo svojim državljanom prijazna, ki jo bodo zato čutili kot svojo in bodo v njej radi živeli ter jo bodo zato, ker bo takšna, uspešna in učinkovita, tudi pripravljeni vzdrževati. Zdaj lahko postavimo logiko na noge. Država naj bo zaradi državljanov in naj deluje tam, kjer je nujno potrebna. Kdor v tem političnem dialogu ni pripravljen sodelovati in sodelovanje zavrača, ta jemlje nase odgovornost pred svojimi volilci ter pred celotnim občinstvom, ter tvega, da bo izgubil zaupanje in legitimnost.</p>
               <p>Spoštovani poslanci in poslanke! Zdi se mi v tem trenutku, ko prevzemam svojo dolžnost tako rekoč hkrati s slovenskim parlamentom neposredno pred našim sprejemom v Svet Evrope, potrebno poudariti našo privrženost ideji o spoštovanju človekovega dostojanstva in potrebi po spoštovanju in zavarovanju njegovih pravic, ki smo si jih zapisali že z Izjavo o dobrih namenih z razpisom plebiscita pred skoraj natančno dvemi leti. Zdaj lahko z zadovoljstvom ugotovimo, da se spoštovanje človekovih pravic v Sloveniji more meriti s katerokoli drugo članico Sveta Evrope. Pokazalo se je, da politični pluralizem in parlamentarna demokracija res nujen, a ne tudi zadosten pogoj za učinkovito varstvo človekovih pravic, kajti v nobeni državi se v občutljivem razmerju med posameznikom, državljanom in državo, posebej njenim represivnim mehanizmom, ni mogoče izogniti zlorabam in konfliktom že zgolj zaradi obstoja teh predpostavk. Naloga, ki je zato kot prednostna pred vsemi nami, pred vsemi institucijami oblasti in pred vsakim od njenih izvoljenih nosilcev, je zato oblikovanje in utrjevanje Slovenije kot pravne države. To je države, v kateri bosta življenje in ravnanje varovali načeli ustavnosti in zakonitosti in ne načela arbitrarnosti,  oportunosti in koristnosti, ki so največkrat popolno nasprotje tudi načelom pravičnosti in človečnosti. Skrb za ustavnost in zakonitost kot temelj za spoštovanje in uveljavljanje človekovih pravic je zato naša prva in temeljna skupna naloga. To zahteva, da odpravimo pravni nered in zapolnimo prazne praznine ter izoblikujemo celovit, na sodobne temelje, evropske izkustvene in teoretične pravne misli naslonjen pravni sistem, katerega uporaba naj zavaruje človeka in družbo pred samovoljo oblasti in njenih nosilcev.</p>
               <p>Enako skrb velja nameniti tudi vzpostavljanju in delovanju nadzornih mehanizmov nad represivnim aparatom države, da se ga v njegovi, še nujno potrebni vlogi zavaruje pred skušnjavo, da bi cilje dosegal in nalogo uresničeval z nedovoljenimi sredstvi, da bi njegovo delovanje in uporaba sredstev bila skladna s cilji ter da se prepreči njegova zloraba za politične cilje ali celo za moralno diskvalificiranje političnih nasprotnikov in drugače mislečih nasploh.</p>
               <p>Za trdnost države in njeno prihodnost je odločilnega pomena tudi zagotavljanje pravne varnosti delavcev pred samovoljo in množičnimi kršitvami njihovih pravic. Sedanje razmere, skupaj z zaostajanjem pri uresničevanju določb zakona o denacionalizaciji, zakona o lastninjenju, ter stališč o popravljanju krivic ter odlaganjem zakona o sodelovanju delavcev pri upravljanju, je morda najhujši očitek, ki ga je v celoti naporov za pravno državo in spoštovanje človekovih pravic mogoče nasloviti mladi slovenski državi. Mednarodni pakt o ekonomskih, socialnih in kulturnih pravicah in Evropska socialna listina zahtevata od držav podpisnic vsaj nujne socialne varnosti vseh državljanov. Postajamo del Evrope. Sodelovanje z njenimi ustanovami, posebej s svetom Evrope, njegovo Komisijo in Sodiščem za človekove pravice je omogočilo, da v našo zavest, v zakonodajo in upravno prakso prodirajo največji standardi varstva človekovih pravic ter uveljavljanje načel ustavnosti in zakonitosti. Zdaj gre za odločno izpoved volje, da bomo na tem izhodišču vztrajali in s temi prizadevanji nadaljevali, kar velja posebej tudi za utrjevanje neodvisnosti sodnikov in zagotavljanje svobode javnega obveščanja ter delovanje civilne družbe. Tako se bomo lahko izognili čerem, ki jih za mlado demokracijo predstavlja naraščanje uničevalnih sil, nacionalizma, sovražnosti in nestrpnosti do vsega drugačnega, ki se razrašča na tleh vse večje socialne neenakosti, revščine in brezperspektivnosti ljudi, posebej mladih v dobršnem delu Evrope in tudi pri nas. Trdno sem prepričan, da nevarnost, ki jo prinašata nestrpnost in odkrito sovraštvo do tujcev, zahteva skupen evropski nastop in skupen odgovor. Velja se zavedati, da je izganjanje posameznikov ali celih skupin iz občestva samo zato, ker so drugačni po prepričanju, narodnosti, veri ali katerikoli osebni okoliščini, v bistvenem nasprotju z idejo strpnosti, ki je temelj evropske kulture in civilizacije in zato tudi z načelom o univerzalnosti človekovih pravic, ki zahteva, da so zagotovljene vse in vsem ljudem. Tako kot je zapisano v splošni Deklaraciji Organizacije združenih narodov o človekovih pravicah; vsi ljudje se rodijo svobodni, imajo enako dostojanstvo in enake pravice. Zavest o tem in naše praktično ravnanje in odločanje bosta bistvenega pomena ne le za trdnost naše države, ampak tudi za njen ugled, vpliv in veljavo v svetu, ki se mu ne moremo in ne želimo odpovedati. Velja poudariti tudi ob tej priložnosti, da sta mednarodna skupnost in Evropa morda v najtežjih preizkušnjah svoje sposobnosti in odločenosti, da uveljavita načela mednarodnega občega, vojnega in humanitarnega prava, človekove pravice in elementarno človečnost ter načela Helsinškega in Pariškega dokumenta pri reševanju gospodarske krize, posebej v zaustavljanju vojne proti Bosni in Hercegovini. Odprta je pot vrnitvi v barbarstvo, ki se opravičuje z načelom nacionalne države in s potrebo po njeni nacionalni čistosti. Prepričan sem, da se Slovenija, njen parlament in vlada ter drugi organi oblasti ne bodo sprijaznili z vlogo nemočnega opazovalca, ki porazdeljuje sramoto poraza človečnosti pred nasiljem na ves demokratični svet, ampak bomo še naprej aktivno nastopali na vseh, vladnih in nevladnih ravneh, z našo pobudo in to tudi, ali celo le z argumenti človekovega dostojanstva in njegovih pravic.</p>
               <p>Politične silnice znotraj slovenskega naroda in njegove države so dajale človekovim pravicam in utrjevanju pravne države utemeljeno izredno velik poudarek. Zdaj, ko je demokratičnost oblasti na sistemski ravni z novo ustavo zavarovana, bi bilo zelo nevarno pozabiti na pomen teh vrednot zgolj zato, ker nosilcem oblasti v boju za oblast ne morejo kaj prida koristiti ali jih v njihovi samovolji lahko celo omejujejo. Velja podariti, da poudarek človekovih pravic ne more biti le sredstvo v boju za oblast, ampak je vsebina oblasti same. Nevarno bi bilo živeti z iluzijo, da so človekova svoboda in njegova pravica sistemska lastnost demokracije. Demokracija je tem vrednotam res prijazna in naklonjena ureditev, a je mnogo prijaznejša, če se smem sklicevati na besede dr. Bavcona, predsednika Odbora za človekove pravice in mojega spoštovanega profesorja, ki jih je izrekel ob Svetovnem dnevu človekovih pravic: "Če je vanjo (torej v demokracijo) vgrajen sistem zavor in ravnotežij, med njimi zlasti svoboda sredstev javnega obveščanja, neodvisni sodniki in sodstvo, učinkoviti mehanizmi za varstvo človekovih pravic, kot so Ustavno sodišče in Varuh človekovih pravic in ne nazadnje avtonomna združenja ljudi, ki jim po navadi rečemo civilna družba".</p>
               <p>Predvsem na nas je, spoštovane poslanke in poslanci, da spodbudimo in usmerjamo delo na oblikovanju vsebine življenja v naši državi. Verjamem, da bomo sposobni v demokratičnem in splošnem družbenem dialogu oblikovati takšno vizijo življenja v svoji državi, da bodo njeni državljani in državljanke to državo vedno znova prepoznali kot svojo državo, ki jim bo prijazna in v kateri bodo zato radi živeli. Oblast in politika, ki tega ne bi zmogla ali bila pripravljena storiti navsezadnje tudi nima pravega demokratičnega smisla in ne opravičila. Trdno sem prepričan, spoštovane poslanke in poslanci, da mi to želimo, znamo in zmoremo. S tem prepričanjem so nam tudi bili zaupani mandati.</p>
               <p>Na pot prenove vsebine življenja v naši novi državi vabim vse Slovence in Slovenke, vse državljanke in državljane Slovenije, pa tudi vse naše rojake na tujem, v Evropi in Ameriki, v Avstraliji in povsod drugod. Naša skupna, tudi njihova, je naša mlada država, tudi njihovo sodelovanje je zaželeno in nujno potrebno. S tem vabilom in z najboljšimi željami voščim božične in novoletne praznike vsem našim rojakom, vsem državljankam in državljanom Slovenije in posebej vam, spoštovane poslanke in poslanci. Hvala lepa. (Aplavz.)</p>
            </sp>
            <sp xml:id="SDZ1-Redna-01-1992-12-23.sp49">
               <speaker>PREDSEDNIK MAG. HERMAN RIGELNIK:</speaker>
               <p>Zahvaljujem se predsedniku gospodu Kučanu.</p>
               <p>Gospe in gospodje poslanci, cenjeni gostje, s tem smo končali 8. točko dnevnega reda 1. seje Državnega zbora. Ker je s tem dnevni red 1. seje Državnega zbora v tem delu izčrpan, zaključujem sejo. Vsem želim vesele božične praznike, prijetno praznovanje obletnice plebiscita in novega leta, predvsem pa vso srečo in bilo osebnega zadovoljstva v letu 1993.</p>
               <p>Predlagam, da ima Državni zbor pavzo do 21.30 ure in vas vabim v avlo na kozarec zdravljice. Hvala lepa.</p>
            </sp>
            <stage type="time">(Seja je bila prekinjena ob 21.10 uri in se je nadaljevala ob 21.50 uri.)</stage>
            <sp xml:id="SDZ1-Redna-01-1992-12-23.sp50">
               <speaker>PREDSEDNIK MAG. HERMAN RIGELNIK:</speaker>
               <p>Predlagam, da nadaljujemo sejo zbora in to s <title>5. TOČKO DNEVNEGA REDA.</title>
               </p>
               <p>Gospod Potrč je že začel razpravo. Kdo želi razpravljati o tej točki? Prosim, gospod Anderlič.  </p>
            </sp>
            <sp xml:id="SDZ1-Redna-01-1992-12-23.sp51">
               <speaker>TONE ANDERLIČ:</speaker>
               <p>Spoštovani! Glede na to, da je komisija podala nesporen predlog, da naj Državni zbor odloči, ali bo izvedel glasovanje o podpredsednikih ali pa jo bo odložil, predlagam, da se zbor o tem odloči. V kolikor bo zbor izglasoval, da danes glasuje o predsednikih, potem pomeni, da se mora sestati Komisija za volitve in imenovanja in predloge oblikovati. Seveda, tudi, če komisija ne bo oblikovala predloga za kakšno mesto ali kakorkoli drugače, je v skladu s poslovnikom možnost, da se na način, kot je gospod Potrč že storil, vloži kandidatura s podpisi poslancev, tako kot seveda je po proceduri. Prosim, da se najprej o tej zadevi zbor odloči, da ne bi po nepotrebnem zavlačevali diskusijo. Hvala.</p>
            </sp>
            <sp xml:id="SDZ1-Redna-01-1992-12-23.sp52">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo razpravljati? Prosim, gospod Bavčar.</p>
            </sp>
            <sp xml:id="SDZ1-Redna-01-1992-12-23.sp53">
               <speaker>IGOR BAVČAR:</speaker>
               <p>Spoštovane poslanke, spoštovani poslanci! Zbor je, če me spomin ne vara, danes zjutraj, ko je sprejemal dnevni red, že glasoval o tem, da se ta točka dnevnega reda uvrsti na dnevni red oziroma ta materija na dnevni red in predlagam, da jo speljemo.</p>
            </sp>
            <sp xml:id="SDZ1-Redna-01-1992-12-23.sp54">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo razpravljati? Prosim, gospod Jelinčič.</p>
            </sp>
            <sp xml:id="SDZ1-Redna-01-1992-12-23.sp55">
               <speaker>ZMAGO JELINČIČ:</speaker>
               <p>Jaz bi tako kot je gospod Potrč naredil, za vsak slučaj, vseeno oddal, bom kar prebral: Podpisani člani SNS, poslanci v Državnem zboru Republike Slovenije predlagamo na mesto tretjega podpredsednika Državnega zbora gospoda Stanič Marjana. Predlog je podan v zvezi z 10. oziroma 9. členom začasnega poslovnika Državnega zbora. Na zadnji strani je tudi soglasje gospoda Staniča. Hvala lepa.</p>
            </sp>
            <sp xml:id="SDZ1-Redna-01-1992-12-23.sp56">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo razpravljati? Če ne, bi dal v razpravo predlog, da glasujemo o podpredsednikih še danes.</p>
               <p>Prosim, gospod Oman.</p>
            </sp>
            <sp xml:id="SDZ1-Redna-01-1992-12-23.sp57">
               <speaker>IVAN OMAN:</speaker>
               <p>Če bomo glasovali o podpredsednikih, potem se seveda nujno mora sestati najprej Komisija za volitve in imenovanja in oblikovati predlog tako kot določa poslovnik.</p>
            </sp>
            <sp xml:id="SDZ1-Redna-01-1992-12-23.sp58">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Če soglašate, predlagamo, da gre komisija, tako kot je predlagal gospod Anderlič, gre na delo, in sicer, da se sestane v sobi 212, da napravimo 30 minut odmora in potem bi se dogovorili, ali glasujemo še danes ali ne o podpredsednikih. (Pripombe iz klopi.) Ali glasujemo še danes o podpredsednikih? To je vprašanje.</p>
               <p>Dajem predlog, da glasujemo še danes, na glasovanje.</p>
               <p>Kdo je za? Najprej prisotnost prosim. Se opravičujem, ta tehnologija mi je tuja in upam, da drugič ne bo več napak. (71 prisotnih.)</p>
               <p>Kdo je za, naj glasuje? (68 poslancev.) Kdo je proti? (9 poslancev.)</p>
               <p>Predlog je sprejet.</p>
               <p>Predlagam, da se Komisija za volitve, imenovanja in administrativne zadeve sestane v sobi 212 in predlagam 30 minutni odmor.</p>
            </sp>
            <stage type="time">(Seja je bila prekinjena ob 21.56 uri in se je nadaljevala ob 22.45 uri.)</stage>
            <sp xml:id="SDZ1-Redna-01-1992-12-23.sp59">
               <speaker>PREDSEDNIK MAG. HERMAN RIGELNIK:</speaker>
               <p>Predlagam, da nadaljujemo delo in prosim predsednika Komisije za volitve, imenovanje in administrativne zadeve, da predstavi predlog kandidata za podpredsednika Državnega zbora. Prosim, gospod Anderlič.</p>
            </sp>
            <sp xml:id="SDZ1-Redna-01-1992-12-23.sp60">
               <speaker>TONE ANDERLIČ:</speaker>
               <p>Spoštovani! Komisija za volitve, imenovanja ter administrativne zadeve je na svoji 2. seji oblikovala predloge za podpredsednike Državnega zbora, in sicer:</p>
               <p>za podpredsednika na prvem mestu oziroma na prvi glasovnici, vsi trije so enakovredni, gospoda Miroslava Mozetiča, Slovenski krščanski demokrati; za drugega podpredsednika Državnega zbora oziroma na drugi kandidatni listi predlaga dr. Leva Krefta in na listi za tretjega podpredsednika gospoda Marjana Staniča, Slovenska nacionalna stranka. Hvala lepa.</p>
            </sp>
            <sp xml:id="SDZ1-Redna-01-1992-12-23.sp61">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Anderlič. Ali želi še kdo vložiti kandidaturo? Prosim, gospod Bavčar.</p>
            </sp>
            <sp xml:id="SDZ1-Redna-01-1992-12-23.sp62">
               <speaker>IGOR BAVČAR:</speaker>
               <p>Demokrati vlagamo kandidaturo za tretjega podpredsednika za gospoda Antona Peršaka.</p>
            </sp>
            <sp xml:id="SDZ1-Redna-01-1992-12-23.sp63">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo? Prosim, gospod Podobnik.</p>
            </sp>
            <sp xml:id="SDZ1-Redna-01-1992-12-23.sp64">
               <speaker>MARJAN PODOBNIK:</speaker>
               <p>Spoštovani vlagam kandidaturo za prvo podpredsednico gospo Meto Karner-Lukač.</p>
            </sp>
            <sp xml:id="SDZ1-Redna-01-1992-12-23.sp65">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Hvala lepa gospod Podobnik. Želi še kdo? Prosim, gospod Šešerko.</p>
            </sp>
            <sp xml:id="SDZ1-Redna-01-1992-12-23.sp66">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštovane kolegice poslanke in poslanci! Mi smo na komisiji opozorili in bomo tu ponovno opozorili, da menimo, da je to glasovanje sedaj ob nepravem času in želimo opozoriti, da bo s tem glasovanjem, čeprav je bilo sprejeto z veliko večino, narejen korak, ki ne bo v korist stabilnosti slovenske demokracije v prihodnje, zaradi tega, ker ta trenutek ne vemo, kako bo sestavljena naslednja vlada. Lahko pričakujemo, da se bo zgodilo, da bodo na mestu predsednika Državnega zbora, predsednika Državnega sveta in predsednika vlade ljudje iz iste stranke in ob tem še določiti mesta podpredsednikov v naprej, preden je določena vladna večina, pomeni v veliki meri destabilizirati slovensko demokracijo, pomeni onemogočiti opozicijskim strankam, da imajo ustrezno zastopanost v organih skupščine in to pomeni tudi otežiti sestavo vladne večine oziroma  vlade ob tem, da to glasovanje poteka potem, ko smo opravili ta pomemben akt zaprisege predsednika republike, potem, ko je bilo popitih nekaj kozarcev šampanjca. In je očitno precejšna evforija in navdušenost pri nekaterih, da danes vse pripeljemo do zadnjega cilja. Mislim, da bomo s tem naredili slabo uslugo skupščini, - in ponosu in časti našega Državnega zbora s tem preveč odločnim glasovanjem.</p>
               <p>Kljub tej odločenosti ponovno apeliram, da se od tega odstopi, da se najprej prepusti možnost sestaviti vlado in potem narediti stabilno skupščino. In čisto na koncu, sklical se bom tudi na besede predsednika republike, ki je opozoril, da je treba postaviti ta sistem stabilen. Hvala lepa.</p>
            </sp>
            <sp xml:id="SDZ1-Redna-01-1992-12-23.sp67">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Jaz bi postavil vprašanje: Ali želi še kdo vložiti kandidaturo? Prosim, gospod Pučnik.</p>
            </sp>
            <sp xml:id="SDZ1-Redna-01-1992-12-23.sp68">
               <speaker>DR. JOŽE PUČNIK:</speaker>
               <p>Gospod predsednik, za tretjega podpredsednika zbora predlagam Vitodraga Pukla. Vloga s podpisi poslancev je vložena tu pri predsedniku.</p>
            </sp>
            <sp xml:id="SDZ1-Redna-01-1992-12-23.sp69">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Prosim, gospa Oman.</p>
            </sp>
            <sp xml:id="SDZ1-Redna-01-1992-12-23.sp70">
               <speaker>IRENA OMAN:</speaker>
               <p>Mogoče ne poznamo dovolj pravilnikov, pa me zanima, ali demokrati za svojega kandidata ne boste dali deset podpisov ali ste jih že?</p>
            </sp>
            <sp xml:id="SDZ1-Redna-01-1992-12-23.sp71">
               <speaker>PREDSEDNIK MAG. HERMAN RIGELNIK:</speaker>
               <p>So jih že dali. Želi še kdo razpravljati? Če ne, menim, da je zbor odločil, da se glasuje in to razpravo gospoda Šešerka pač razumemo kot njegovo mnenje.</p>
               <p>Ugotavljam, da so v zboru na podlagi predloga Komisije za volitve, imenovanja in administrativne zadeve ter predlogov skupine več kot deset poslancev vloženi naslednji predlogi za podpredsednike: za prvega kandidata za podpredsednika gospod Miroslav Mozetič, gospa Metka Karner Lukač; za drugega kandidata za podpredsednika dr. Lev Kreft; za tretjega kandidata za podpredsednika gospod Marjan Stanič, gospod Vitodrag Pukl in gospod Anton Peršak.</p>
               <p>Želi kdo razpravljati o predlaganih kandidatih? Če ne, zaključujem razpravo. Glede na to, da je glasovanje za podpredsednika Državnega zbora tajno, moramo izvoliti volilno komisijo. Predlagam, da v skladu z dogovorom s predstavniki poslanskih skupin ter na podlagi 9. člena začasnega poslovnika Državnega zbora volilno komisijo sestavljajo štirje poslanci iz štirih najštevilčnejših poslanskih skupin ter predsedujoči. Predstavniki poslanskih skupin so mi že posredovali predloge za člane volilne komisije. To so: gospod Jaša Zlobec, gospod Ivan Sisinger, gospa Nada Skuk, gospod Marjan Stanič. Član te komisije sem tudi jaz kot predsedujoči. (Pripombe iz klopi.) Ne more biti.</p>
            </sp>
            <sp xml:id="SDZ1-Redna-01-1992-12-23.sp72">
               <speaker>ZMAGO JELINČIČ:</speaker>
               <p>Ker je gospod Marjan Stanič kandidat na tej listi, namesto njega predlagamo v volilno komisijo gospoda Verzolak Ivana.</p>
            </sp>
            <sp xml:id="SDZ1-Redna-01-1992-12-23.sp73">
               <speaker>PREDSEDNIK MAG. HERMAN RIGELNIK:</speaker>
               <p>Potem Verzolak Ivan. Predlagam, da ugotovimo navzočnost. (Navzočih je 83.)</p>
               <p>Kdor je za predlagano komisijo, naj glasuje! (82 poslancev.) Kdo je proti? (Nihče.)</p>
               <p>Ugotavljam, da je glasovanje končano. Ugotavljam, da je zbor izvolil volilno komisijo.</p>
               <p>Ugotavljam, da lahko preidemo na glasovanje.</p>
               <p>Glede na to, da glasovnice še niso pripravljene, predlagam, da se te pripravijo in predlagam,
                     da tudi nadaljujemo s   <title>6. TOČKO DNEVNEGA REDA,</title> to je <title>IMENOVANJE SEKRETARJA DRŽAVNEGA ZBORA.</title>
               </p>
               <p>Imenovanje sekretarja državnega zbora bomo v okviru točke obravnavali. V skladu z 12. členom začasnega poslovnika Državnega zbora je treba imenovati še sekretarje oz. v.d. sekretarja Državnega zbora, in sicer na predlog Komisije za volitve, imenovanja in administrativne zadeve z javnim glasovanjem. Prosim predstavnika Komisije za volitve, imenovanja in administrativne zadeve, da predstavi predlog za sekretarja Državnega zbora. Prosim, gospod Anderlič.</p>
            </sp>
            <sp xml:id="SDZ1-Redna-01-1992-12-23.sp74">
               <speaker>TONE ANDERLIČ:</speaker>
               <p>Komisija Državnega zbora Republike Slovenije za volitve, imenovanja in administrativne zadeve je obravnavala problematiko imenovanja sekretarja Državnega zbora in imenovanja generalnega sekretarja. V določbah 12. in 29. člena začasnega poslovnika Državnega zbora je opredeljen status generalnega sekretarja in sekretarja Državnega zbora, kot tudi vršilca dolžnosti. Dokončno opredelitev o razmejitvi nalog in pristojnosti sekretarja Državnega zbora in generalnega sekretarja bo opredelil stalni poslovnik. Ker je bil v komisiji predložen pisni predlog le za imenovanje vršilca dolžnosti generalnega sekretarja, je komisija z večino glasov sprejela sklep, da Državnemu zboru predlaga v imenovanje Bogdana Biščaka za vršilca dolžnosti generalnega sekretarja do imenovanja generalnega sekretarja. Komisija Državnemu zboru zato predlaga, da na današnji seji odloči o imenovanju o vršilcu dolžnosti generalnega sekretarja - predlog za imenovanje ste prejeli na klop - in sprejme naslednji sklep:</p>
               <p>Državni zbor pooblašča gospoda Bogdana Biščaka, da opravlja do imenovanja sekretarja ali vršilca dolžnosti sekretarja Državnega zbora tudi to funkcijo. Komisiji ni bil predložen pisni predlog za imenovanje sekretarja Državnega zbora ali vršilca dolžnosti te funkcije, podan pa je bil ustni predlog, da bi to funkcijo opravljala mag. Verica Trstenjak. Na podlagi  navedenega je komisija sprejela naslednji sklep:</p>
               <p>1. Odločanje o imenovanju sekretarja Državnega zbora se preloži.</p>
               <p>2. Komisija Državnega zbora za volitve, imenovanja in administrativne zadeve bo na svoji 1. seji oblikovala predlog za imenovanja sekretarja Državnega zbora in odločila o tem, ali bo to funkcijo opravljal kot vršilec dolžnosti sekretarja Državnega zbora ali kot sekretar.</p>
               <p>3. V tem času bo po pooblastilu komisije njen predsednik opravil potrebne razgovore za oblikovanje ustreznega predloga. Hvala.</p>
            </sp>
            <sp xml:id="SDZ1-Redna-01-1992-12-23.sp75">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Anderlič. Želi kdo razpravljati? Če ne, prehajam na glasovanje o predlogu, da se <title>ZA VRŠILCA DOLŽNOSTI GENERALNEGA SEKRETARJA IMENUJE GOSPODA BOGDANA BIŠČAKA.</title>
               </p>
               <p>Prosim, da najprej ugotovimo navzočnost! (86 navzočih.)</p>
               <p>Kdor je za, naj glasuje! (64 poslancev.) Je kdo proti? (3 poslanci.)</p>
               <p>Ugotavljam, da je zbor imenoval gospoda Bogdana Biščaka za vršilca dolžnosti generalnega sekretarja.</p>
               <p>Na glasovanje dajem tudi predlog sklepa, ki ga je predlagala Komisija za volitve, imenovanje in administrativne zadeve. To je sklep: Državni zbor pooblašča Bogdana Biščaka, da opravlja do imenovanja sekretarja ali vršilca dolžnosti sekretarja Državnega zbora tudi to funkcijo.</p>
               <p>Kdor je za, naj glasuje! (61 poslancev.) Je kdo proti? (9 poslancev.)</p>
               <p>Ugotavljam, da je glasovanje končano in da je zbor sprejel predlagani sklep.</p>
               <p>Predlagam, da preidemo na <title>7. TOČKO DNEVNEGA REDA</title>, in sicer <title>IZVOLITEV PREDSEDNIKA, PODPREDSEDNIKA IN ČLANOV KOMISIJE ZA PRIPRAVO POSLOVNIKA DRŽAVNEGA ZBORA.</title>
               </p>
               <p>V skladu z začasnim poslovnikom Državnega zbora zbor na 1. seji na predlog Komisije za volitve, imenovanja in administrativne zadeve izvoli Komisijo za pripravo poslovnika. Prosim predstavnika Komisije za volitve, imenovanja in administrativne zadeve, gospoda Anderliča, da poda poročilo.</p>
            </sp>
            <sp xml:id="SDZ1-Redna-01-1992-12-23.sp76">
               <speaker>TONE ANDERLIČ:</speaker>
               <p>Komisija Državnega zbora Republike Slovenije za volitve, imenovanja in administrativne zadeve na podlagi 18. člena začasnega poslovnika Državnega zbora in sklepa sprejetega na 1. seji, dne 23.12.1992, predlaga Državnemu zboru Republike Slovenije, da izvoli predsednika, podpredsednika in člane komisije Državnega zbora Republike Slovenije za pripravo poslovnika Državnega zbora.</p>
               <p>Za predsednika komisija predlaga gospoda Mirana Potrča, roj. 1938, dipl. pravnika, kandidata Združene liste. Za člane: g. Janeza Jančarja, roj. 1954, strojnega ključavničarja, poslanca LDS, g. Jožefa Školča, roj. 1960, dipl. politologa, poslanca LDS, gospo Jadranko Šturm-Kocjan, roj. 1952, dipl. psihologinjo in pedagoginjo, poslanko LDS, g. Ignaca Polajnarja, roj. 1940, prof. slovenskega jezika in sociologije, poslanec SKD, g. Jožefa Kocuvana, roj. 1953, dipl. ekonomista, poslanca SKD, g. Franca Lipoglavška, roj. 1944, prometnega inženirja, poslanca Združene liste, g. Zmaga Jelinčiča, roj. 1948, farmacevta, poslanca SNS, gospo Polonco Dobrajc, roj. 1960, dipl. pravnico, poslanko SNS, g. Žarka Preglja, roj. 1956, predmetnega učitelja likovne in tehnične vzgoje, poslanca SLS, gospo Mihaelo Logar, roj. 1953, prof. biologije, poslanko SLS, g. dr. Vladimirja Toplerja, roj. 1962, zdravnika, poslanca Zeleni Slovenije, g. Antona Peršaka, roj. 1947, dipl. režiserja, poslanca demokratov, g. Vitodraga Pukla, roj. 1930, dipl. pravnika, poslanca SDSS in g. Roberta Battellija, roj 1954, novinarja kot predstavnika italijanske narodnostne skupnosti. Hvala lepa.</p>
            </sp>
            <sp xml:id="SDZ1-Redna-01-1992-12-23.sp77">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Anderlič. Slišali smo predlog in odpiram razpravo. Kdo želi razpravljati? Če ni razprave, predlagam, da v skladu z dogovorom s predstavniki poslanskih skupin glasujemo o navedenih predlogih v celoti, torej kot o listi kandidatov. Prosim, da najprej ugotovimo navzočnost. (85 navzočih).</p>
               <p>Kdor je za, naj glasuje! (80 poslancev.) Je kdo proti? (Nihče.)</p>
               <p>Ugotavljam, da je zbor izvolil Komisijo za pripravo poslovnika.</p>
               <p>Na glasovanje dajem predlog odloka o nalogah in sestavi Komisije za pripravo poslovnika Državnega zbora.</p>
               <p>Kdor je za, naj glasuje! (79 poslancev.) Je kdo proti? (1 poslanec.)</p>
               <p>Ugotavljam, da je zbor sprejel predlagani odlok.</p>
               <p>Na predlog predstavnika poslanskih skupin predlagam Državnemu zboru, da sprejme še naslednji predlog sklepa:</p>
               <p>Komisija za pripravo poslovnika Državnega zbora predloži osnutek poslovnika Državnega zbora do konca februarja leta 1993.</p>
               <p>Kdor je za, naj glasuje! (81 poslancev.) Je kdo proti? (1 poslanec.)</p>
               <p>Ugotavljam, da je zbor sprejel predlagani sklep.</p>
               <p>S tem nam v bistvu preostane samo še točka volitve in bi prosil člane volilne komisije, da se zglasijo v sobi 103, kjer bodo prevzeli volilni material. Poslanke in poslance pa prosim, da se po kratkem odmoru zglasijo v avli pred veliko dvorano, kjer bomo glasovali. Hvala lepa.</p>
            </sp>
            <stage type="time">(SEJA JE BILA PREKINJENA OB 23. URI</stage>
         </div>
      </body>
   </text>
</TEI>
