<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-17-1994-02-09">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">163AF5915965427BC1257832004838E9</idno>
               <idno type="URI">163AF5915965427BC1257832004838E9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-17-1994-02-09.DZ" n="17">
               <name>Redna</name>
               <date when="1994-02-09"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-17-1994-02-09.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 9. FEBRUARJA 1994 OB 10.10 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke in kolegi poslanci, gospe in gospodje! Nadaljujemo
                  17. sejo Državnega zbora Republike Slovenije.</p>
               <p>Obveščen sem, da so zadržani se današnjega nadaljevanja seje ne morejo udeležiti
                  naslednje poslanke in poslanci: dr. Dušan Bavdek, dr. Bojan Korošec, Nada Skuk,
                  Roberto Battelli, Zmago Jelinčič, Ciril Ribičič, pride kasneje. Geza Džuban, Zoran
                  Thaler in Miran Jerič. Prosim, da ugotovimo prisotnost. Ugotavljamo
                  navzočnost!</p>
               <p>Ugotavljamo, da je navzočih 57 poslank in poslancev, tako je zbor sklepčen in
                  lahko odloča. Na nadaljevanje te seje sem vabil predstavnike Vlade Republike
                  Slovenije in jih lepo pozdravljam. Zbor bo v današnjem nadaljevanju seje
                  obravnaval nedokončano 46. točko dnevnega reda, to je poročilo odprtih vprašanj
                  vojne škode. Predlog programa dela Državnega zbora v prvem polletju 1994 in
                  terminski plan zasedanja Državnega zbora v letu 1994.</p>
               <p>Odločitev zbora v zvezi z objavo zakona o ratifikaciji sporazuma o sodelovanju med
                  Ministrstvom za notranje zadeve Republike Slovenije in Ministrstvom za notranje
                  zadeve Republike Italije v boju poroti nezakonitemu trgovanju z opojnimi in
                  psihotropnimi snovmi ter proti organiziranemu kriminalu in odgovor Vlade Republike
                  Slovenije na poslansko vprašanje poslanca Žarka Preglja v zvezi s pripravo
                  nacionalnega programa razvoja avtocestnega sistema Republike Slovenije.</p>
               <p>Nadaljevanje današnje seje bomo pričeli z obravnavo predloga programa dela
                  Državnega zbora v prvem polletju 1994 in terminski plan zasedanj Državnega zbora v
                  letu 1994.</p>
               <p>Prehajamo na <title>52. TOČKO DNEVNEGA REDA</title>, to je na <title>PREDLOG
                     OKVIRNEGA PROGRAMA DELA DRŽAVNEGA ZBORA V PRVEM POLLETJU 1994 IN TERMINSKI PLAN
                     ZASEDANJ DRŽAVNEGA ZBORA V LETU 1994.</title>
               </p>
               <p>Predlog okvirnega programa dela Državnega zbora v prvem polletju in terminski plan
                  zasedanj Državnega zbora v letu 1994 je skladno s poslovnikom predsednik Državnega
                  zbora predložil po posvetu s kolegijem.</p>
               <p>V predlog okvirnega programa dela so vključeni zakonski akti na podlagi sklepa
                  Državnega zbora z dne 29.10.1993, sprejetega ob obravnavi predloga za začetek
                  postopka za spremembo ustavnega zakona za izvedbo Ustave Republike Slovenije, ter
                  prioritetni predlogi Vlade Republike Slovenije, predlogi delovnih teles Državnega
                  zbora in predlogi poslanskih skupin. Program je okvirne narave in ga bo možno
                  spreminjati in dopolnjevati predvsem s predlogi zakonov o ratifikacijah
                  mednarodnih sporazumov oziroma pogodb in s predlogi zakonov, ki bodo predloženi po
                  hitrem postopku. Navedeni program bo Zbor uresničil na enajstih rednih, mesečnih
                  sejah <stage>(razen meseca avgusta)</stage>, predvidene so pa tudi še tri redne
                  seje za obravnavo državnega proračuna za leto 1994 in državnega proračuna in
                  spremljajoče akte za leto 1995.</p>
               <p>Okvirni program dela Državnega zbora ste prejeli <stage>(datum je predlog
                     01.02.1994)</stage>. Pa prejeli ste tudi dva spreminjevalnega predloga: enega s
                  strani Vlade in dopolnilni predlog s strani Branka Janca. Preden bi začeli z
                  razpravo opozorilo k 8. točki za februarsko sejo, ki govori o predlogu zakona o
                  političnih strankah, kjer bi se bilo potrebno odločiti, ali se zahteva oziroma
                  počaka nov zakon ali se nadaljuje s predlogom zakona o političnih strankah in
                  predlogom zakona o volilni kampanji, ki sta že bila v razpravi v sklicu prejšnje
                  skupščine. In pa, na strani tri za marčevsko sejo se črta 4. točka, ker je bil ta
                  zakon v prvi obravnavi že opravljen.</p>
               <p>Vlade Republike Slovenije predlaga k spremembi, da se točka tri, predlog zakona o
                  davčnem postopku, prva obravnava, in točka štiri, predlog zakona o davčni službi,
                  prva obravnava, preložita z majske seje na junijsko sejo 1994. leta, ter da se
                  Zakon o zavarovalnicah, druga obravnava, obravnava na seji aprila letošnjega leta.
                  In dopolnjevalni predlog gospoda poslanca Branka Janca, da se zakon o skladu za
                  dekomisijo Nuklearne elektrarne Krško uvrsti na dnevni red na zasedanje Državnega
                  zbora v mesecu marcu 1994.</p>
               <p>Želi o programu dela, terminskem planu in teh dopolnjevalnih predlogih kdo
                  razpravljati? Gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Razpravljal bi o predlogu gospoda Janca v zvezi s skladom za dekomisijo. Menimo,
                  da ima predlog neko utemeljenost, vendar prihaja nekoliko ob nepravem času.
                  Splošni zakon o referendumu je v zadnji fazi. Takoj, ko bo sprejet bomo pripravili
                  in smo pripravljeni tudi z drugimi poslanskimi skupinami narediti predlog zakona o
                  referendumu za zaprtje Jedrske elektrarne Krško oziroma za njeno predelavo na
                  plin. Tu vidimo nujno povezavo namreč ta predlog o skladu za dekomisijo je
                  nesmiseln, če ni definirano, do kdaj bo ta jedrska elektrarna delovala oziroma
                  postane smiselen šele iz perspektive jasno definiranega datuma zbrati; ker potem
                  je možno izračunati, koliko je potrebno v enem letu denarja za dekomisijo in potem
                  je možno na posamezno kilovatno uro določiti, kolikšna je obremenitev, ki izhaja
                  iz tega. Se pravi, nesmiselno je določiti neko ceno ali neko dodatno obremenitev
                  na kilovatno uro, ne ve se pa, koliko časa se bo denar zbiral.</p>
               <p>Predlagamo, da se predlog zakona odloži za toliko časa, da teče skupaj z zakonom o
                  referendumu. Smo tudi mnenja, da je nujno, da ob tem Vlada predloži kompleksno
                  energetsko strategijo Slovenije, ker je tudi od te odvisno, kako se odloči o obeh
                  vprašanjih.</p>
               <p>Predlagamo, da se začasno umakne in da potem pridejo vsi trije zakonski predlogi
                  hkrati na mizo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Marjan Podobnik ima besedo.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Na ta predlog imam nekaj pripomb. Pripomba je v zvezi z zakonodajo, ki
                  naj bi na nek način omejila nepravilnosti, ki se dogajajo v postopku
                  privatizacije. V tem predlogu je naveden postopek za sprejemanje zakona o pranju
                  denarja. Postopek je tak, da bi v zadnji fazi, če bi šlo po tej varianti, to bilo
                  sprejeto šele julija. Ni razloga, če imamo resen namen, da te stvari začnemo
                  preprečevati. Ker so vezane tudi na postopek privatizacije, mislim da je prav, če
                  že ne da bi zakon o pranju denarja, sprejemali po hitrem postopku, pa vsaj z
                  začetkom februarja, kot je predvideno, in potem vsak mesec po rednem postopku
                  sprejeli v dveh mesecih. Osebno pa predlagam, da bi ta zakon o pranju denarja
                  sprejemali po hitrem postopku.</p>
               <p>Drugo vprašanje, ki je navezano na to, je protikorupcijski zakon. V gradivu je
                  navedeno, naj bi šele aprila obravnavali osnovna vprašanja, temeljna vprašanja in
                  družbene razmere, ki naj bi jih urejal protikorupcijski zakon.</p>
               <p>Če bi to začeli šele aprila obravnavati, pomeni, da pred počitnicami ta zakon ne
                  more biti sprejet. Pravilno bi bilo, da bi vsaj o osnovnih vprašanjih razpravljali
                  že na februarski seji in se potem na osnovi odločitve, za koliko pomembne stvari
                  gre in ocene, bi se tudi odločili, po kakšnem postopku bi ta zakon sprejemali.</p>
               <p>Predlagam, da bi zakon o kmetijsko gozdarski zbornici, za katerega je tudi
                  predvideno zelo počasno sprejemanje, sprejemali, če ni možno v začetku februarja,
                  pa vsaj v marcu in potem v aprilu, da bi bil maja v tretji obravnavi,
                  sprejet.</p>
               <p>Podpiram predlog, da se v zvezi z zakonom o političnih strankah in o volilni
                  kampanji, sprejme obravnava že v prejšnjem Državnem zboru oziroma Skupščini in da
                  bi tako imeli zakon že v drugi fazi, v drugem branju. Če želimo, da bo veljaven za
                  volitve, mora biti toliko prej sprejet oziroma moramo zagotoviti možnost, da bo
                  sprejet pravočasno. Pravilno bi bilo, da bi se to sprejemalo pospešeno.</p>
               <p>V zvezi z zakonom o spremembah in dopolnitvah zakona o lastninskem preoblikovanju
                  podjetij - gospa Lukačeva in gospod Pregelj sta predložila predlog spremembe
                  zakona, ki je sedaj predložen Državnemu zboru - mislim, da je prav da ne bi prišlo
                  do kakršnihkoli zastojev v zvezi s privatizacijo, ker ta zakon naj bi spodbudil in
                  pospešil določene postopke), da bi ga dali na dnevni red, če je možno, že v
                  februarskem zasedanju in ga tudi po hitrem postopku sprejeli. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dopolnjevalne predloge, prosim, če vložite pisno. Glede hitrih
                  postopkov, sem pa tudi povedal, da so zadeve vedno možne in se vlagajo. O
                  postopkovnih odločitvah pa odločamo sproti.</p>
               <p>Gospod Peršak, prosim.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz bi rad tri stvari poudaril - tudi glede na to, kar ste vi, gospod
                  predsedujoči, na začetku povedali. Prvič bi rad rekel, podobno približno kot je
                  malo prej govoril gospod Podobnik, da nasprotujem temu, da se s februarske seje
                  sname, če lahko tako rečem, ta dva zakona o strankah in volilni kampanji. Mi smo
                  kot poslanska skupina že lani spomladi predlagali, da bi se ta dva zakona uvrstila
                  na dnevni red. In takrat je bil argument Vlade, češ da Vlada pripravlja zelo
                  pospešeno nov skupni zakon, ki bo to uredil in da zaradi tega predlaga, da naj se
                  ta dva ne uvrstita na dnevni red. To se je seveda zgodilo, mi teh dveh zakonov
                  nismo obravnavali. Zdaj bo kmalu leto dni od tega, kar smo to predlagali - in
                  nobenega duha ne sluha o kakršnemkoli vladnem predlogu še ni. Jaz mislim, da
                  seveda obstojajo zelo realni razlogi zakaj, se to področje ne ureja. Eden izmed
                  razlogov oz. dokaz za obstoj takšnih razlogov je tudi dejstvo, da, kolikor je meni
                  znano, niti ena izmed strank, ki sedijo v parlamentu, ni predložila obračuna
                  stroškov volilnih kampanj za pretekle volitve, čeprav naj bi to storile v treh
                  mesecih po volitvah. Lahko pa bi našli še kakšen razlog. Gospod Kužnik pravi, da
                  oni so - potem so pač častna izjema, kakor jaz vem.</p>
               <p>Skratka, razlogov za to, da se stanje na tem področju uredi, je veliko <stage>(o
                     njih beremo vsak dan v časopisih)</stage>. In če imamo poslanci v tem zboru
                  kakršnokoli potrebo oz. nujo po tem, da se tudi sami operemo nekaterih očitkov, ki
                  se na naš račun pojavljajo, bi morali biti še posebej zainteresirani, da se to
                  uredi. Mislim pa, da bi bilo prav - glede na to, da sta bila zakona v prvi
                  obravnavi oz. kot predloga za izdajo obravnavana še v prejšnji skupščini, ko so se
                  sprejemali drugačni sklepi, kot se zdaj sprejemajo v prvi obravnavi - da bi bilo
                  mogoče pametno razmišljati o tem, ali ju ne bi obravnavali v prvi obravnavi na
                  februarski seji <stage>(ker je postopek drugačen)</stage>, da se potem pospešeno
                  naprej odvije procedura. Skratka, apeliram na to, da to vendarle obravnavamo. Če
                  nas bo pa Vlada prehitela in končno vložila toliko pričakovani predlog, bomo pa
                  seveda tembolj zadovoljni.</p>
               <p>Druga stvar. Rečeno je bilo, da naj bi šel z marčevske seje tisti zakon o grbu,
                  zastavi in himni zato, ker je v prvi obravnavi že bil obravnavan. Jaz se strinjam
                  s tem, da je bil, ne vidim pa razlogov, zakaj ga ne bi obravnavali v drugi
                  obravnavi; razen seveda, če so že roki zamujeni. Ta najbrž ni tako pereč kot tisti
                  prvi, je pa veliko nesporazumov s tem izobešanjem zastav in z vsem tem bi bilo
                  smiselno tudi s tem zakonom pohiteti - že zaradi tega videza, ki smo mu priča ob
                  naših praznikih.</p>
               <p>In tretja stvar - ki se nekako povezuje s tem, kar sem rekel in s stališčem Vlade
                  k temu predlogu programa. Jaz sem že na seji kolegija opozarjal na to, da je eden
                  ključnih problemov našega dela nespoštovanje poslovniških rokov oz. naša
                  benevolenca, da te roke skrajšujemo kakor komu pač pade na pamet: kdorkoli
                  predlaga, da se naj rok skrajša, pa ga skrajšamo. To se je prav zdaj v zadnjem
                  času izkazalo, da ima tudi zelo slabe posledice. Nekateri smo opozarjali, če se
                  spomnite, ob zakonu o posebnem davku na določene prejemke na to, da je tempo, s
                  katerim Vlada zahteva sprejem tega zakona, nedopusten; potem seveda po hitrem
                  postopku ni šel. Govorili smo o tem tudi pri zakonu o dohodnini in tako naprej.
                  Zdaj vidite tudi iz odzivov v javnosti, da smo naredili, preprosto povedano,
                  verjetno precej hude napake v tej brzini, ker smo take zakone - rekli pa smo, da
                  se davčni zakoni ne sprejemajo na tak način - pač sprejemali na tak način kakršen
                  smo. Verjetno bo prej ko slej treba v oba ta dva zakona, ki sem jih omenil,
                  intervenirati z zakonom o spremembah in dopolnitvah teh dveh zakonov.</p>
               <p>Tako, da imam velike pomisleke. Če Vlada februarja ne ve, katere zakone namerava v
                  naslednjih 4 mesecih <stage>(to se pravi do junija do koder sega ta
                     program)</stage> predložiti - in to ne zakone, ki bi bili tako urgentni, da bi
                  se jih moralo vlagati po hitrem postopku in zato zahteva odprta vrata, češ, ko se
                  bomo pa nekaj domislili, prosimo, da nam uvrstite na dnevni red, čeprav sedaj še
                  ne vemo, kaj to bo - potem je to dokaj slabo spričevalo za to Vlado in dokaz zelo
                  slabega planiranja v tej Vladi. Jaz vem, da bi bilo nesmiselno, da bi jaz
                  predlagal sklep, da tega ne bomo delali, ker bo pač večina - in Vlada ima v tem
                  zboru veliko večino - to lahko vsak trenutek izglasovala. Mislim, da je pa to
                  treba povedati, da je precej slabo spričevalo, kot pravim, če še danes ne vedo,
                  kaj bi marca eventualno lahko predložili, zato zahtevajo, da jim mi nekako naprej
                  odpremo vrata zato, da bo pač vse šlo na dnevni red kakor bo hotelo.</p>
               <p>Bi pa na vse nas še enkrat apeliral, da bi spoštovali roke, ki smo si jih sami
                  postavili. Zato kot član poslovniške komisije lahko sprejmem očitke, da kakšna
                  stvar v poslovniku ni dobro urejena, mislim pa, da zakonodajni postopek je zgledno
                  urejen. Seveda pa mi s svojim ravnanjem dokazujemo in s tem svojim nenehnim
                  nedržanjem tega poslovnika dokazujemo navidezno njegovo nekoherentnost pa
                  nekonsistentnost. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Janc ima besedo.</p>
            </sp>
            <sp who="SDZ1:JancBranko">
               <speaker>BRANKO JANC:</speaker>
               <p>Hvala lepa. Jaz bi v zvezi s svojim dopolnjevalnim predlogom k dnevnemu redu za
                  prvo polletje v enem delu rad repliciral tudi gospodu Šešerku.</p>
               <p>Namreč, zakon je bil pravilno vložen v decembru lanskega leta. Predlagatelji,
                  skupina poslancev, ki smo vložili ta zakon, smo imeli pred očmi predvsem to, da v
                  11. letu obratovanja Nuklearne elektrarne Krško ni bilo rešeno vprašanje
                  dekomisije tega objekta. Seveda se da marsikaj očitati tudi prejšnji oblasti v teh
                  zadnjih 10 letih, ker je vede ali nevede prepustila vprašanje dekomisije seveda
                  je pa prenašala breme reševanja zaprtja tega objekta naslednjim generacijam.
                  Dejansko gre tu za bojazen, da bo prišlo do medgeneracijskega konflikta. Kajti
                  sama komisija Nuklearne elektrarne Krško je po dosedaj zbranih podatkih vredna med
                  500 milijoni in milijardo mark; seveda, točne številke zaradi nepoznavanja
                  tematike v svetu, kajti gre za novejšo tematiko, ni.</p>
               <p>Gospodu Šešerku bi rad povedal to. Tudi pri referendum o zaprtju Nuklearne
                  elektrarne, o variantah, da se preusmeri na plin je treba je v osnovi ločiti dve
                  stvari: da gre na eni strani za energetski objekt, na drugi strani za nuklearni
                  objekt. Kar se tiče nuklearnega objekta, ne glede na to, ali se bo Slovenija
                  odpovedala nuklearni energiji ali ne, bo ta del morala rešiti. Zaradi tega smo mi
                  vložili ta zakon in seveda tudi apeliram na poslance, da moj predlog sprejmejo, da
                  se ta zakon uvrsti na zasedanje zbora v mesecu marcu. Rad pa bi pri tem opozoril
                  še na naslednjo stvar, ki jo v javnosti nismo želeli tako potencirati. Uveljavitev
                  tega zakona čimprej pomeni, da bo Hrvaška kot 50% lastnik tega objekta in kot
                  uporabnik polovice energije iz tega objekta, morala v tem trenutku prispevati
                  polovični delež za zaprtje tega objekta.</p>
               <p>Z vsakim dnem odlašanja tega problema seveda prepustimo Hrvaški večji manevrski
                  prostor, da se izogne plačilu dekomisije Nuklearne elektrarne in v tem primeru
                  pade vse na breme slovenskih davkoplačevalcev, kar pa jaz moram povedati, da sem
                  absolutno proti temu. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Matuš, prosim.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo! Spoštovani! Glede na to, da smo na podlagi sklepa Državnega zbora
                  združili prvo in drugo fazo obravnave zakona o spremembah in dopolnitvah zakona o
                  državljanstvu in da je bil verjetno okvirni program tega dela sestavljen pred
                  združitvijo teh faz, bi bilo smiselno, da se pač tam opravi redakcijski popravek
                  in da se ta zakon obravnava na februarski seji, kajti zakon je vložen v skladu s
                  poslovnikom oziroma v skladu z roki in že objavljen v Poročevalcu.</p>
               <p>Potem imam še eno zadevo okoli zakona o odpravi dvojnega državljanstva. Ta zakon
                  smo obravnavali v lanskem letu, mislim da na oktobrski ali novembrski seji. Glede
                  na to, da je poteklo že kar nekaj mesecev, bi bilo smiselno, da se ta zakon
                  obravnava v svoji drugi obravnavi na marčevski seji, ker verjetno na februarski
                  seji so roki za vložitev že zamujeni. Mislim, da tu ni razlogov za neko
                  zavlačevanje tega zakonodajnega postopka. In glede na problematiko, ki jo ta zakon
                  obravnava, bi pač predlagal, da se ti roki ustrezno spremenijo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, če bi vse predloge sklepov dali pisno. <stage>(MATUŠ: Vse predloge bomo
                     podali pisno.)</stage></p>
               <p>Naslednji razpravljavec je gospa Pečanova. Prosim.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Gospod predsedujoči, kolegice, kolegi! Rada bi se samo obrnila na vas
                  s predlogom, da bi točko <q>"predlog zakona o skupnosti študentov"</q> prenesli na
                  marčevsko sejo. Imeli smo dogovor tako s študentskima organizacijama v Ljubljani
                  in Mariboru kot tudi s predstavniki poslanskih skupin, ki so dejansko
                  predlagateljice zakona. Gre namreč za to, da je bil zakon pravočasno, lahko rečemo
                  da že pred skoraj tremi meseci, vložen, vendar je v tem času prišlo najprej do
                  nesoglasij med študentskima organizacijama in delom študentske populacije, ki se
                  organizira v pokrajinske klube in v interesna združenja. Ta nesoglasja so pozneje
                  uskladili in izoblikovali. Izoblikovani so amandmaji, ki zakon popravljajo v tem
                  smislu, da sta tudi obe strani zadovoljni. - Druga stvar pa je ta, da je
                  Ministrstvo za šolstvo pripravilo amandmaje, ki v bistvu popolnoma spreminjajo
                  osnovni koncept zakona in zato predlagatelji potrebujemo čas, da bi se z
                  Ministrstvom za šolstvo in šport uskladili in pripravili take amandmaje, da bi
                  vsaj približno zadovoljili eno in drugo stran.</p>
               <p>In s tem namenom vas pač prosim - tudi na kolegiju Državnega zbora bomo sprožili
                  ta predlog -, da bi preložili obravnavo tega predloga za mesec dni. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Gospod podpredsednik, spoštovane kolegice in kolegi! Najprej bi rad dal načelen
                  predlog, da bi bili oprezni pri pomikanju posameznih tem na bolj zgodnje roke.
                  Pridružujem se namreč tistim mnenjem, da gre lahko to na račun kvalitete. Če
                  stvari niso dobro pripravljene, nam nič ne pomaga <q>"forsirati"</q> bolj zgodnje
                  roke.</p>
               <p>In sedaj konkreten predlog v zvezi s predlogom kolege Marjana Podobnika, ko je
                  predlagal, da bi obravnavali predlog o kmetijsko gozdarski zbornici en mesec bolj
                  zgodaj, to je na marčevski seji. Nič nimam proti samemu temu predlogu, vendar se
                  mi zdi zelo pomembno, da predvidimo skupno obravnavo tega predloga zakona skupaj s
                  celotno organiziranostjo zborničnega sistema. Ti zadevi sta med seboj povezani in
                  tudi Državni zbor, ki je lansko leto zadolžil Vlado, da pripravi analizo
                  zborničnega sistema s primerjavami s tujino, je predvidel tako celovito obravnavo.
                  - Torej če pomaknemo to točko, potem je treba pomakniti tudi točko, ki je pred to
                  predvidena v mesecu aprilu; ampak seveda samo v primeru, če Vlada lahko zagotovi,
                  da do takrat lahko pripravi predlog zakona. Kolikor vem, je pripravila analizo,
                  pripravila je izhodišča za prihodnjo organiziranost zborničnega sistema; ta
                  predlog je sedaj v vladni proceduri. In če je možno priti že takrat tudi s
                  predlogom zakona, potem ja, drugače pa mislim, da je bolj primerno, da ostane na
                  aprilu, tako kot je predvideno sedaj. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Henigman.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Dober dan! Spoštovani predsedujoči! Pri programu zasedanj za prvo polletje 1994
                  nisem zasledil zakona o lastninskem preoblikovanju podjetij, ki imajo nepremičnine
                  na področju Triglavskega narodnega parka. Poslanci Slovenskih krščanskih
                  demokratov smo ta zakon vložili v letu 1993. Prišel je skozi nekatere odbore
                  oziroma proceduro parlamenta in Državnega sveta, potem smo predlog v bistvu
                  dopolnjevali, ga dograjevali tudi s pomočjo Ministrstva za ekonomske odnose in
                  razvoj. Osebno menim, da je sedaj predlog zrel za proceduro, zato bi predlagal, da
                  ga Državni zbor uvrsti na marčevsko zasedanje Državnega zbora. Kot veste je paket
                  lastninske zakonodaje nekje prednostni paket tudi že po sklepu Državnega zbora in
                  menim, da je s tem ta zadeva tudi utemeljena. Pismeni predlog pa bomo
                  dostavili.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Ne glede na to, da me je gospa
                  sekretarka zbora opozorila, da je samo še en teden za vlaganje ali dajanje na
                  spisek točk za marčevsko sejo, menim, da je za dve točki z aprilske seje nujno
                  potrebno, da se ju preloži na marčevsko sejo. In to sta 5. in 6.: predlog zakona o
                  upravi, v drugi obravnavi in predlog zakona o delovnem področju ministrstev, v
                  drugi obravnavi. Prva obravnava je bila opravljena že v januarju. To pomeni, da je
                  bilo časa za pripravo materije za te točke dovolj. Mislim pa, da smo sprejeli
                  urnik urejanja lokalne samouprave, ki je vezana na upravo. Mislim, da so, vsaj
                  kolikor sem bil informiran, v stiku z volivci določeni dvomi, ki jih je treba
                  razčistiti. Čeprav gospod Školč pravi da ne ampak zgleda, da on nima stikov z
                  volivci, jaz jih nekaj imam - Mislim, da je to treba čimprej razčistiti. Enkrat je
                  bilo že na tem zboru rečeno, da bo to do novega leta 1994 sprejeto, da se bo
                  vedelo, kaj državna uprava sploh dela, katere zadeve bo vzela iz občin, iz bodočih
                  samoupravnih lokalnih enot in po drugi strani tudi, katera ministrstva bodo kaj
                  opravljala. Tudi zadnjič, ko smo govorili o tem, če se spomnite, smo o področju
                  delovanja ministrstev bili v nekaterih dilemah, kdo naj bi kaj opravljal. Mislim,
                  da je to treba čimprej urediti, da gre državna uprava čimprej ven iz občin, iz
                  sedanjih komun, da rečem tako, in da postane jasno, kaj je to lokalna
                  samouprava.</p>
               <p>Zato predlagam spreminjevalni predlog, da se 5. in 6. točka z aprilske seje
                  prenese na marčevsko; čeprav popolna podpiram in spoštujem določene predloge, ki
                  so bili, najsibo o dekomisiji ali o drugih pomembnih zadevah, ki naj bi se čimprej
                  sprejele v Državnem zboru. Mislim pa, da je lokalna samouprava prioriteta
                  številka 1 in če hočemo to speljati normalno in ljudem dati čas in naliti čistega
                  vina, moramo ti dve točki <stage>(zakon o upravi in zakon o področju delovanja
                     ministrstev)</stage> urediti. In zato še enkrat predlagam, spoštovane kolegice
                  in kolegi, da sprejmete ta spreminjevalni predlog - čeprav bo mogoče kateremu od
                  ministrstev povzročil nekaj problemov, ker so si vzeli malo več časa - da se to
                  opravi v Državnem zboru na v marčevski seji in da se to čimprej vloži. Hvala
                  lepa.</p>
            </sp>
            <sp who="SDZ1:GeržinaMiroslav">
               <speaker>PODPREDSEDNIK MIROSLAV GERŽINA:</speaker>
               <p>Hvala lepa. Gospod Šešerko, prosim.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani predsedujoči, spoštovani zbor! Jaz zdaj vlagam predlog sklepa, po
                  katerem naj se zakon o dekomisijskem skladu za Jedrsko elektrarno Krško obravnava
                  skupaj z energetsko strategijo Republike Slovenije in zakonom o referendumu za
                  zaprtje elektrarne oziroma o njeni predelavi v plinsko elektrarno. Strinjam se z
                  gospodom Jancem, da je gotovo dobro, da Hrvaška svoje obveznosti poravnava. Rad bi
                  vas opozoril na to, če pogledate, kako je Hrvaška plačevala svoje prispevke za
                  elektriko, lahko ugotovite, da so v tistem času, ko je bila izrecna strategija
                  Vlade proti jedrska, plačila prihajala vedno tako, da so bila hrvaška višja od
                  slovenskih. Zdaj, ko se zdi, da je ta stvar urejena in da je dobava elektrike
                  fiksna na daljši rok <stage>(pri čemer se strinjam z gospodom Jancem, da Hrvaška
                     sploh nima nikakršnih obveznosti, nobena pogodba je ne veže niti za dekomisijo,
                     niti za rento, ki je s to elektrarno povezana - praktično z ničemer)</stage> se
                  Vlada ta trenutek, po moji sodbi, zelo neresno pogovarja s hrvaško stranjo
                  izključno o plačilih tekočih dobav elektrike, ki so na nek način še najmanj
                  pomembne za slovensko stran. Iz tega se da jasno videti, da Hrvaška zelo
                  senzitivno reagira na politično konstelacijo v Sloveniji okoli Jedrske elektrarne
                  Krško in takoj, ko opaža, da ima Slovenija za vsako ceno, ali pa da nekateri v
                  Sloveniji želijo za vsako ceno čimbolj podaljševati življenjsko dobo tej
                  elektrarni, takoj njena zainteresiranost za vprašanja, o katerih govori gospod
                  Janc in jaz, za tekoče poslovanje, precej upade. Zato je tako v interesu Slovenije
                  same, da ta vprašanja uredi dolgoročno, kot je tudi v interesu razmerja med
                  Slovenijo in Hrvaško to stvar nujno kompleksno urediti.</p>
               <p>Številke, ki so v predlogu zakona o dekomisiji, po naši oceni, še zdaleč ne
                  zadoščajo za resnično rešitev problema jedrske elektrarne, posebej pa ne v primeru
                  kakega zapetljaja v zvezi z njo, zato predlagamo, da se ta stvar uredi tako, da bo
                  energetska strategija Slovenije o tej zadevi jasna, da bo jasna tudi za Republiko
                  Hrvaško in da bo Hrvaška imela jasne obligacije. To pa pomeni ne samo, da je
                  polovica lastništva na tej elektrarni njenega, ampak da bo tudi njena izrecna
                  obligacija, da povzema - tudi ko elektrarna ne bo več delovala - z jasno pogodbo,
                  obveznosti glede dekomisije, glede rente, se pravi vseh vprašanj, ki so s tem
                  povezana. Da bi to dosegli, predlagam sklep, o katerem sem govoril. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Potrč, prosim.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Prva ugotovitev iz programa, ki smo ga dobili, najbrž je, da nas tudi v tem prvem
                  polletju čaka veliko dela. Tega se zavedamo; nihče od nas ni pričakoval kaj
                  drugega.</p>
               <p>Drugo. O tem predlogu programa je mogoče razpravljati na način, kot nam je tudi
                  gospod predsednik na kolegiju rekel, da naj bo po svoje čimbolj jasna predstava,
                  kaj nas čaka glede na zahtevne naloge in da naj bo kljub temu na nek način
                  orientacijski, ker ni mogoče vseh stvari precizirati. Jaz s tem soglašam in zaradi
                  tega se mi zdi, da bi bilo nesmotrno, da se o preveč stvareh danes, po ideji ali
                  pa po opažanju kogarkoli kot posameznika, na hitro odločamo in zdaj spreminjamo
                  nekaj iz februarja v marec, iz marca v april, ali podobno. To je možno storiti,
                  bojim se pa, da če bomo to storili, to ne bo pomenilo, da smo celoten program do
                  dobra razmislili. Meni osebno bi bilo veliko ljubše - ne bom pa predlagal pisnih
                  sklepov, zaradi tega, ker se mi <stage>(podobno, kot kolegu Peršaku)</stage> to
                  brez potrebe; ker tudi če bi jih sprejeli, bi odločitev lahko bila drugačna. Ampak
                  bom kljub temu dal nekaj opozoril, ki se mi zdijo, da bi nam vsem skupaj koristila
                  ob razpravi o programu dela.</p>
               <p>Moja velika želja bi bila, če bi se lahko dogovorili, da je program dela med nami
                  in Vlado usklajen v takšni meri, da Državni zbor - razen res izjemoma - stvari, ki
                  jih poslanci nimajo 30 dni pred tem v svojih pisarnah, ne daje na dnevni red.
                  Mogoče je ta zahteva prevelika. Jaz osebno sem pa prepričan, da je nujna, če
                  želimo nekaj več pozornosti posvetiti kvaliteti dela Državnega zbora. Poslanci
                  imamo lahko o tem različna mnenja. Jaz se ne štejem med tiste, ki bi zelo malo
                  brali <stage>(ne bom rekel, da berem največ)</stage>, ampak vem, da se mi dogaja,
                  da če določen čas naprej ne vem niti kaj bo na dnevnem redu, da običajno delam pač
                  to kasneje, ko je tista prejšnja seja zaključena; in glede na to, kako mi
                  zaključujemo seje, mi pravilom ostane teden ali pa 10 dni za pripravo za naslednjo
                  sejo. Mislim, da je to izrazito premalo in da kvaliteta na ta račun mora
                  pasti.</p>
               <p>Mislim, kot drugo, da bi se bilo dobro dogovoriti, da bi bili vsaj za 90% točk
                  dnevnega reda poslanci najmanj 30 dni vnaprej obveščeni, kaj bo na naslednji
                  seji. Samo, če smo to obveščeni, potem lahko držimo poslovniške roke. Če nismo
                  obveščeni, se nam pač dogaja, da imajo manjše poslanske skupine težavo z zbiranjem
                  desetih podpisov, večje poslanske skupine to malo lažje opravimo, ampak težava
                  dela v Državnem zboru se nadaljuje, ker se zaradi tega morajo delovna telesa
                  sestajati namesto dvakrat tudi trikrat in več, ker niso sproti normalno stvari
                  pripravljene za delo; da ne govorim o težavah, ki jih po mojem mnenju ima v takšni
                  naglici naš sekretariat za zakonodajo in pravne zadeve, mora manjša skupina
                  strokovnjakov nekaj deset zakonov v parih dneh pregledati.</p>
               <p>Tretje. Želel bi, da smo dovolj kritični do hitrega postopka in da ta postaja res
                  izjema, ker se nam bo drugače dogajalo, da bomo hote ali nehote sprejemali
                  nepremišljene rešitve. In mislim, da nam samo število sprejetih zakonov ne pomeni
                  edine legitimacije dela Državnega zbora, ampak najbrž je nekaj tudi pri
                  kvaliteti.</p>
               <p>In zadnje. Želel bi, da bi se res še v večji meri, čeprav je po mojem trdnem
                  prepričanju kvaliteta dela naših delovnih teles bistveno napredovala, da bi se še
                  bolj oslanjali na to, da stvari, za katere delovna telesa ocenijo, da še niso
                  prediskutirana, strokovno in politično po neki sili in z nekimi sklepi ne uvrščamo
                  na dnevni red <stage>(ker se potem pač vprašanja nazaj delovnemu telesu
                     vračajo)</stage> in da bi Državni zbor ostal bolj za odločanje, ne pa za vso
                  tisto drobno razpravo v strokovnem smislu - politično bo še vedno tudi tu - ki bi
                  jo morala delovna telesa opraviti.</p>
               <p>Naj v zvezi z nekaterimi stvarmi v programu pa še sam rečem troje. Prvič. Jaz
                  pogrešam, da ob teh zapisih v programu Vlade in našega Državnega zbora ni tudi
                  zakona o inšpekciji dela. Jaz pričakujem, da bo, zaradi tega, ker ga celo že v
                  Državnem zboru imamo in ker najbrž v ta kompleks urejanja delovnih in socialnih
                  sodišč inšpekcija dela spada; posebej ob vseh ugotovitvah, kako je delovno-pravna
                  varnost na mnogih področjih danes ogrožena bistveno bolj, kot je bila včeraj ali
                  pa pretekli čas.</p>
               <p>Drugo. Jaz bi predlagal <stage>(čeprav danes Vlade ni)</stage>, da Vlado
                  zadolžimo, da nam sporoči, ali bo do te februarske seje ali ne predložila zakon o
                  strankah in o politični propagandi. Jaz nimam predloga, da ga s februarske seje ne
                  damo. Ker je konec koncev naš poslanski kolega Ciril Ribičič pred približno letom
                  dni opozoril <stage>(tudi on, pa mnogi drugi)</stage> na nujnost in na interes
                  naše poslanske skupine, da se ta zakon čimprej obravnava in čimprej sprejme. Bi pa
                  štel za neprimerno ob zakonu, ki bo tako ali tako politično pomemben in tudi
                  najbrž zanimiv in bodo različni pogledi, da bi mi dajali na dnevni red nekaj, kar
                  je staro 3 leta, hkrati ima pa Vlada eventualno v pripravi <stage>(teden prej ali
                     pa teden dni kasneje)</stage> nov zakon. Zahtevajmo od nje, da nam sporoči, ali
                  ga misli ali ne pripraviti, do kdaj ga misli pripraviti ali ne in se potem glede
                  na to odločimo. Jaz pa sem za sklep, da ta zakonodaja mora biti čimprej - ali
                  februarja, ali najkasneje marca, če bi bil nov zakon - na dnevnem redu.</p>
               <p>Tretje. Ko že vsi brskamo po teh predvidenih sejah in tudi zaradi moje razprave v
                  petek o tej problematiki glede vojne škode moram reči, da mi ni jasno recimo zakaj
                  smo na aprilsko sejo dali predlog zakona o vojnih veteranih in o žrtvah vojnega
                  nasilja - in oba zakona že imamo - in zakaj smo za marčevsko sejo dali predlog
                  zakona o popravi krivic, ki ga pač ta moment še nimamo. Bi rekel, droben primer,
                  ki kaže najbrž na to, da res ne kaže imeti ves ta program tako fiksiran. Mislim,
                  da bi bilo zelo koristno, da bi to problematiko <stage>(zadnjič sem takšen sklep
                     predlagal pa ni bil sprejeti)</stage> obravnavali na eni seji in da bi na tej
                  seji - ali je to marčevska ali februarska ali aprilska je konec koncem meni
                  nebistveno, čimprej mora biti - obravnavali ves ta kompleks; in k temu smo zadnjič
                  rekli, da spada še nekaj drugih zakonov. Če bomo to delali vsak mesec posebej sem
                  mnenja, da bomo na koncu ugotovili, da nismo našli potrebne medsebojne skladne
                  rešitve.</p>
               <p>In kot predsednik poslovniške komisije naj samo povem, da je za julij mesec
                  uvrščena tudi ocena učinkovanja in problemov ob učinkovanju poslovnika Državnega
                  zbora v skladu s sklepom, ki smo ga lani julija, ko smo poslovnik sprejemali,
                  sprejeli. Hvaležen bom vsem poslancem, ki bodo že sedaj poslovniški komisiji
                  posredovali tudi svoja vprašanja, svoje predloge, pobude. Takšno prošnjo smo dali
                  kolegiju, predsedniku, podpredsednikom, strokovnim službam, pa tudi delovnim
                  telesom. Želimo, da bi naredili pametno oceno in analizo in eventualno dali tudi
                  kasneje za jesensko sejo dopolnilne predloge. Sem pa tudi jaz osebno prepričan, da
                  glavnih problemov samo skozi poslovnik ne bomo mogli razrešiti. Glavni problemi
                  bodo v optimizmu, da se bo naše delo počasi normaliziralo in da bomo tudi mi
                  prišli kdaj v tisti moment, ko ne bomo sprejeli na eni seji toliko zakonov kot
                  drugi parlamenti v celem letu in da ne bomo pri eni točki dnevnega reda opravili
                  toliko glasovanj in stiskanj na gumb kot drugi mogoče na eni seji ali pa v celem
                  letu. In takrat bomo mogoče lahko nekako normalno o delu govorili, sedaj pa vemo,
                  da smo v taki situaciji, kjer najbrž to še ni mogoče. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Topler, prosim.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Lepo pozdravljeni! Tu pri prilogi bi imel na prvi strani za februarsko sejo
                  najprej vprašanje. Po poslovniku je lahko samo en zakon v proceduri, tukaj pa piše
                  predlog zakona o političnih strankah, prva obravnava, ali predlog zakona o
                  političnih strankah ,druga obravnava, predlog zakona o volilni kampanji, druga
                  obravnava, ki sta bila v postopku še v Skupščini Republike Slovenije. Zato
                  sprašujem, ali so vsi zakoni v proceduri? <stage>(Niso.)</stage> Zato predlagam
                  potem, da se drugo črta in da se sprejme zakon o političnih strankah v prvi
                  obravnavi. Ali zakon še ni vložen?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšič, prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Gospod predsedujoči, spoštovane kolegice in kolegi! Rada bi
                  se na kratko pridružila samo tistim predlogom in pozivom, ki pravijo, naj
                  poskušamo na istih sejah obravnavati približno isto problematiko. In tudi sama
                  imam predlog, naj Državni zbor zakone, ki to skupno problematiko obravnavajo,
                  dejansko obravnava na isti seji, in sicer na eni - kateri koli pač, marčevski,
                  aprilski ne vem kateri - predlog zakona o popravi krivic, predlog zakona o žrtvah
                  vojnega nasilja in predlog zakona o vojnih veteranih, to je ta skupna
                  problematika; ker sicer se nam bodo dogajali stvari, ki smo jih že vajeni. In pa
                  prav tako na eni od naslednjih sej <stage>(ne vem katera je ustrezna, predvidevam
                     pa, da marčevska glede na sklepe, ki jih je ta zbor sprejel ob obravnavi
                     informacij o pravicah iz pokojninskega in invalidskega zavarovanja, ki jih
                     določene osebe prejemajo pod ugodnejšimi pogoji)</stage>, da bi tako imenovano
                  pokojninsko problematiko obravnavali na isti seji. Sem pa zanesljivo sodijo zakoni
                  kot so: predlog zakona o spremembah in dopolnitvah zakona o pokojninskem in
                  invalidskem zavarovanju, predlog zakona, ki izhaja iz drugega odstavka 306. člena
                  zakona o pokojninskem in invalidskem zavarovanju, predlog zakona o prevzemu
                  izplačevanja vojaških pokojnin, predlog zakona o štetju zavarovalne dobe s
                  povečanjem in pa vsi tisti predlogi, ki smo jih že sprejeli s tistimi sklepi ob
                  obravnavi 45. točke, torej informacijo o pravicah iz pokojninskega in invalidskega
                  zavarovanja. Ker bomo imeli lažje delo; sicer se bomo nenehno spotikali ob istih
                  problemih in jih reševali na različne načine. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Metelko, prosim.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Nisem zasledil, da bi bila na dnevnem redu do julijskega
                  zasedanja dva izredno pomembna zakona, ki sta že bila v razpravi oziroma v
                  pripravi v prejšnjem mandatu, to sta zakon o lovstvu in zakon o zdravstvenem
                  varstvu živali. Zakon o lovstvu je pač sprejet in zakon o gozdovih je nujno, da se
                  ta zakon sprejme oziroma, da se na novo pripravi, ker vemo, da obstoječi zakon o
                  lovstvu ni več v duhu časa in zahteva spremembo; prav tako zakon o zdravstvenem
                  varstvu živali. Vemo, da so teze za ta zakon bile v proceduri že od leta 1991;
                  Ministrstvo za kmetijstvo je že pripravilo tri variante, vendar ni še nobena
                  prišla v Državni zbor.</p>
               <p>Prav je da se, če ni možno sedaj, za julijsko zasedanje</p>
               <p>vključita ta dva zakona v proceduro, v prvo branje, tako da bi bila do konca
                  letošnjega leta oba ta dva zakona tudi sprejeta. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Prosim, gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala. Spoštovani! Razpravljati mislim predvsem o terminskem programu dela
                  Državnega zbora <stage>(to je priloga številka 2)</stage>. Tu imamo končno
                  navedena dva dneva, ki naj bi bila rezervirana za delo v poslanskih pisarnah.
                  Danes sem prišel v Državni zbor, sem ga zvedel, da bom imel v ponedeljek, ki je
                  tukaj naveden, sejo odbora. Torej že na štartu nekateri ne jemljejo tega programa
                  resno. Apeliral bi na to, da bi ta program vzeli resno. Spomnimo se prvega
                  programa, ki je bil malo naiven. Bil je razdeljen na dekade. Bilo je kar 10 dni
                  predvidenih za delo na terenu. No, s tem ni bilo nič. Potem se je zgodilo to, da
                  celo enega samega dneva nekateri nismo imeli. Spomnimo se tudi tega, da so bili za
                  seje Državnega zbora predvideni po trije, štirje dnevi. Tokrat je realizem večji.
                  Očitno je razgovor, ki so ga imele posamezne poslanske skupine pri predsedniku
                  nekje zalegel. Zadeva je dosti bolj realistična, predvideno je po 6, 7 dni. Ampak
                  kot vidite še ne dovolj: danes je deveti dan 17. seje Državnega zbora, ki se je
                  pričela 25. januarja. Zakaj to? Tudi zaradi tega, ker na žalost ni racionalno; vsi
                  upravljamo s tem časom, ki nam je na razpolago. Jaz apeliram danes na poslance, na
                  nekatere poslance, ki jim ne maram kratiti pravice do dolgih nastopov, da bi svoje
                  nastope tu za to govornico primerno skrajšali in bi s tem prispevali k temu, da bi
                  lahko ta program, ta terminski program realizirali. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? <stage>(Nihče!)</stage> Gospod predsednik
                  Rigelnik.</p>
            </sp>
            <sp who="SDZ1:RigelnikHerman">
               <speaker>MAG. HERMAN RIGELNIK:</speaker>
               <p>Gospod podpredsednik, kolegice in kolegi! Predlagal bi, da bi ta okvirni program
                  dela, ki ste ga dobili, vključujoč tudi terminski plan, o katerem je govoril sedaj
                  gospod Hvalica sprejeli, da bi s tem na nek način čimprej omogočili Državnemu
                  zboru kolikor toliko normalno delo, predvsem pa normalno delo v kontekstu dela v
                  delovnih telesih. Moram reči, da tu je seveda vloga delovnega telesa neizmerna in
                  mislim, da jo velja predvsem podpreti in prepričan sem, da s tem terminskim planom
                  in s tem programom dela bomo lahko tudi to poslanstvo v delovnih telesih na nek
                  način kolikor toliko opravili.</p>
               <p>Predlagam torej, da sprejmemo okvirni program dela in da Državni zbor pooblasti
                  kolegij predsednika Državnega zbora, da vse predloge, o katerih ste razpravljali
                  oziroma jih predlagali, na naslednji seji obravnava in poskuša doseči tudi to
                  konsistentnost, o kateri je govorila gospa Simšičeva, da bi delo potekalo čimbolj
                  sistematično.</p>
               <p>Gre za program dela, ki ni zgolj odvisen od nas poslancev v Državnem zboru.
                  Predvsem je odvisen od pripravljenosti, če želite, tudi Vlade Republike Slovenije,
                  da korektno pripravlja material, da ga tudi usklajuje in da pride s čimbolj
                  usklajenimi stališči tudi koalicijskih partnerjev v Državni zbor.</p>
               <p>Na koncu še tole. Program je narejen oziroma pripravljen do meseca julija. Mi se
                  bomo morali v mesecu maju usesti in videti, kako pripraviti program do zaključka
                  leta 1994. Prepričan pa sem, da če bomo do julija opravili vse to delo, ki je v
                  tem trenutku predvideno v programu, da bo s tem za Državni zbor kot zakonodajalca
                  najtežji del poti v tranziciji na tem zakonodajnem področju zaključen. Torej dela
                  ne bo zmanjkalo. Mislim celo, da ga bo obilo in verjetno bo tudi nekaj
                  improvizacij; za kar se seveda že sedaj opravičujem. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod predsednik je dal predlog. Želi kdo o tem
                  predlogu, da bi sprejeli okvirni program, kot je pripravljen, da se o vseh ostalih
                  dopolnjevalnih kolegij še pogovori in dogovori in uskladi razpravljati? Želi kdo o
                  tem predlogu razpravljati?</p>
               <p>Gospod Podobnik, prosim.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Načelno se strinjam s tem, kar je povedal gospod predsednik Državnega
                  zbora. Vendar v predlogih, ki sem jih dal - in bodo sedaj prišli tudi pismeno -
                  gre vendarle za vsebinsko vprašanje. Če bi to zakonodajo o pranju denarja in
                  protikorupcijsko zakonodajo želeli dejansko hitro sprejeti, bi to v primerjavi s
                  sedanjim predlogom pomenilo nek zamik in bi morali dati temu precejšnjo težo. In o
                  tem bi bilo na nek način prav, da se izjasni Državni zbor in s tem nakaže tudi
                  kolegiju, v kakšni smeri naj bi se glede teh zakonov odločal. - Samo toliko,
                  hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. S tem razpravo zaključujem. Imamo nekaj predlogov sklepov in bi šli na
                  te spreminjevalne predloge.</p>
               <p>Najprej za februarsko sejo. To je ta 8. točka, kjer je alternativno določeno, da
                  se odločimo bodisi o novem zakonu ali da nadaljujemo s starimi. Spreminjevalni
                  predlog gospoda Peršaka: na februarski seji se predloga zakonov, navedena pod
                  točko 8 - to je zakon o političnih strankah in zakon o volilni kampanji -
                  obravnavata v prvi obravnavi.</p>
               <p>Želi kod o tem predlogu še razpravljati? Prosim, gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Jaz lahko dam pisni predlog, ni problem. Ampak alternativa je:
                  zahtevati od Vlade odgovor. Jaz bi ga res želel imeti res bi ga želel imeti! Ker
                  mi imamo lahko to v prvi obravnavi, bomo pač eventualno sprejeli načelna stališča,
                  da je zakon zelo v redu, ali pa taka stališča, na podlagi katerih bo treba
                  narediti nov zakon. Ne vem, ali ne bi bilo dobro pred tem dobiti odgovor? Jaz sem
                  za to, da ga dobimo tudi na današnji seji; čeprav predstavnikov Vlade ob programu
                  ni, mislim pa, da ga je možno dobiti. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Opravičujem se, da sem še enkrat prišel, ker je prej Hvalica apeliral, da naj manj
                  govorimo. Toda poglejte: sam gospod Potrč je rekel, da je gospod Ribičič pred
                  letom dni predlagal; mislim, da mi smo, kot poslanska skupina, marca lani
                  zahtevali, da gre to na dnevni red. In takrat je bilo rečeno: Ne, počakajte, Vlada
                  že pripravlja zakon, ki bo eden za oba problema - se pravi za ureditev problema
                  strank in za volilno kampanjo. Do danes nismo dobili nič! Sedaj smo mimogrede tudi
                  slišali, da pravzaprav formalno niti prvi niti drugi zakon ni vložen in jaz sem
                  pravkar naročil, da mi prinesejo in bom podpisal, da vlagam oba zakona, da ne bo
                  tega izgovora. Obljubim tudi, če bo Vlada medtem vložila zakon, da bom jaz ta
                  predlog umaknil. Ampak jaz nisem pripravljen več čakati! Zato ker mislim, da gre
                  tukaj dejansko za politične kalkulacije in da se preprosto ne želi priti s tem
                  zakonom in se tega vprašanja ne želi urediti zato, ker je pač toliko in toliko
                  stvari v igri - od tega <stage>(da rečem zelo odkrito)</stage>, koliko denarja
                  dobivajo stranke od raznih podjetij, itn., do vsega tega. In to naj bi ta zakon
                  uredil.</p>
               <p>Če bo Vlada v doglednem času predložila zakon, bom jaz ta dva umaknil, če pa ne,
                  potem pa prosim, da se to obravnava in se pač sprejmejo v prvi obravnavi taki
                  sklepi, da se bosta , prvi in drugi zakon, ustrezno pripravila za drugo obravnavo.
                  Samo tega ne bi želel, da bi sedaj sprejeli stališče, češ, počakajmo, kaj bo Vlada
                  rekla, potem bomo pa spet čez pol leta ugotavljali, da se ni nič zgodilo.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Glede na to razpravo bi bil možen tudi kompromisen predlog, ki bi šel
                  v to smer: če Vlada Republike Slovenije predloži zakon o političnih strankah do
                  konca tega tedna, se na februarsko sejo uvrsti ta novi zakon, sicer pa ta stara
                  zakona; kajti sklic seje gre ven v ponedeljek. S tega vidika bi bilo morda boljše
                  o tem razpravljati - Ampak, dobro, jaz ne smem razpravljati; bi se moral javiti k
                  besedi.</p>
               <p>Sedaj imamo torej dva sklepa. Ta, ki sem ga na koncu prebral: Če Vlada Republike
                  Slovenije do konca tedna predloži ta novi zakon, se ta novi zakon uvrsti; sicer
                  pa, če tega ni, se pa na februarsko sejo uvrstita zakona, ki sta bila oba v prvi
                  obravnavi.</p>
               <p>Želi na ta sklep morda še kdo besedo? Prosim, gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Predlagam in prosim, predsedujoči,
                  da vendarle glasujemo o predlogu, ki ga je dal predsednik Državnega zbora. Ker če
                  bomo glasovali zdaj o vsakem dopolnilnem takšnem ali drugačnem predlogu, kaj na
                  marčevsko, kaj na aprilsko, kaj na katerokoli sejo - mislim, da je bil
                  predsednikov predlog dovolj jasno tukaj obrazložen, da pravzaprav sprejmemo
                  okvirni - gre za okvirni program, ne gre za fiksni program in tako naprej, to se
                  pravi, o dnevnem redu vsakokrat posebej glasujemo - in je hkrati predlagal, da
                  Državni zbor pooblasti kolegij predsednika, v katerem so vsi vodje poslanskih
                  skupin, ki bo dokončno pravzaprav videl, kaj je lahko na nekem dnevnem redu, kaj
                  ne more biti <stage>(ker to je pripravljeno, to Vlada ni pripravila)</stage> - In
                  mislim, da spet zavlačujemo zasedanje pri takšni točki, ko smo mislili, da jo bomo
                  lahko končali zelo hitro. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. No, glede na to, da je februarska seja tukaj in je treba to sprejeti,
                  bi dal na glasovanje ta predlog sklepa, ki sem ga prej prebral in je kombiniran na
                  eno in drugo. Bom prebral še enkrat: "Če Vlada Republike Slovenije predloži zakona
                  o političnih strankah do konca tega tedna, se uvrsti na februarsko sejo ta novi
                  zakon, sicer se na februarsko sejo uvrstita zakon o političnih strankah in zakon o
                  volilni kampanji v prvo obravnavo. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta 8. točka za februarsko sejo sprejeta in spremenjena.</p>
               <p>Imamo še en predlog za februarsko sejo, da se zakon pod točko 1, to je predlog
                  zakona o skupnosti študentov v drugi obravnavi, preloži na sejo v mesecu marcu.
                  Predlog je predložila gospa Breda Pečan. Želi morda kdo še o tem predlogu kaj
                  razpravljati? Ne, zato dajem ta predlog na glasovanje. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je ta predlog sprejet.</p>
               <p>In predlog. <q>"Poslanska skupina Slovenske ljudske stranke predlaga, da se opravi
                  tretja obravnava predloga zakona o spremembah in dopolnitvah zakona o
                  državljanstvu na februarski seji"</q>. Želi kdo besedo? Ne, zato dajem ta predlog na
                  glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta sklep sprejet.</p>
               <p>In še en predlog, protikorupcijski zakon, februarja. Obravnavanje temeljnih
                  vprašanj in družbenih razmerij, ki naj bi jih uveljavljal protikorupcijski zakon.
                  To naj bi obravnavali v februarju. Želi kdo besedo? V februarju, da bi obravnavali
                  samo temeljna vprašanja in družbene razmere, ki naj bi jih uveljavljal
                  protikorupcijski zakon. Gospod Marjan Podobnik, prosim.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Samo pojasnilo. Po zdajšnjem predlogu je obravnava temeljnih vprašanj in teh zadev
                  predvidena šele aprila in predlagamo, da bi bilo to februarja in da bi potem lahko
                  sprejeli ta protikorupcijski zakon po hitrem postopku v tem delu zasedanja.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Samo opozorilo: o tem bomo sklepali. Program, ki je pripravljen, je pripravljen
                  tudi glede na program Vlade in glede na poslovnik - tako, da te zadeve sedaj niso
                  usklajene. Ampak dobro.</p>
               <p>Dajem torej na glasovanje sklep, da se februarja obravnavajo temeljna vprašanja
                  družbenih razmerij, ki naj bi jih uveljavljal protikorupcijski zakon. Ugotovimo
                  sklepčnost! <stage>(64 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je ta predlog oz. sklep sprejet.</p>
               <p>Predlog sklepa poslanske skupine Slovenske ljudske stranke, da se zakon o
                  spremembah in dopolnitvah lastninskega zakona o preoblikovanju podjetij, ki je
                  vložen in je tudi predlagano, sprejema po hitrem postopku - o tem bo odločeno
                  skladno s poslovnikom, tako da tega ni potrebno tukaj dajati v ta okvirni
                  program.</p>
               <p>Prosim, gospod Potrč želi besedo.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Glede na februarsko sejo in sprejeti sklep: ali bomo zadolžili Vlado, da pripravi
                  vprašanja ali bo Slovenska ljudska stranka pripravila gradivo za to sejo <q>"temeljna
                  vprašanja protikorupcijske zakonodaje"</q>? Najbrž bi bilo prav, da nekaj dobimo, če
                  bomo o tem razpravljali, ker bomo sicer slabe volje, ko bo ta točka uvrščena na
                  dnevni red in ne bomo vedeli, o čem razpravljamo. Ali sedaj zadolžimo nekoga, da
                  nam pripravi in da lahko preberemo. Tako mislim. Povem sicer, da jaz nisem
                  glasoval <q>"za"</q> in tudi ne <q>"proti"</q>, toda ne zaradi tega, da sem proti temu, da se
                  zakon sprejme, ampak zato, ker se mi zdi nelogično, da uvrščamo na dnevni red
                  nekaj, če stvari niso pripravljene. Zato bi prosil, da se zmenimo, ali da
                  Slovenska ljudska stranka ki je to zahtevala, ki je to zahtevalo in bomo vsi
                  prebrali, dobili tudi mnenje Vlade in razpravljali. Drugače ne vem, kaj bo ta
                  razprava pomenila. Glede zakona pa sem za to, da se čim prej uvrsti na dnevni red.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Marjan Podobnik. Prej sem že omenil, da bo šel v
                  ponedeljek ven sklic; kako pa gre ven sklic in kaj mora biti pripravljeno do
                  sklica, pa piše v poslovniku.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Vprašanje gospoda Potrča je na mestu. Tu bi povedal samo to, da smo mi tu
                  pripravljeni tu sodelovati in pomagati. Predlog za to, da je sedaj ta stvar, kar
                  se tiče protokorupcijskega zakona, vnesena na dnevni red, je dala Vlada. Mi imamo
                  svoje stvari pripravljene in če je interes, smo pripravljeni sodelovati s
                  predstavniki Vlade, ki stvari pripravljajo. Če se sprejme tak sklep, smo
                  pripravljeni tudi sami pripraviti ustrezno gradivo, pri čemer pa nisem trdno
                  prepričan, da imamo povsem enake poglede na te stvari in mislim, da mora tu
                  predvsem Vlada povedati, ali je pripravljena v takem roku stvari pripraviti. Če ni
                  pripravljena, bi bilo prav, da bi to povedala in v tem primeru pač mi lahko
                  prevzamemo, kot nosilci, to zakonodajo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod predsednik.</p>
            </sp>
            <sp who="SDZ1:RigelnikHerman">
               <speaker>MAG. HERMAN RIGELNIK:</speaker>
               <p>Gospod podpredsednik, kolegice in kolegi! Kar zadeva protokorupcijski zakon, sem
                  to, da se ta zakonski projekt pripravi za Državni zbor, zahteval od Vlade sam,
                  brez posvetovanja, predvsem zaradi iniciative, ki jo pravzaprav vseskozi daje
                  slovenska politika, ali določen del slovenske politike; in tudi sam osebno sem
                  prepričan, da je nekaj takega, seveda, tudi potrebno v Republiki Sloveniji imeti.
                  Razgovor, ki sem ga imel s predsednikom Vlade Republike Slovenije in z odgovornimi
                  ministrstvi, kaže, da bo treba najprej opraviti predhodno razpravo, kaj pravzaprav
                  mi s protikorupcijskim zakonom želimo urediti. Gre ne samo za to, da bomo imeli
                  verjetno en zakonski projekt, ampak bo verjetno več zakonskih projektov, ki bodo
                  urejevali protikorupcijska vprašanja. Gospod Podobnik, poznate, kako je to v
                  Italiji in kako je to drugod urejeno.</p>
               <p>Zato gre moj predlog v smer: mi bomo forsirali celo to zadevo; tudi v razgovoru z
                  Vlado je velika pripravljenost, da to stvar pripravi. In jaz mislim, da bi šlo za
                  predhodno obravnavo, za izhodišča, verifikacijo izhodišč, da se potem lahko
                  pripravi zakonski projekt. Če soglašate s tem, potem bi to poskušal z Vlado
                  dogovoriti in vam nekaj takega tudi predlagati za sejo februarja. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Okvirni program za februarsko sejo smo sedaj s temi predlogi
                  zaključili.</p>
               <p>Še gospod Bavčar je želel nekaj povedati. Prosim.</p>
            </sp>
            <sp who="SDZ1:BavčarIgor">
               <speaker>IGOR BAVČAR:</speaker>
               <p>Hvala, gospod predsedujoči! Tema, ki je sedaj na sporedu, o kateri govorimo in ki
                  jo pripravljamo za eno od naslednjih sej, se mi zdi zelo pomembna.
                  Protikorupcijska zakonodaja in diskusija o tem ne more biti stvar političnega
                  voluntarizma in dnevno političnega izkoriščanja te teme v različne namene. Zato si
                  predstavljam, da bomo poslanci od Vlade dobili primerno gradivo, ki bo s
                  statistikami, poročili, kvalificiranimi ocenami različnih ministrstev, pokazalo
                  sedanje stanje. Seveda razumem in se pridružujem tistim, ki govorijo o zelo resnih
                  problemih v zvezi s funkcioniranjem pravne države pri nas, dvomim pa, da se je
                  mogoče lotiti protikorupcijske zgodbe oz. tega programa z enim samim aktom in z
                  enim samim besedilom. Tudi ne potrebujemo politične platforme na tem področju.
                  Kajti dokazovati in uporabljati to zgodbo samo zato, da se bomo delili na tiste,
                  ki so za in tiste, ki so proti korupciji, kar bi nekateri radi naredili, se mi ne
                  zdi smiselno v tem parlamentu. Pričakujem od Vlade, - če bo ocenila <stage>(in
                     mislim, da je za to dovolj tehtnih razlogov)</stage>, da potrebuje več
                  pristojnosti in več pooblastil, da se bo spopadala z načrtnim kriminalom, itn., -
                  da bodo različna ministrstva, ob zakonodaji, ki je v tem trenutku že obravnavana
                  pri nas, zahtevala temu primerne mehanizme. Pričakujem, da bo tukaj nastopil
                  notranji minister, pravosodni minister, da bodo tukaj nastopili ljudje, ki so po
                  ustavi in zakonih zadolženi, da se ukvarjajo s temi vprašanji. In seveda ne
                  pričakujem, da si bodo stranke same vzele orodje v roke in se, po principih na
                  Balkanu zelo dobro znanih zgodb, same začele lotevati tovrstne problematike. V
                  neki pravni državi je pričakovati, da bo Vlada prevzela vso težo in odgovornost,
                  ki ji gre po zakonu, in da bodo različne veje oblasti ta parlament seznanile s
                  svojimi načrti na tem področju. Od poslancev je seveda pričakovati iniciativo, in
                  je vredna vse podpore, mislim pa, da bi neka posplošena diskusija, ki se ne bo
                  končala z zelo jasnimi sklepi, z zelo jasnimi načrti glede zakonodaje, pooblastil,
                  itn., lahko pripeljala samo do neslutene politizacije tega primera, ki ne bo v
                  interesu pravne varnosti slovenskih državljank in državljanov, ampak bo v interesu
                  samo ponovnega razpihovanja medijsko sicer že zelo prisotnih zgodb.</p>
               <p>Zato mislim, da bi bilo pametno, če bi ta zbor temu primerno oblikoval stališče,
                  ki bi zahtevalo od Vlade temeljno gradivo. Ne dvomim v sposobnost Slovenske
                  ljudske stranke, da pripravi gradivo, ampak ne more Vlada priti na ta sestanek
                  samo kot eden od udeležencev v razpravi. Vlada mora imeti tukaj svojo lastno
                  politiko in mora seznaniti ta Državni zbor s svojim pogledom, s svojo oceno,
                  svojimi statistikami in svojimi predlogi za delovanje na tem področju.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ne vem zdaj, ali je razprava na to temo, da ne bi že danes odprli
                  razprave o anti korupcijskem zakonu. Gospod Marjan Podobnik. Govorimo o okvirnem
                  programu za prvo polletje.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Jaz bi rad to samo še enkrat poudaril, da mi pozdravljamo pobudo gospoda
                  Rigelnika, da ta zakon pripravi Vlada. In sem tudi rekel, da smo seveda
                  pripravljeni v okviru možnosti tudi sodelovati. In sprejemamo to, kar je bilo zdaj
                  rečeno, da je Vlada tista, ki je dolžna predvsem te stvari pripraviti. Ker pa
                  seveda na osnovi dosedanjih izkušenj ne moremo biti trdno prepričani, da je pravi
                  interes in volja, da se te stvari učinkovito in hitro pripravijo in tudi, da je
                  možno, da se te stvari sprejmejo, pomeni, da se mora Državni zbor vendarle danes
                  odločiti, da se že februarja obravnava o teh vprašanjih tukaj spelje tudi v
                  primeru, da bodo dani različni argumenti, da Vlada do takrat ne more teh stvari
                  pripraviti. Kajti v tem primeru bo pač tisto gradivo, ki ga bomo različni poslanci
                  pripravili, lahko gradivo za razpravo o teh temeljnih vprašanjih. Strinjam se, da
                  je problematika tako široka, da bi jo morala Vlada sprejeti kot eno pomembnih in
                  temeljnih vprašanj. Če je pa ne bo sprejela kot tako vprašanje, potem mora Državni
                  zbor imeti možnost, da mimo neposrednega delovanja Vlade vendarle sprejme oziroma
                  začne sprejemati zakonodajo na tem področju. Predlagam, da sprejmemo sklep, da se
                  februarja ta obravnava opravi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Vaš sklep smo že sprejeli. Opozorim ponovno, da gre sklic februarske seje v
                  ponedeljek in upam, da bo tako kot so nekateri iz ene in druge strani opozarjali,
                  da se držimo poslovnika. Za februarsko sejo smo del okvirnega programa uskladili s
                  temi spremembami.</p>
               <p>Predlagam, da odločimo še o predlogu sklepa, ki ga je predlagal predsednik, da bi
                  ostali dela okvirnega programa sprejeli tako, kot je predložen in vse
                  spreminjevalne predloge, ki so bili dani kot dopolnilni, uskladili na kolegiju.
                  Želi kdo na ta predlog, ki ga je dal predsednik že prej, besedo? <stage>(Ne
                     želi.)</stage></p>
               <p>Ta predlog dajem na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je ta predlog sprejet.</p>
               <p>Zato dajem zdaj na glasovanje okvirni program dela Državnega zbora v prvem
                  polletju 1994 skupaj s terminskim programom dela Državnega zbora v letu 1994.
                  Ugotovimo sklepčnost! Gospod Podobnik, prosim.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Se opravičujem, ampak zdaj smo prišli do tega, da bomo potrdili nek program, ki je
                  sicer nespremenjen -</p>
               <p>torej ni se glasovalo o dodatnih predlogih - in mu bomo s tem, ko ga bomo
                  potrdili, dali težo, kot da ga je sprejel ta Državni zbor. Prej sem povedal, da se
                  ne morem strinjati, da se zakon o pranju denarja sprejema tako, kot je zdaj tu
                  predvideno, da ga bomo sprejeli šele enkrat tam julija ali šele po počitnicah.
                  Povem vam, da bom glasoval proti temu predlogu. Menim, da je prav, če se naloži
                  kolegiju predsednika, da te stvari sprejme, da pa ima tu vendarle neke jasne
                  usmeritve Državnega zbora, sicer bo tako sprejeti sklep, sedanji, usmeritev, da
                  tudi kolegij v tem smislu deluje in bomo imeli, recimo, zakon o pranju denarja, ki
                  sem ga omenil, v obravnavi v zadnji fazi šele julija. Ve pa se, da so to stvari,
                  ki so prav v fazi privatizacije zelo pomembne, da bi se jih po hitrem postopku
                  sprejelo in se stvari tudi izvajalo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je ta predlog sprejet.</p>
               <p>S tem zaključujem to točko dnevnega reda.</p>
               <p>Prehajamo na 46. točko, to je na nadaljevanje <title>46. TOČKE</title> dnevnega
                  reda, <title>POROČILO O ODPRTIH VPRAŠANJIH VOJNE ŠKODE</title>.</p>
               <p><stage>(Točka je bila prekinjena na zasedanju v petek prejšnji teden)</stage>.
                  Torej, smo pri glasovanju o sklepih, predlogih sklepov in stališč. Prvi sklep
                  odbora je za nami. Imamo pregled spreminjevalnih, dopolnjevalnih sklepov. Imamo še
                  dva predloga. Enega je dala poslanka Danica Simšič, datum 4.2.1994, ki se glasi:
                  6. točka se črta in se nadomesti z besedilom, ki se glasi: <q>"Vprašanje
                  mobilizirancev, vojaških invalidov v nemško vojsko v obdobju 1941 - 1945 naj Vlada
                  Republike Slovenije dokončno uredi z meddržavnim sporazumom med Zvezno republiko
                  Nemčijo in Republiko Slovenijo"</q>.</p>
               <p>In pa predlog poslanca Štefana Kocipra: Drugi stavek 2. točke se spremeni tako, da
                  se glasi: <q>"Vlada Republike Slovenije naj prouči možnost, da bi se naštetim osebam
                  v pokojninsko dobo vštel čas po izpustitvi iz nemške vojske, ujetništva oz.
                  vrnitve v domovino, ki so ga prebili na obveznem služenju vojaškega roka v JLA,
                  kot tudi čas nezaposlenosti, onemogočenega šolanja in študija"</q>.</p>
               <p>In v pregledu spreminjevalnih predlogov imate na drugi strani pod to 2. točko še
                  predloga b: Črta se drugi stavek predlaganega sklepa; predlagatelj gospod Miran
                  Potrč. In c: v drugem stavku 2. točke se črta besedilo, ki se glasi: <q>"ki so ga
                  prebili na obveznem služenju vojaškega roka v JLA"</q>.</p>
               <p>In pod to točko je tudi predlog gospoda Štefana Kocipra, ki sem ga prej
                  prebral.</p>
               <p>Želi kdo o tem razpravljati? Gospa Simšič najprej, potem gospod Verzolak.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Gospod Verzolak mi je prijazno odstopil besedo, ker bo imel
                  repliko na to, kar bom povedala. Pojasnila bi pa rada še enkrat, zakaj predlagam
                  črtanje, da naj se obvezno služenje vojaškega roka ne šteje v pokojninsko dobo.
                  Preprosto zato, ker se to v nobenem primeru ne šteje, če je šlo za obvezno
                  služenje. Če pa je v kakšnem primeru - o primeru, o katerem je govoril gospod
                  Šešerko prejšnji teden, sem se pozanimala in nekateri taki posamični primeri so
                  dejansko bili; ampak to so posamični primeri, ki jih bo reševal zakon o žrtvah
                  vojnega nasilja. Generalno vzeto pa ne more biti obvezno služenje vojaškega roka
                  šteto v pokojninsko dobo, razen če si nekdo tega ne dokupi. In nihče, ki je služil
                  vojaški rok, tega nima štetega v pokojninsko dobo kar tako. Zato dejansko
                  predlagam, da to črtamo. Sicer nimam nič proti, da Vlada proučuje in ugotavlja,
                  ali je to možno ali ne; ampak iz tistega načelnega vidika enakosti pred zakonom
                  tudi v tem primeru predlagam, da se to izpusti.</p>
               <p>In pa še, zakaj predlagam spremembo 6. točke bi kar zdajle pojasnila, ker imam že
                  besedo. Preprosto zato, ker nam je bilo tudi prejšnji teden že pojasnjeno, če to
                  začnemo reševati v naši zakonodaji, potem vojaški invalidi, ki imajo zaradi tega,
                  ker so bili mobilizirani v nemško vojsko pravico do invalidnine po zakonu iz
                  Zvezne republike Nemčije, avtomatsko to pravico izgubijo; in tudi sami pravijo, da
                  tega ne želijo in da tisto, kar ureja sedanji režim v Nemčiji teh invalidnin, naj
                  ostane tako kot je. Je pa res, da dobivajo samo tretjinske invalidnine in zato
                  predlagam, da se to vprašanje dokončno reši z meddržavnim sporazumom med obema
                  državama. Ne pa na takšen način, kot je v prvotnem predlogu predloga odbora. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor, ni ravno replika, ampak bolj moje mnenje oz.
                  tudi mogoče vprašanje k temu amandmaju k 6. točki. Na prvi pogled je to res dobro,
                  saj ste zdajle že obrazložili, ampak jaz izhajam, da preberem še enkrat.
                  <q>"Vprašanje mobilizirancev, vojaških invalidov v nemško vojsko v obdobju 1941 -
                  1945 naj Vlada Republike Slovenije dokončno uredi z meddržavnim sporazumom med
                  Zvezno republiko Nemčijo in Republiko Slovenijo"</q>. No, prvo je mogoče tale naziv
                  Zvezno republiko Nemčijo. Mislim, da ni več. Ali je še? To je redakcijske narave,
                  o tem ne bi zdaj debatirali. Nekaj drugega sem hotel vprašati. Glede na to, da do
                  zdaj je že bivša Jugoslavija urejala te zadeve in da je bil en del teh odškodnin
                  plačan, kolikor je nam poznano in da tozadevno niso dobili ti oškodovanci nič od
                  tega.</p>
               <p>In glede na to, da ti ljudje oz. ti mobiliziranci, da jih je vsak dan manj in da
                  so to, da se ta zadeva zna zavleči par let, zato sem smatral, da bi mogoče bilo
                  dobro, da to uredi naša Vlada in da potem ureja medsebojne odnose z Republiko
                  Nemčijo. V tem smislu sem mislil. Mislim, da ne bi bili oškodovani ti naši
                  mobiliziranci, glede na to, da bi se lahko zavleklo to reševanje recimo z ZR
                  Nemčijo. V tem smislu sem hotel reči, zaradi tega imam pomisleke. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Repliko ima gospa Simšičeva; proceduralno še prej.</p>
            </sp>
            <sp who="SDZ1:RigelnikHerman">
               <speaker>MAG. HERMAN RIGELNIK:</speaker>
               <p>Spoštovani kolegice in kolegi! Prijazni kurenti so nas prišli vabit na
                  kurentovanje v Ptuj in so prosili, če lahko gredo skozi dvorano. Jaz bi jim v
                  vašem imenu, ali pa v našem skupnem, to dovolil; bo malo ropotalo, pa mislim, da
                  ne bolj, kot če mi normalno delamo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Videti je, da jih še ni blizu. Gospa Simšičeva, repliko, če želite? Zdaj jih pa že
                  slišimo. <stage>(praznovanje kurentov in ploskanje.)</stage></p>
               <p>Gospod Kopše, imate besedo.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje! Gospa Simšič je malo prej komentirala amandma gospoda Štefana
                  Kocipra in to v delu za to dosluženje vojaškega roka, ker pravilni izraz bi bil
                  dosluženje tako so imenovali takrat to stvar vojaškega roka po vrnitvi iz nemške
                  vojske ali pa iz ujetništva).</p>
               <p>Moram reči, da je bil to velik problem za te ljudi takrat na Štajerskem,
                  Gorenjskem, ki so bili prisilno mobilizirani v nemško vojsko, da so bili praktično
                  takoj po izpustitvi iz nemške vojske pri prihodu domov ali pa po izpustitvi iz
                  ujetništva poklicani na t.i. dosluženje vojaškega roka v JLA. In ne samo to. Da so
                  nekateri po 3 ali celo po 4 letih ujetništva morali služiti ta vojaški rok v JNA,
                  je bil to nek način poskusa prevzgoje teh ljudi; njihov tretma v takratni JNA je
                  bil čisto drugačen do ostalih, ki so služili v JNA. In smatram, da je popolnoma
                  upravičeno, da se jim ta čas prizna v delovno dobo in ostale bonitete, ki sledijo
                  iz tega.</p>
               <p>Osebno pa imam verjetno vprašanje za gospoda Kocipra, ki je dal ta amandma. Kako
                  razmišlja o tem, če bi hotel razložiti svoj amandma <q>"onemogočanje šolanja in
                  študija"</q>; ta del pa meni ni jasen. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lavrinc. Imate repliko gospa Simšičeva? Replika na repliko,
                  gospod Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Spoštovani predsedujoči, spoštovane kolegice in kolegi! Vsake oči imajo svojega
                  malarja. Z vsem spoštovanjem do teh razmišljanj bi jaz povedal še eno drugačno.
                  Navsezadnje tisti, ki so služili recimo mornarico - tukaj gre v povprečju za 2
                  leti, ki so jih prebili v nemški vojski, potem še pol leta v vojski, dve leti in
                  pol; vse to jim bomo priznali v pokojninsko dobo. Komu v breme? Kaj pa tisti, ki
                  so služili po 4 leta, imajo pa pravico po naših zakonih ta leta dokupiti. Torej ne
                  delajmo tukaj novih krivic. To je prva stvar.</p>
               <p>Druga stvar. Tisti, ki so bili v enotah takratne JLA, so bili demobilizirani.
                  Zakaj? 4 leta so se po gmajni <q>"pojali"</q>, potem je bilo pa treba iti verjetno domov
                  in če so zdaj prišli tile iz nemške vojske, normalno, da so jih zapolnili s tem.
                  To je bila kvalificirana vojaška sila. Ne poenostavljati zadev. Jaz sem a'priori
                  proti vedno takim dikcijam, kot so bile v teh sklepih, zaradi tega, ker mi v
                  bistvu z zakonskim tekstom urejamo neke zadeve že vnaprej. S tem si izpulimo iz
                  rok možnost, da v skladu z našim poslovnikom materijo, nek problem obravnavamo
                  trikrat. Zato lepo prosim: čim manj zavezujočih sklepov.</p>
               <p>Recimo amandma, ki ga predlaga gospod Kociper, ta daje možnost, ni popolnoma zaprt
                  <q>"naj se prouči"</q> in imeli bomo priliko tri krat tukaj to stvar presejati,
                  pretehtati, jo tudi kvantificirati. Za vsem tem so pa predvsem, še enkrat povem,
                  veliki denarji. Namreč to, kar predlaga gospod Kociper, potem moramo to uporabiti
                  tudi za tiste, ki so jih osvobodili iz taborišč Rusi in so jih privlekli septembra
                  meseca skozi Vojvodino, torej skozi Novi sad domov <stage>(med njimi je bila npr.
                     moja mati iz Ravensorika; septembra meseca je prišla domov)</stage>.</p>
               <p>Hočem povedati, ne delajmo stvari, kjer si zapiramo; pustimo stvari odprte. In
                  predlagam torej čimbolj splošne zadeve. Jaz osebno sem sploh proti takim sklepom.
                  Replika je bila pa zaradi tega, ker mislim, da je potrebna.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Replika na repliko, gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kako je bilo omišljeno, moram priznati, da nisem razumel mojega kolega, ki mi je
                  repliciral, popolnoma.</p>
               <p>V čem je tu problem? Verjetno je ta predlagani amandma, na katerega je imela
                  pripombo ali pa ki ga je komentirala gospa Simšič in jaz sem repliciral nanjo.
                  Hotel sem razložiti nekaj drugega. To, da to obvezno služenje vojaškega roka po 2
                  ali 3 letih v povprečju, je rekel kolega Lavrinc, 2 letih nemške vojske, ponekod
                  pa celo več, ker je šlo za ujetništvo, je treba vsekakor razmisliti. Jaz seveda
                  nisem fiksno postavil, kolega Lavrinc. Jaz sem rekel, o tem je treba razmisliti.
                  In se ne strinja, osebno kot poslanec in tudi pravico imam seveda, da se ne
                  strinjam s tem, da bi se ta del amandmaja obravnaval drugače ali pa da se ne bi
                  obravnaval, kot je gospa Simšič to želela. Nič drugega. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospa Simšič, prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Se opravičujem, ampak še enkrat bi rada pojasnila. Moj predlog je bil preprosto
                  to, da naj se v obvezujoč sklep, ki je bil prvotno predlagan s strani odbora, ne
                  zapiše, da se obvezno služenje vojaškega roka šteje v pokojninsko dobo. Utemeljila
                  sem zakaj.</p>
               <p>Rekla sem, da nimam nič proti, da Vlada to proučuje. In da bo volk sit in koza
                  cela in da bomo proučili vsa stališča umikam predlog črtanja in podpiram ta
                  spreminjevalni predlog, ki ga je v svojem imenu dal gospod Štefan Kociper <q>"naj
                  Vlada to prouči"</q>. Hkrati je pa seveda tudi razlika med obveznim in prisilnim
                  služenjem vojaškega roka itd., torej ta del umikam.</p>
               <p>Bi pa rada vendarle še enkrat opozorila na tisto 6. točko. Zakaj vztrajam? Tukaj
                  pa dejansko vztrajam! Preprosto zato, ker mobiliziranci, invalidi ta svoj status
                  in svoj odnos zdaj individualno rešujejo z ZR Nemčijo, vsak posamezno; 3.200 je
                  teh invalidov.</p>
               <p>Predlog, tako kot je zapisan, pa obvezuje Vlado, da zdaj stvar sistemsko uredi
                  država z državo. In po obstoječi nemški zakonodaji, na temelju katere zdaj ti
                  upravičenci torej individualno rešujejo svoje probleme, je upravičene upravičen do
                  tega samo po enem zakonu, po eni zakonodaji, v tem primeru nemški. Če mi ta
                  trenutek damo to v našo zakonodajo, tam ti upravičenci izgubijo sedanjo pravico.
                  Zato prosim, da dejansko ta predlog podprete, ker je odprt, širok in končno rešuje
                  stvari na meddržavni ravni ne pa na individualni z neko drugo državo. Hvala lepa.
                  Samo za to gre.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak; nič, je v redu. Gospa Vida Čadonič, prosim.</p>
            </sp>
            <sp who="SDZ1:ČadoničŠpeličVida">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Spoštovani! Jaz bi pa rada, da bi nam predstavnik Vlade pojasnil,
                  če je to res tako, kot predlaga gospa Simšičeva, ker potem, če je res jim naredimo
                  škodo, glasujmo za njen predlog. Ampak če je možno, ko imamo predstavnika Vlade
                  tukaj, če nam pojasni, če je to res, če sprejmemo 6. točko, tako kot predlaga
                  Odbor za zdravstvo, če res škodimo v bistvu našim invalidom. To pa vsekakor ne bi
                  rada. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Dobro, predstavnik Vlade, sicer smo pri 2. točki, ampak v redu.</p>
            </sp>
            <sp who="SDZ1:ŠtrovsMarko">
               <speaker>MARKO ŠTROUS:</speaker>
               <p>Spoštovani predsedujoči, spoštovani zbor! Govorim v imenu medresorske komisije
                  Vlade, ki je tudi to vprašanje obravnavala in to informacijo pripravila. Vprašan
                  sem bil pa za stališče v zvezi S statusom mobilizirancev v nemško vojsko, ki imajo
                  status, ki imajo pravico do rente po nemškem pravu.</p>
               <p>Sami mobiliziranci so preko svojega društva to zahtevo, ki jo je Odbor za delo
                  podprl, postavili in sami v društvu mobilizirancev pravijo, da ne mislijo pri tem
                  na invalidnine, na denarne prejemke po našem pravu, ki so kljub vsemu tudi višje
                  kot jih Nemci priznavajo, ampak da mislijo invalidnino pač naprej prejemati po
                  nemškem pravu, ker jim to individualno vsakemu posamezniku daje, obdržati. Pri tem
                  pravzaprav tudi dostikrat ni bila država niti Jugoslavija niti Slovenija
                  neposredno nič udeležena, ker je vsak od mobilizirancev neposredno vlagal zahtevke
                  pri nemških oblasteh in neposredno od nemških oblasti to invalidnino dobil v
                  takšnem odstotku, kot ga Nemčija priznava. Zaradi tega mobiliziranci vztrajajo pri
                  tem, da se jim po našem, slovenskem pravu priznajo samo tiste pravice, ki izhajajo
                  iz statusa vojaškega invalida; ker vojaški invalidi imajo pri nas poleg tistih
                  pravic do nadomestil tudi neke statusne pravice, vse od avtobusov pa naprej - se
                  pravi, gre bolj za moralen vidik tega vprašanja - medtem ko vztrajajo, da se jim
                  same invalidnine izplačujejo tako kot doslej po nemškem pravu. Poleg tega seveda
                  zahtevajo, da pa bi naše oblasti pomagale oz. posredovale pri Nemčiji, da bi se
                  tisti odstotek povečal od sedanjih 33% nekam proti 70% vsaj.</p>
               <p>Drugo vprašanje, ki je bilo tukaj postavljeno, se pa nanaša na položaj oz. na
                  štetje dobe, ki so jo mobiliziranci po vrnitvi iz ujetništva prebili v JLA. Pri
                  tem je takole, da se <stage>(po temeljnem zakonu o pokojninskem zavarovanju, ki se
                     še uporablja glede vštevanja posebne dobe)</stage> ta čas, ki so ga borci NOB
                  prebili v JLA do demobilizacije, že zdaj upošteva kot posebna doba v dejanskem
                  trajanju. To že vseskozi velja in tudi gre. Za mobilizirance nemške vojske jasno,
                  da ta določba do zdaj ni prišla v poštev. Zaradi tega je tisti, ki je po vrniti iz
                  ujetništva v letu 45 šel naprej v JLA kot povratnik iz nemške mobilizacije, brez
                  te dobe. Pri tem pa moram povedati, da za tiste, ki so bili do demobilizacije, se
                  pravi kot partizani v JLA, je to vprašanje bilo že dosti rešeno, ves čas po
                  zakonodaji, kakršna je obstajala.</p>
               <p>Vojaški rok je pa druga stvar in vojaški rok je dejansko še odprto vprašanje;
                  posebno v tistih časih takoj po vojni, ko so nekateri <stage>(posebej v KNOJ-u pa
                     tam podobno)</stage> služili leta in leta. Tisti čas pa, nekaj časa je bil
                  priznan, potem je pa bilo vse skupaj ukinjeno in sedaj po sedanjem predpisu se
                  tistega ne da ven dobiti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč ima besedo.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Najprej bi rad poudaril, da mi je še enkrat žal, da razprave o teh
                  podrobnostih zadnjič nismo odložili na razpravo o zakonodaji, ampak tako smo se
                  pač odločili; najbrž mnogi tudi iz razloga, ker ste pričakovali, da imamo recimo
                  jaz ali pa predstavniki Združene liste pomisleke do nekaterih načelnih rešitev. Pa
                  bi vam rad povedal, da jih nimamo in da ta razlog, zakaj ste se tako določili, ni
                  bil pravi. Sem prepričan, da mnoga vprašanja na teh točkah obstojajo.</p>
               <p>Ne vem, ali ste vi imeli priliko ali ne, pa najbrž tudi. Tudi jaz in naša
                  poslanska skupina je imela priliko govoriti z mnogimi od teh skupin, ker so bili
                  tudi pri nas. In veste dobro, da so razlike tudi med njimi zelo velike. In karkoli
                  bomo danes odločili bomo morali ponovno ob zakonodaji razpravljati. Nobena
                  odločitev pa po mojem prepričanju ne bo šla čisto v sklad z interesi in zahtevami,
                  ki pri teh posameznih skupina obstojajo.</p>
               <p>Vem in najbrž se o vsaki zahtevi da razpravljati. Recimo demobiliziranci oziroma
                  mobiliziranci v nemško vojsko ob predlagani zakonodaji niso zadovoljni z rešitvami
                  in tudi s temi sklepi ne. Ker po njihovem prepričanju bi jih morala zakonodaja
                  uvrstiti med vojne veterane in njim urediti statusa zgolj kot žrtev vojnega
                  nasilja ni najbolj ustrezna rešitev. Želijo takšen status in zato navajajo svoje
                  argumente in svoje razloge.</p>
               <p>Izgnanci, interniranci, taboriščniki pač trdijo, da nimajo nobenega pomisleka, da
                  se tudi mibilizirancem v nemško vojsko na določen način uredijo vprašanja, ki so
                  na žalost doslej bila neurejena <stage>(vprašanje recimo, pokojninske dobe za čas
                     mobilizacije; nobenih pomislekov nimajo)</stage>, vendar pravijo, da je v
                  izboru in v možnostih recimo med izgnanci in mobiliziranci določena razlika bila
                  in mislijo, da bi mogel biti poseben zakon pripravljen, ki bi urejal zakonodajo
                  nacističnega in fašističnega raznarodovanja in te politike, v katero bi bili
                  zajeti samo taboriščniki, izgnanci, ukradeni otroci in podobno. Za mobilizirance v
                  nemško vojsko naj se uredi posebej, ampak niso v enaki meri žrtve raznodovalne
                  politike kot so po njihovem prepričanju oni.</p>
               <p>Kaj je res, bomo najbrž morali odločati. Povedati hočem samo, da vem, da je tu
                  zelo veliko vprašanj in mi jih bomo sedaj poskušali na povprek z nekimi sklepi
                  urediti. Pa brez zamere za teh uvodnih nekaj stavkov, ker nič ne pomaga. Mi bomo
                  pač sklepali in bomo potem popravljali.</p>
               <p>Samo da obrazložim. Imam tudi amandma, pa ne rečem, da je najboljši in ne rečem
                  tudi da je najboljši ta, čeprav je še vedno sprejemljivejši, ki ga je predlagal
                  gospod Kociper. Zakaj sem ga vložil jaz? Vložil sem ga iz razloga, ker mislim in
                  sem mislil do takrat podobno kot gospa Simšičeva, da najbrž služenje v JLA ne
                  kaže, zaradi razlik do drugih, priznati za delovno dobo. In moj drugi razlog je
                  bil, da je težko dokazovati čas nezaposlenosti, onemogočanja, šolanja in
                  študija.</p>
               <p>In tretji razlog, ki ga pa najbolj poudarjeno povem. Poglejte, ali je ob vseh teh
                  kategorijah, ki jih mi vnašamo, ali je prav, recimo, da se reče, da se bo čas
                  nezaposlenosti, težko dokazljive ampak recimo nezaposlenosti, mobiliziracu v
                  nemško vojsko priznal v delovno dobo; čas nezaposlensoti internirancu,
                  taboriščniku, izgnancu se ne bo priznal. Se vam zdi to prav? In tukaj v teh
                  sklepih pišemo priznanje nezaposlenosti in tudi onemogočenja šolanja; ker to
                  onemogočanje šolanja ali študija je bilo lahko iz političnih razlogov, lahko je pa
                  bilo iz zdravstvenih razlogov. In ti zdravstveni razlogi so bili lahko tudi pri
                  izgnancu in taboriščniku; in tem s sklepi ne priznavamo niti potrebe po proučitvi,
                  da bi eventualno tudi njim šla ta pravica, mobilizirancem v nemško vojsko pa. Pa
                  še enkrat želim. Ne razumeti da je moja diskusija proti temu, da se to prouči,
                  ampak mislim, da bi morali biti bolj občutljivi in potem pogledati, ali dajemo
                  neki kategoriji enako, drugačno, iz katerih razlogov enako ali drugačno težo. Zato
                  se bojim, da bomo vsak po svojih občutkih in prepričanju danes o tem odločali.
                  Odločali potem, ko je na odboru, in vem, da je bila opravljena zelo tehtna
                  razprava, v Državnem zboru pa še ne - ker te prilike še nismo imeli, gradiv še
                  nismo videli, nismo videli različnih rešitev, ampak imamo samo neke predloge
                  sklepov, zelo dobro namerno pripravljene, ki pa vsakemu od nas postavljajo vrsto
                  vprašanj. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše ima repliko, potem pa gospod Kociper.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Mislim, da je replika na gospoda Potrča. Sam sebe je zanikal v svojem nagovoru. Na
                  začetku je rekel to, kar drži. Kontaktiral sem s temi posameznimi skupinami, tudi
                  naša stranka, osebno sem se zavzemal pri pobudah in vprašanjih na tem zboru, da se
                  na te grupacije razrešijo na primeren način.</p>
               <p>Ti ljudje med seboj niso konfrotirani, gospod Potrč. V začetku ste sami povedali,
                  na koncu ste pa to zanikali, ali pa ste jih vi začeli med seboj konfrotirati, ker
                  ste dajali primerjave.</p>
               <p>Obravnavamo amandma, vztrajam gospoda Kocipra, in to sem tudi repliciral gospe
                  Simšičevi. Hvala lepa, da je umaknila svojo pripombo; to se mi zdi pravilno.</p>
               <p>Obrazložil bi še podrobnost gospodu Potrču. Služenje v JNA. Ti ljudje, ki so bili
                  mobilizirani in prisilno mobilizirani v nemško vojsko, so svoj rok odslužili v tem
                  času. Če ne bi bili ti ljudje prisilno mobilizirani, bi bili doma in bi šli
                  normalno služit v JNA po končani vojni, ali pa bi se priključili
                  narodnoosvobodilnemu boju, in s tem pripomogli k hitrejši osvoboditvi domovine -
                  in ta doba bi jim bila priznana. Oni so hendikepirani, ker so služili prisilno v
                  nemški vojski <stage>(v zelo različnih pogojih, večinoma v zelo težkih
                     pogojih)</stage> in pozneje so še dobili za dosluženje vojaškega roka. Ker
                  tokrat ne razpravljamo o drugih kategorijah; amandma se točno nanaša na nemške
                  mobilizirance. Mislim, da jih ni dobro konfrotirati. Grupacije med seboj se ne
                  konfrotirajo, druga drugi priznavajo te pravice. Upam, da tega ne bomo mi
                  počenjali danes. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika, gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Samo dvoje, gospod Kopše. Točka 2 se ne nanaša samo na mobilizirance. Ko boste
                  prebral, boste videl, da se nanaša tudi na druge, res na prvem mestu na
                  mobilizirance v nemško vojsko, potem na izgnance, ukradene otroke, na delovno
                  službo in podobno. Nanaša se na vse. V tem delu, res, govorimo samo; ko boste
                  prebral boste videl.</p>
               <p>Glede drugega pa naslednje. Hudobija in nekorektnost je mogoča. Potrebno ji je
                  ugovarjati, kadar je neresnična. Ko si boste prebral uradne dopise, ki smo jih
                  dobili od Društev mobilizirancev v nemško vojsko glede njihovih zahtev v zvezi s
                  priznanjem statusa veteranov in ko si boste prebral dopise, ki smo jih dobili v
                  Državni zbor od Združenja oziroma društev izgnancev, boste videl, da ta vprašanja
                  postavljajo oni, in postavili so jih tudi vam. Omenjal sem jih, in se jih nisem
                  izmislil. Najmanj je korektno govoriti, da sem kakor koli vzpodbujal, da naj se
                  med seboj konfrotirajo. Malo pazite tudi na izjave. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Replika, gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegu Potrču priporočam, da prebere magnetogram. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kociper, prosim.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa gospod podpredsednik. Spoštovani gospe in gospodje! Jaz sem resnično
                  upal, da bi vendarle šli k odločanju o teh zadevah, ki smo jih imeli nenavsezadnje
                  tudi možnost še dodatno proučiti. Dejansko moram spet reči, da je možno razumeti
                  zgolj kot cinizem izogibanju odločanju o teh zadevah. To, kar je sicer gospod
                  Potrč priznal in seveda verjetno je tudi bil informiran iz medijev, da je razprava
                  na odboru tekla dejansko dialoško. Dali smo možnost vsem skupinam, ki so bile
                  povabljene na obravnavo žrtev, to se pravi neurejenega statusa in socialnih
                  pravic,žrtev vojnega nasilja. Iz tega so potem nastali tudi ti predlogi sklepov.
                  Sedaj, jaz sem že zadnjič opozoril, možno je, da so tukaj v teh predlogih tudi
                  kakšne nerodnosti, vendar ravno za te zadeve, okrog katerih je tekla razprava
                  sedaj, so predlagali sami mobiliziranci v nemško vojsko in ravno tako v 6. točki,
                  ravno tako mobiliziranciv nemško vojsko, zato je to,kar je gospod Štrovs že
                  odgovoril gospe Danici Simšič, bi rekel slika tistega, kar so oni želeli, da se
                  zapiše v sklepe. Sedaj v tej 2. točki so zajete tudi druge skupine. Zakaj ni tako,
                  kot gospod Potrč pravi, za to in ono in tretjo skupino, je odgovor lahko sicer
                  preprost:zato, ker pač nam takrat, ko smo to temeljito obravnavali, niso
                  predlagali, tako kot so predlagali mobiliziranci v nemško vojsko. Upam, da tukaj
                  ne gre za to, da bi nekdo od nas nastopal kot advokat ene ali druge ali tretje
                  skupine. Mislim, da je prav, da pač sprejmemo take sklepe, ki bodo enakopravno in
                  pravično urejali status vseh žrtve vojnega nasilja. Cilj je bil seveda ta. Da pa
                  nekateri kljub temu niso zadovoljni s tem, moram reči, da take zahteve, da bi bili
                  mobiliziranci v nemško vojsko vojni veterani, na tej seji, ni bilo. Zato je tudi
                  nismo takrat obravnavali in eventualno tudi predlagali, da bi Državni zbor kaj
                  takega sprejel.</p>
               <p>Torej, še enkrat bi pač poklical k razumu vse, ki razpravljamo tukaj, da vendarle
                  ne razvlačimo te razprave v nedogled. Ker končno je res, kar je gospod Potrč
                  povedal, bomo v predlogih zakonov kmalu imeli možnost tudi bolj natančno
                  opredeliti bodisi pravice, ki so različne od pravic drugih skupin, bodisi status
                  ene ali druge skupine. Zato mislim, da ti predlogi sklepov, ki nalagajo Vladi, da
                  nekaj pripravi, nekaj prouči, da bi bili pač vodilo, da pridemo na obravnavo teh
                  zakonov bolj pripravljeni. To je v bistvu cilj. Da pa se vendarle spodobi, da te
                  sklepe sprejmemo. Mislim pa, da moram še enkrat potrkati, ne bom rekel na vest,
                  ampak na spomin vsem tistim, ki smo te skupine sprejemali tukaj v Državnem zboru,
                  od predsednika Državnega zbora naprej in jih poslušali in jim tudi - ne v imenu
                  strank, tako, kot je nekdo zlonamerno zadnjič tolmačil, ampak v imenu tega
                  Državnega zbora, ki je dolžan popravljati krivice žrtvam vojnega nasilja -
                  obljubili, da bo resno obravnaval tudi ta Državni zbor.</p>
               <p>Sedaj je tisti trenutek, da tukaj v teh sklepih to potrdimo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pozsončeva, prosim.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Spoštovani! Kadar govorimo o mobilizirancih v nemško vojsko, je treba omeniti tudi
                  mobilizirance v madžarsko vojsko. Tudi oni nimajo urejene ne pokojnine, ne
                  invalidnosti in vsega ostalega. Prosim, da iščemo paralelno rešitev tudi za njih.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Če ne, razpravo o tej točki in amandmajih k tej
                  točki zaključujem in prehajamo na glasovanje amandmajih k 2. točki <stage>(na
                     strani dva pregleda)</stage>.</p>
               <p>Na drugi strani točka b), črta se drugi stavek predlaganega sklepa; predlagatelj
                  Miran Potrč. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da predlog ni sprejet.</p>
               <p>Pod točko c) je predlog Danice Simšič, ki je umaknjen.</p>
               <p>Pod točko d) oziroma predlog, ki ga je podal Štefan Kociper: <q>"Vlada Republike
                  Slovenije naj prouči možnost"</q> itd., o čemer je tekla razprava. Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta predlog sprejet.</p>
               <p>Zdaj dajem na glasovanje tako popravljeno 2. točko stališč in sklepov. Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je 2. točka sprejeta.</p>
               <p>K 3. točki nimamo dopolnjevalnih predlogov. Dajem v obravnavo 3. točko. Želi kdo
                  razpravljati? Ne, zato dajem 3. točko na glasovanje. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je 3. točka sprejeta.</p>
               <p>K 4. točki tudi ni dopolnjevalnih predlogov. Želi kdo o 4. točki besedo? Ne, zato
                  dajem 4. točko na glasovanje. Ugotovimo sklepčnost! <stage>(59
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je 4. točka sprejeta.</p>
               <p>V razpravo dajem 5. točko. Želi kdo besedo? Ne, zato dajem to točko na glasovanje.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je 5. točka sprejeta.</p>
               <p>V obravnavo dajem 6. točko, na katero imamo dva amandmaja: enega, ki ga predlaga
                  gospod Miran Potrč, da se ta točka črta, in drugega predlog gospe Danice Simšič,
                  ki glasi: "Vprašanje mobilizirancev, vojaških invalidov v nemško vojsko v obdobju
                  1941 - 1945 naj Vlada Republike Slovenije dokončno uredi z meddržavnim sporazumom
                  med Zvezno republiko Nemčijo in Republiko Slovenijo. Želi kdo besedo? Najprej
                  gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa. Ker gre v bistvu za dvoje različnih, pa vendar zelo podobnih stvari,
                  to je status vojaških invalidov, o katerem je govoril tudi gospod Štrovs in pa
                  pravicah, ki izhajajo iz naslova vojaških invalidov po nemški zakonodaji,
                  predlagam, da se ta stavek, ki ga sama dodajam, doda kot drugi odstavek 6. točke,
                  in da je tako dopolnjeno. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Tričetrt je že rešila gospa Danica Simšič. Namreč, nadomestiti to, kar
                  je odbor sprejel, bi dejansko pomenilo ignorirati zahteve mobilizirancev, da se
                  jim status v Zvezni republiki Nemčiji izenači z drugimi prejemniki teh invalidnin.
                  To bi bilo dejansko nepošteno. To, da se pa doda, da se tudi pri nas oz. da se
                  tudi uredi meddržavni sporazum, jaz seveda nimam nič proti in to lahko gre zraven.
                  Seveda pa bi bilo črtanje vsega tega pa neumestno, zato upam, da bo tudi ta točka
                  šla skozi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej zdaj imamo 6. točko, tako kot je v pregledu. To je en del 6.
                  točke in drugi del 6. točke bi bilo to, kar je predlagala gospa Danica Simšič.
                  Torej najprej dajem na glasovanje - no, kar po vrsti bomo šli. To, kar je v
                  pregledu 6. točke. <stage>(Prosim? Saj ni amandma. Se oproščam. Torej imamo
                     amandma, sem ga spregledal, čeprav sem ga najavil)</stage>. Torej najprej
                  glasujemo o amandmaju, da se ta točka črta. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Sedaj bomo glasovali tako. Torej 6. točka, recimo 6.a, kot je v pregledu na 3.
                  strani. Še enkrat popravljam svojo obrazložitev. Torej, glasovali bomo najprej o
                  dopolnitvi, ki jo predlaga Danica Simšič. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta dopolnitev sprejeta.</p>
               <p>Sedaj glasujemo o 6. točki v celoti. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je točka 6 sprejeta.</p>
               <p>Točka 7. Želi kdo o 7. točki razpravljati? <stage>(Ne.)</stage> Zato dajem točko 7
                  na glasovanje. Ugotovimo sklepčnost! Morali bomo ponoviti. <stage>(63
                     prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je točka 7 sprejeta.</p>
               <p>V obravnavo dajem točko 8. K točki ni amandmaja. Želi kdo razpravo? Ne želi, zato
                  dajem točko na glasovanje. Ugotovimo sklepčnost! <stage>(60
                  prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je točka 8 sprejeta.</p>
               <p>V obravnavo dajem točko 9. Želi kdo besedo? Ne želi, zato dajem to točko na
                  glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je točka 9 sprejeta.</p>
               <p>V obravnavo dajem točko 10. Želi kdo besedo? <stage>(Ne.)</stage> Dajem to točko
                  na glasovanje. Ugotovimo sklepčnost! Bomo morali ponoviti. <stage>(61
                     prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je 10. točka sprejeta.</p>
               <p>V obravnavo dajem 11. točko. Želi kdo besedo? Ne, zato dajem 11. točko na
                  glasovanje. Ugotovimo sklepčnost! Gospod Partljič želi obrazložiti svoj glas.
                     <stage>(govori iz dvorane - se ne sliši)</stage> To smo že popravili.
                  Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je 11. točka sprejeta.</p>
               <p>V obravnavo dajem 12. točko. K tej 12. točki imamo amandma, ki ga predlaga gospod
                  Miran Potrč, in sicer, da se ta točka črta.</p>
               <p>Želi kdo besedo? <stage>(Nihče.)</stage> Zato dajem najprej na glasovanje amandma.
                  Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da amandma ni sprejet.</p>
               <p>In sedaj dajem na glasovanje 12. točko! Izvolite.</p>
            </sp>
            <sp who="SDZ1:LipoglavšekFranc">
               <speaker>FRANC LIPOGLAVŠEK:</speaker>
               <p>Hvala lepa za besedo. Kolegice in kolegi! Spregledal sem amandma in prosim, če se
                  to glasovanje ponovi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej dajem na glasovanje sklep, da ponovimo glasovanje. Ugotovimo sklepčnost!
                     <stage>(63 prisotnih.)</stage></p>
               <p>Kdo je za to, da se glasovanje o amandmaju k 12. točki ponovi? <stage>(38
                     poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da bomo glasovanje o amandmaju k 12. točki ponovili. Amandma se glasi:
                  Ta točka se črta.</p>
               <p>Gospod Kociper želi obrazložiti svoj glas. Prosim.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Upam, da je vendarle dovoljeno obrazložiti glas. Sicer sem upal, da to
                  ne bo potrebno, vendarle pa bi vas prosil, da pogledate, kaj piše v 12. točki. V
                  tej 12. točki piše, da <q>"Državni zbor Republike Slovenije ugotavlja, da so
                  državljani Republike Slovenije, ki so bili zaradi političnih razlogov v zaporih
                  ali na prisilnem delu oz. jim je bila iz teh razlogov onemogočena zaposlitev ali
                  opravljanje samostojne dejavnosti, žrtve komunističnega nasilja."</q> Če koga ni sram,
                  da glasuje za črtanje tega, potem bo to seveda naredil. Jaz bom glasoval seveda
                  proti črtanju tega, ker imamo ravnokar v pripravi <stage>(če prav razumem)</stage>
                  tudi zakon o popravi krivic. Ne vem, čemu bo potem ta zakon namenjen? Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Potrč, prosim.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Ne bo me sram, da bom glasoval proti, oziroma za svoj predlog - in to
                  iz razloga, ker imamo v predlogu sklepov tudi 14. točko, ki jo je gospod Kociper
                  zamolčal. Piše pa: <q>"Vlada Republike Slovenije naj Državnemu zboru do marčne seje
                  predloži predlog zakona o popravi krivic, s katerim bo Republika Slovenija uredila
                  pravni status državljanov Republike Slovenije, ki so bili zaradi političnih
                  razlogov v zaporih ali na prisilnem delu oziroma jim je bila iz teh razlogov
                  onemogočena zaposlitev ali opravljanje samostojne dejavnosti."</q> Za 14. točko bom
                  glasoval. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti glas? Gospod Zagožen, prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Glasoval bom proti, torej za točko 12, ker jasno govori o tem, da je pri nas
                  obstajalo komunistično nasilje in da obstajajo tudi žrtve tega nasilja. Tega ni v
                  14. točki. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Gospoda predsedujočega bi vprašal, na kakšni osnovi so sedaj te
                  obrazložitve glasu? <stage>(opazka iz dvorane - se ne sliši)</stage> Gospod
                  Kociper, jaz vas potrpežljivo poslušam in če dovolite - ni treba, da vas
                  strankarski kolega opozori na disciplino - da lahko končam vprašanje. Hvala
                  lepa.</p>
               <p>Obrazložitev glasu teče pred tem, ko pride do pomote; potem se brez obrazložitve
                  glasuje o proceduralnem predlogu in me zanima, ali je potem možno spet odpreti vse
                  te diskusije o obrazložitvah glasu. To je bilo moje vprašanje predsedujočemu.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>O proceduralnem smo glasovali brez razprave in debate, in sedaj glasujemo ponovno
                  o amandmaju. <stage>(Gospod Školč nekaj sprašuje še iz dvorane - se ne
                     sliši)</stage> Bomo povprašali komisijo. Danes je bilo možno. <stage>(smeh)</stage></p>
               <p>Želi še kdo besedo? Ne če, potem dajem ta amandma na glasovanje. Ugotovimo
                  sklepčnost! <stage>(66 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da je amandma sprejet - točka 12 črtana.</p>
               <p>Prehajamo na 13. točko. Želi kdo razpravljati o 13. točki? Ne želi, zato dajem 13.
                  točko na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je 13. točka sprejeta.</p>
               <p>Prehajamo na 14. točko. Želi kdo razpravljati o tej točki? Ne želi, zato dajem 14.
                  točko na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je 14. točka sprejeta.</p>
               <p>Prehajamo k 15. točki. K tej točki imamo amandma gospoda Mirana Potrča, ki se
                  glasi: Za besedama <q>"naštetih sklepov"</q> se postavi pika in črta nadaljnje besedilo.
                  Želi kdo razpravljati? Gospod Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Odbor je tudi ta sklep predlagal soglasno tako kot vse druge. Gre za
                  to, da Državni zbor nalaga Vladi Republike Slovenije, da predloži oceno stroškov,
                  ki jih prinašajo našteti sklepi in v proračunu za leto 1994 predvidi finančna
                  sredstva za izvedbo naštetih sklepov in pri tem upošteva enakopravnost vseh
                  državljanov pred zakonom glede na pravice, ki jih že doslej uživajo udeleženci NOB
                  in žrtve vojnega nasilja. Gre torej za to, da bi po amandmaju gospoda Potrča to
                  enakopravnost, ki nam je zagotovljena z ustavo, črtali. Mislim, da bo tukaj
                  vendarle glasovanje malo drugačno kot prej, ko smo izglasovali, da žrtev
                  komunističnega nasilja ni. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi razpravljati? Gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Predlog, da se za besedo <q>"sklepi"</q>, črta besedilo, je utemeljen iz
                  popolnoma drugačnih razlogov, kot je o njem govoril, ne vem zakaj, gospod Kociper.
                  Tako tudi piše. Mislim, da v februarju mesecu, ko še ne razpravljamo o proračunu
                  in ko smo nehali razpravljati o proračunskem memorandumu, sprejemati posebnih
                  proračunskih sklepov pač ne kaže in ne gre in ne moremo. Mi jih bomo lahko
                  sprejeli ampak to nima nobene vrednosti. Če bi bili tako, kot je bil dober namen
                  odbora, sklepi predloženi oktobra Državnemu zboru, bi seveda to svoj smisel imelo
                  in bi jih mi ob memorandumu na ustrezen način morali tudi upoštevati. Zdaj o tem
                  govoriti je, po mojem, formalno nemogoče. Ker pa je ta Državni zbor že velikokrat
                  iz političnih razlogov sklepal o stvareh, o katerih ne more sklepati, bo pač
                  glasoval tudi tokrat. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p> Hvala lepa. Želi še kdo razpravljati? Ne, zato razpravo zaključujem. Na
                  glasovanje dajem amandma k 15. točki. Ugotovimo sklepčnost! <stage>(66
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 15. točko. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je 15. točka sprejeta.</p>
               <p>V obravnavo dajem 16. točko. Želi kdo besedo? Ne, zato dajem to točko na
                  glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da 16. točka sprejeta.</p>
               <p>Imamo še dodatne sklepe. Dodatni sklep, ki ga predlaga Štefan Kociper: <q>"Državni
                  zbor Republike Slovenije nalaga Vladi, da do prve obravnave predloga zakona s
                  področja varstva vojnih invalidov, vojnih veteranov in žrtev vojnega nasilja
                  predloži Državnemu zboru primerjalne podatke o vrstah, obsegu in pogojih za
                  pridobitev pravic, ki jih naštete kategorije oseb dobivajo v Republiki Avstriji,
                  Zvezni Republiki Nemčiji, Italiji, Španiji, Franciji, na Češkem ter Poljskem."</q></p>
               <p>Želi kdo o tem dodatnem sklepu razpravljati? <stage>(Ne.)</stage> Gospod Kociper,
                  prosim.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Ta amandma je bil nadomeščen z novim amandmajem, z novo točko, in
                  sicer, da bi se dodala še Francija in Španija. Gre torej za primerjalne podatke,
                  ki nam bodo lahko služili za bolj objektivno razpravo o vseh temah, ki nas čakajo
                  in bodo prav gotovo tudi politično dimenzionirane.</p>
               <p>Ravno tako gre za isti namen tudi pri dodatni 10. točki oziroma amandmaju in pri
                  11. točki s tem, da je pri 11. dodatni točki ravno tako treba dopolniti. In ta
                  spreminjevalni amandma je že vložen.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? <stage>(Ne.)</stage> Zato dajem ta sklep, ki
                  je v pregledu na strani 3, pod točko 9., s tem da se za Italijo doda še <q>"Španiji
                  in Franciji"</q> in potem <q>"Češkem in Poljskem"</q>, na glasovanje. Ugotovimo sklepčnost!
                     <stage>(62 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je sklep sprejet.</p>
               <p>Potem je sklep pod točko 10 pregleda: <q>"Državni zbor Republike Slovenije malega
                  Vladi, da do prve obravnave o predlogu zakona s področja varstva vojnih invalidov,
                  vojnih veteranov in žrtev vojnega nasilja, predloži Državnemu zboru primerjalne
                  podatke o vrstah, obsegu višin ter pogojih za pridobitev pravic, ki jih po sedaj
                  veljavni zakonodaji uživajo vojaški invalidi, civilni invalidi vojne, delovni
                  invalidi in osebe, ki so postale invalidi zaradi bolezni ali poškodbe izven dela"</q>.
                  Predlagatelj je</p>
               <p>Štefan Kociper. Želi kdo besedo?</p>
               <p>Gospa Pečanova, prosim.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Samemu predlogu sklepa ne nasprotujem, vendar se mi pa zdi nelogično,
                  da govori o pravnem in družbenem statusu nasilno mobiliziranih v nemško vojsko v
                  Zvezni Republiki Nemčiji. Zvezna Republika Nemčija je bila agresor v teh primerih.
                  Vojaki, ki so bili mobilizirani v nemško vojsko, so bili državljani tedanje Zvezne
                  Republike Nemčije, ker je že takrat bila Zvezna Republika, in so morali kot
                  državljani iti pač v vojsko. Se pravi, da ne moremo o njih govoriti kot o
                  prisilnih mobilizirancih. Zato mislim, da primerjalnih podatkov v tem smislu, ne
                  moremo dobiti. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>To je pri 11. sklepu; bomo prišli tudi do njega. Še kdo želi na 10. sklep, ki je
                  pod točko 10, besedo? <stage>(Ne.)</stage> Zato razpravo zaključujem in dajem ta
                  sklep pod točko 10, ki ga imate v pregledu, na glasovanje. Ugotovimo sklepčnost!
                     <stage>(63 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta sklep sprejet.</p>
               <p>Imamo še dodaten sklep predlagatelja Štefana Kocipra. <q>"Državni zbor Republike
                  Slovenije nalaga Vladi, da do prve obravnave predloga zakona s področja varstva
                  vojnih invalidov, vojnih veteranov in žrtev vojnega nasilja predloži Državnemu
                  zboru primerjalne podatke o pravnem in družbenem statusu in nasilno mobiliziranih
                  v nemško vojsko v Avstriji, Zvezni Republiki Nemčiji, Italiji, Luksemburgu,
                  Španiji, Franciji, na Češkem in Poljskem in vrstah ter obsegu v njihovem zakonu
                  zagotovljenih pravic in pogojih za pridobitev le-teh"</q>. Želi kdo besedo?
                     <stage>(Ne.)</stage> Zato dajem ta predlog sklepa na glasovanje. Ugotovimo
                  sklepčnost! <stage>(64 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je ta sklep sprejet.</p>
               <p>Predlog dodatnega sklepa, ki ga predlaga Maria Pozsonec: <q>"Vlada Republike
                  Slovenije naj ob urejanju statusa mobilizirancev v nemško vojsko 1941-1945 prouči
                  in uredi tudi status mobilizirancev v madžarsko vojsko"</q>.</p>
               <p>Želi kdo besedo? Gospod Kopše, prosim.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom za in se osebno opravičujem za tak lapsus, da se to prej ni
                  zgodilo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo? <stage>(Ne.)</stage> Zato, dajem ta sklep na glasovanje. Gospa
                  Simšičeva, se oproščam.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Se opravičujem. Žal nisem točno slišala besedila, ki ga je predlagala gospa
                  Pozsonec. To seveda podpiram. Hkrati pa predlagam, da to, ali preformuliramo ali
                  kakorkoli, da se dikcija <q>"žrtev vojnega nasilja"</q> uskladi s tisto, ki bo sprejeta
                  ob obravnavi zakona o žrtvah vojnega nasilja, kjer je v 2. členu zdaj točno
                  napisano, da so <q>"žrtve vojnega nasilja po tem zakonu in ob pogojih osebe, ki so jo
                  nemške, italijanske ali madžarske okupacijske sile"</q> in tako dalje, in tako dalje.
                  Tako, da predlagam, da sama dikcija žrtev vojnega nasilja dobi pravno formalno
                  tisto veljavo, ki jo bo ob obravnavi zakona o žrtvah vojnega nasilja sprejel
                  Državni zbor. Sicer podpiram to. Potem je potrebno dodati tudi <q>"italijanske"</q>.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Bom še enkrat prebral predlog sklepa: <q>"Vlada Republike Slovenije naj ob urejanju
                  statusa mobilizirancev v nemško vojsko v obdobju 1941 - 1945 prouči in uredi tudi
                  status mobilizirancev v madžarsko in italijansko vojsko"</q>. Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta sklep sprejet.</p>
               <p>Imamo še en predlog: <q>"Državni zbor nalaga Vladi Republike Slovenije, da začne in
                  izpelje postopek za sklenitev pogodbe z Zvezno republiko Nemčijo o vojni škodi in
                  o pravicah žrtev vojne in mobilizirancev po istih pogojih, po kakršnih je Zvezna
                  republika Nemčija sklenila takšno pogodbo z republiko Francijo"</q>. Predlagatelj je
                  dr. Leo Šešerko. Želi kdo razpravljati o tem predlogu sklepa?
                     <stage>(Nihče.)</stage> Zato dajem ta predlog na glasovanje. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta sklep sprejet.</p>
               <p>S tem je ta točka dnevnega reda zaključena.</p>
               <p>Prehajamo na <title>53. TOČKO</title>, ki ima naslov <title>ZAKON O RATIFIKACIJI
                     SPORAZUMA O SODELOVANJU MED MINISTRSTVOM ZA NOTRANJE ZADEVE REPUBLIKE SLOVENIJE
                     IN MINISTRSTVOM ZA NOTRANJE ZADEVE REPUBLIKE ITALIJE V BOJU PROTI NEZAKONITEMU
                     TRGOVANJU Z OPOJNIMI IN PSIHOTROPNIMI SNOVMI TER PROTI ORGANIZIRANEMU
                     KRIMINALU.</title>
               </p>
               <p>Ministrstvo za zunanje zadeve je poslalo Državnemu zboru dopis, v katerem ga
                  obvešča, da je potem, ko Italijo obvestila, da je pri njih končan postopek za
                  uveljavitev sporazuma o sodelovanju med Ministrstvom za notranje zadeve Republike
                  Slovenije in Ministrstvom za notranje zadeve republike Italije v boju proti
                  nezakonitemu trgovanju z opojnimi in psihotropnimi snovmi ter proti organiziranemu
                  kriminalu in ko ga je 17.12.1993 ratificiral tudi Državni zbor, uredništvo
                  Uradnega lista Republike Slovenije ugotovilo, da besedili tretjega odstavka 3.
                  člena v slovenskem in italijanskem jeziku nista enaki. Želi besedo predstavnik
                  Vlade? <stage>(Ga ni.)</stage> Navedeni zaplet je obravnaval Odbor za mednarodne
                  odnose in prosim poročevalca odbora za poročilo.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Gospod predsednik, gospe in gospodje. Predsednik Zoran Thaler je v tujini, pa mi
                  dovolite, da v njegovi odsotnosti seznanim ta zbor s sklepi odbora in s predlogi,
                  ki jih je odbor predlagal današnji seji Državnega zbora. Na 33. seji smo sprejeli
                  tri predloge sklepov. Prvi predlog, če ga povzamem, pravi, da naj Državni zbor
                  odloži razpravo o zakonu o ratifikaciji. Dovolite mi, spoštovani predsednik, da
                  dodam amandma redakcijske narave: <q>"Državni zbor naj odloži ponovno razpravo o
                  zakonu"</q>, ker smo enkrat o zakonu v tem Državnem zboru že razpravljali. Drugi
                  predlog sklepa pravi, da se od Vlade zahteva poročilo o tem, kako je rešila
                  navedeni problem. In pod točko 3 predlagamo Vladi oz. Vladi nalagamo, da
                  dolgoročno uredi problem verifikacije besedil mednarodnih pogodb in njihovih
                  prevodov.</p>
               <p>Dovolite mi, spoštovani predsednik, da dodam še četrti predlog, prav tako
                  redakcijske narave, glede na to, da je predsednik republike osmi dan po sprejetju
                  že izdal ukaz o razglasitvi zakona. Zdi se mi prav, da sprejmemo torej še četrti
                  sklep, ki bi rekel: <q>"Z obvestilom Ministrstva za zunanje zadeve in s temi sklepi
                  se seznani predsednik Republike Slovenije"</q>. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Torej Zboru predlagam, da sprejme predloge sklepov
                  Odbora za notranjo politiko, ki so bili predstavljeni. Želi kdo o teh predlogih
                  razpravljati? Nihče, zato dajem predloge sklepov Odbora</p>
               <p>za notranjo politiko, so štirje predlogi sklepov, na glasovanje. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so sklepi sprejeti. In s tem zaključujem to točko dnevnega
                  reda.</p>
               <p>Prehajamo na <title>54. TOČKO DNEVNEGA REDA</title>, to je na <title>OBRAVNAVO
                     ODGOVORA VLADE REPUBLIKE SLOVENIJE NA POSLANSKO VPRAŠANJE POSLANCA ŽARKA
                     PREGLJA V ZVEZI S PRIPRAVO NACIONALNEGA PROGRAMA RAZVOJA AVTOCESTNEGA SISTEMA
                     REPUBLIKE SLOVENIJE</title>, ki je na dnevni red uvrščen na podlagi zahteve
                  poslanske skupine Slovenske ljudske stranke. Odgovor Vlade ste prejeli na klop.
                  Pri razpravi odgovorov Vlade na poslansko vprašanje ni predvideno, da bi zbor
                  sprejemal kakršnekoli sklepe oziroma da bi Zbor o odgovoru Vlade odločal. Če bi se
                  izkazala potreba, da zbor tudi o tem vprašanju odloča in tako omogoči razpravo
                  vsem poslancem, bi morali to problematiko uvrstiti na dnevni red naslednje
                  seje.</p>
               <p>Razprava predstavnika predlagatelja zahteve lahko traja največ petnajst minut,
                  razprava predstavnika Vlade največ deset minut, razprava predstavnikov poslanskih
                  skupin pa največ pet minut. Besedo dajem predstavniku predlagateljev zahteve. Na
                  razpolago ima petnajst minut.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Uvodoma mi dovolite, da povem generalni odgovor oziroma generalno
                  mnenje na odgovor Vlade. Osebno kot poslanec, ki sem vložil poslansko vprašanje v
                  zvezi s pripravljenostjo nacionalnega programa izgradnje avtocestnega sistema
                  Republike slovenije, z odgovorom nisem zadovoljen; ravno tako s tem odgovorom ni
                  zadovoljna poslanska skupina Slovenske ljudske stranke, zato smo pač zahtevali
                  razpravo v Državnem zboru.</p>
               <p>Ugotavljamo, da je odgovor nepopolen in da je v njem navedenih vrsta neresnic in
                  nepravilnosti. Tako se že kot neresnično dejstvo postavi osnovi odgovor v točki
                  ena, kjer se omenja, da gre za pripravo nacionalnega programa, za katerega osnove
                  oziroma strokovne podlage so bile dane že v letih 1989 in 1991. Opozarjam, da je
                  Zbor sprejel odločitev o pripravi nacionalnega programa šele leta 1993, in to
                  30.07.</p>
               <p>Nadaljnje so vprašljive določene opredelitve v naslednjem poglavju, čeprav so
                  načeloma sprejemljive; vprašljive so predvsem zato, ker se razhajajo z dejanskim
                  stanjem.</p>
               <p>V točki 1.3, kjer se omenja kot podlago za sedanje aktivnosti sklep Državnega
                  zbora, je pa v tem odgovoru storjena največja napaka. Gre za popolnoma neresnično
                  interpretacijo sklepa Državnega zbora.</p>
               <p>Tukaj v odgovoru je dobesedno navedeno, da je Zbor sprejel poročilo o stanju
                  projektne dokumentacije in pravnih postopkov z zahtevo, da se določi dinamika
                  gradnje vseh avtocestnih odsekov in opredelijo prioritete. To slednje je res, ni
                  pa zbor sprejel z nobenim sklepom poročila o stanju projektne dokumentacije;
                  sprejel je zgolj sklep, da je to poročilo sestavni del gradiva za pravo obravnavo.
                  To pa ne pomeni, da bi ta dokument lahko veljal kot dokument Državnega zbora,
                  kajti kot takšen ni bil sprejet.</p>
               <p>Naslednje. V točki 1.4 se omenja, da je sklep Državnega zbora osnova za
                  projektivno planiranje. Dovolite mi, da vam preberem ta sklep katerega, kot
                  razumem, predlagatelj tukaj citira oziroma Vlada ga citira. Vlada citira sklep
                  Državnega zbora, ki je bil v bistvu sprejet kot dodatni sklep ob koncu te
                  obravnave 30.07. in se glasi takole: "Gradivo o gradnji avtocest v Republiki
                  Sloveniji <stage>(Poročevalec, številka 20/93)</stage>, skupaj s poročilom o
                  stanju projektne dokumentacije in postopkov prijav za gradnjo avtocestnega sistema
                  Republike Slovenije <stage>(MPZ - maja 1993)</stage>, ki je bilo sprejeto kot prvo
                  branje, skupaj s stališči in sklepi, ki jih je sprejel Državni zbor ob tem, lahko
                  Vlada Republike Slovenije uporablja za nadaljevanje že začetih aktivnosti ter v
                  mednarodnih kontaktih in kontaktih z mednarodnimi finančnimi institucijami".</p>
               <p>Opozarjam vas, da je zbor sprejel ta sklep, ki sicer pomeni določeno privolitev v
                  dejanja Vlade zgolj zato, ker je pač predlagal in tudi zahteval, da se naslednje
                  branje opravi na oktobrski seji. Torej je imel ta sklep veljavnost zgolj do
                  oktobrske seje. Oktobrska seja se je opravila novembra in v tistem času ni Zbor
                  sprejel nikakršnega drugačnega dokumenta, nikakršnega sklepa Vlade, nikakršne
                  prošnje, ne ničesar podobnega. Namreč, verjetno bi takrat morala Vlada priti nazaj
                  v parlament in povedati vse tisto, kar nekako sledi v naslednjih točkah, ko
                  pojasnjujejo na podlagi katerih zakonov, na podlagi katerih načel in na podlagi
                  kakšnih postopkov nadaljujejo s pripravo gradnje avtocest.</p>
               <p>Vlada tega ni storila, zato menim, da je tukaj storila prekršek in da je v resnici
                  ogrozila s tem nadaljnjo gradnjo avtocestnega sistema, tako kot ga je Državni zbor
                  v določenih zakonih že prioritetno zastavil.</p>
               <p>Da je ogrožena gradnja dokazuje tudi podatek iz odgovora Vlade, kjer se natančno
                  navaja, kateri odseki naj bi se gradili že v tem letu. Termini so pa taki - to je
                  odgovor, je na strani deset v poglavju 3.3. Omenja se, da bo možno letos pričeti z
                  gradnjo odseka Hoče-Arja vas, to je dograditev drugih dveh pasov na Sloveniki
                     <stage>(gradnja naj bi se začela maja 1994)</stage>. Vsekakor je ta odsek
                  smiselen in potreben glede na število smrtnih žrtev, ki jih povzroča sedaj in tudi
                  maj 1994 je tisti čas, ko je nekako operativno možen začetek gradnje.</p>
               <p>Popolnoma je pa v bistvu zlagan začetek gradnje za odsek Arja vas - Vransko
                     <stage>(november 1994)</stage>, Vransko - Blagovica - predor pod Trojanami
                     <stage>(december 94)</stage>, Malence - Šentjakob in Zadobrova - Tomačevo pa
                  oktober 94. Vsi ti trije odseki, med katerimi je za zadnjega celo vprašljiva
                  prioriteta <stage>(vsaj tako zadnje razprave kažejo)</stage>, so dani kot začetek
                  zgolj formalno v to leto. Vemo, da se v resnici ne bo zgodilo nič, kajti v
                  jesenskem času se na terenu zelo malo lahko naredi, kajti zelo so vse operacije
                  odvisne od vremena, tako da vsekakor se gradbena sezona nikjer ne začne novembra,
                  še manj pa decembra. Res da lahko rečemo: predor uvrščamo. Problem je v tem, da
                  tudi ta predor sploh še ni popolnoma usklajen v prostorskih načrtih.</p>
               <p>Vsekakor gre za celo vrsto postopkov, ki jih je sicer Vlada vodila - upravičeno,
                  neupravičeno, niti ne moremo zdaj o tem odločati - verjetno pa bi morala priti
                  pred Državni zbor in od Državnega zbora dobiti nadaljnja navodila. Tega žal ni
                  storila, zato menimo, da je s tem ogrozila celoten projekt.</p>
               <p>Glede na določene dokumentacije, katere je dobil Odbor za mednarodne odnose in je
                  bilo poslano poslanskim klubom in na Odbor za infrastrukturo v vednost - se pravi
                  dokumentacija, ki govori o poteku pogajanj za mednarodna posojila - lahko
                  sklepamo, da tudi ta mednarodna posojila niso tako zelo sigurna finančna sredstva
                  in verjetno zaradi tega utegne priti tudi do zapletov. Tako, da verjetno so edina
                  dokaj gotova sredstva tista sredstva, ki smo jih predvideli z bencinskim
                  tolarjem.</p>
               <p>Glede na celo vrsto problemov, mislim da v tej razpravi ni časa, da bi se dotaknil
                  posameznih še nesmislov. Tako samo čisto na hitro bi omenil, da v poglavju 1.5
                  sploh ni omenjen zakon o varstvu okolja, ki tudi vpliva na gradnjo avtocest, potem
                  da so tisti razlogi v poglavju 1.7. o izredno dolgih rokih za pripravo v resnici
                  nekoliko nespametno oz. nesprejemljivo navedeni, kajti vemo, da se da z
                  računalniško tehnologijo hitreje priti do rezultatov. Gre še za celo vrsto
                  nesporazumov, predvsem v poglavju 1.10, kjer se navaja, da že poteka izdelovanje
                  lokacijskih načrtov za ljubljansko vzhodno obvoznico, za odsek Arja vas - Vransko,
                  za odsek Višnja gora - Vič, za odsek Podtabor - Naklo in za odsek Šentvid -
                  Koseze. Vsi ti trije zadnji odseki sploh niso v prioriteti in je s tem bila spet
                  storjena napaka.</p>
               <p>Poleg tega se govori, da se šele pripravljajo elementi za lokacijske načrte za
                  prioritetni odsek kot je Celje - Ljubljana, kar je pa Državni zbor v svojih
                  dodatnih sklepih izjemoma še posebej v točki 5 zahteval od Vlade - <q>"Vlada
                  Republike Slovenije naj v notranjem programu gradnje avtocest jasno opredeli
                  prioriteto izgradnje avtocestnih odsekov iz Ljubljane do Arje vasi"</q>. In tukaj je
                  že spet vidno, da se ta prioriteta v resnici ne izpolnjuje, ker se projektne
                  kapacitete uporabijo na drugih odcepih. Omenjenih je še nekaj odcepov, ki tudi
                  niso v prioritetni vrsti, tako gre tukaj za Maribor-Ptuj, ki je v resnici phyrnska
                  avtocesta.</p>
               <p>Sprašujem se, na podlagi čigavih strateških opredelitev Vlada sploh dela.</p>
               <p>Dodatna dokaj čudna trditev je, da se lahko vsi ti odseki gradijo na podlagi
                  veljavnega dolgoročnega prostorskega plana, ki daje formalne možnosti za postopke
                  usklajevanja v prostoru. Poudariti moram, da je to dokaj sporno pojasnilo.
                  Prostorski plan, ki je sicer veljaven, je zgolj pogojno veljaven. Nanj mora dati
                  soglasje resorni minister - ki ga zdaj ni. Poleg tega je prostorski plan predviden
                  kot nov, se prvi priprava novega. V kolikor bi se star prostorski plan uporabljal,
                  je potrebno priti na podlagi zakona o spremembah zakona o urejanju naselij in
                  drugih posegov v prostor v parlament in opraviti spremembo plana. Ta zakon velja
                  tudi za postopke, ki so tekli, ko je zakon poslan v veljavo. In torej vsi ti
                  postopki, ki še niso zaključeni, morajo priti v parlament, tako kot zahteva zakon
                  o urejanju naselij in drugih posegov v prostor.</p>
               <p>Jasno je, da to spet pomeni izredno izgubo lahko na času in ravno zato spet
                  opozarjam: Vlada je zgrešila, ker ni prišla s temi ugotovitvami prej v Državni
                  zbor in zahtevala daljši rok za pripravi nacionalnega programa oz. tudi
                  predstavila spremenjene poglede na posamezno prioriteto določenih odsekov.</p>
               <p>Glede na to, da danes vsekakor ne moremo priti do določenega zaključka, kot je že
                  predsedujoči omenil, predlagam, da Državni zbor uvrsti razpravo o problemih v
                  zvezi z nacionalnim programom, se pravi da Državni zbor razpravlja o tem odgovoru, ki bo v bistvu potem nekakšno poročilo Vlade o sedanjih postopkih
                     <stage>(verjetno bo treba to še dodatno argumentirati)</stage> da to razpravo
                  opravi na februarski seji <stage>(jasno je, da za februarsko sejo nacionalni
                     program še ne bo pripravljen, še za marčevsko težko)</stage> in da takrat
                  Državni zbor sprejme nekaj odločitev; med njimi tudi odločitev, ali še velja taka
                  prioriteta, kot je bila v določenih zakonih opredeljena <stage>(gre za zakon, ki
                     obravnava izgradnjo avtocest od Kopra oz. Nove Gorice do Lendave)</stage>,
                  potem da se detajlno dogovori, kdaj bo Vlada dokončno naredila nacionalni program,
                  kdaj bo pripravljen prostorski program in da se tudi detajlno dogovori, po kakšni
                  proceduri se bodo avtocestni odseki gradili.</p>
               <p>Namreč v kolikor se bo na tak način delalo in v resnici želelo zgolj skozi
                  stranska vrata spraviti v izgradnjo odsek, ki verjetno sploh ni prioriteten, ki je
                  celo ekološko vprašljiv - gre za znano ljubljansko vzhodno obvoznico - potem
                  jasno, da v kolikor se temu interesu vse podreja, se dela veliko napako.</p>
               <p>In na koncu. Če se zaostrijo mednarodni pogoji za pridobitev kreditov, bodo
                  določeni odseki, ki so v resnici nujno potrebni, izpadli. Ta bojazen je bila
                  izkazana tudi na javni predstavitvi mnenj v Državnem zboru, ki ga je organiziral
                  Odbor za infrastrukturo in okolje in menim, da se ta bojazen ne sme
                  uresničiti.</p>
               <p>Zato predlagam, da Državni zbor uvrsti to problematiko na naslednjo sejo, da Vlada
                  ta odgovor dopolni z detajlnejšim poročilom <stage>(vemo, da ima Vlada
                     pripravljenih vrsto dokumentov, ki bolj detajlno predvidevajo postopke v tem
                     letu)</stage> in da hkrati Vlada uresniči do februarske seje še vse
                  neuresničene sklepe in stališča iz prvega branja; tako gre tukaj za to, da Vlada
                  že enkrat poda mesečna poročila. Kot predsednik Odbora za infrastrukturo, dovolite
                  mi, da še pojasnim, da do sedaj še nisem prejel nobenega poročila, morali pa bi ga
                  dobiti že septembra meseca. Tako tudi ni bilo pojasnjeno, zakaj je zamujala
                  gradnja na odseku Razdrto - Čebulovica in podobno.</p>
               <p>Vsekakor, če Vlada ne bo tukaj pokazala več elastičnosti, je Slovenska ljudska
                  stranka zaskrbljena za nadaljnjo usodo nacionalnega programa in kot tista, ki je
                  bila prva med pobudniki za izgradnjo in za pospešeno izgradnjo avtocest, se čuti
                  odgovorno, da na to opozori. Vsekakor ne gre za zaviranje gradnje; gre za
                  opozorilo, da se je gradnja v resnici že zaustavila, kajti odseki, ki bi se morali
                  to leto začeti graditi, predvsem odseki med Ljubljano in Celjem, so v resnici
                  potisnjeni na rob leta, ko vsi vemo, da se kaj dosti ne da narediti; s tem se je
                  pa v bistvu gradnja pričela, tega najnujnejšega odseka ne v 94, ampak v 95 letu.
                  To jasno lahko pomeni določeno zakasnitev, zato zahtevam, da Vlada na to poda
                  jasen odgovor in da tudi pripravi detajlnejšo poročilo in odgovore <stage>(ki jih
                     do zdaj še ni dala)</stage> Državnemu zboru do februarske seje. Pričakujem, da
                  bo najkasneje na marčevski seji nacionalni program v Državnem zboru. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima predstavnik Vlade; na razpolago ima 10 minut.</p>
            </sp>
            <sp who="SDZ1:UmekIgor">
               <speaker>IGOR UMEK:</speaker>
               <p>Gospodje poslanci in poslanke, gospod predsedujoči! Dovolite, da odgovora na samo
                  poslansko vprašanje, ki ga imate pred seboj, ne bi detaljneje ponavljal.</p>
               <p>Gre za v bistvu eno osnovno trditev, češ da se je upočasnilo in že upočasnilo
                  izvajanje nacionalnega programa gradnje avtocest. Ta trditev preprosto ne drži.
                  Sam nacionalni program <stage>( bomo potem vrnili k njemu, kako je rokovno
                     sestavljen)</stage> ne pogojuje v ničemer začetka izgradnje avtocest. Kot prva
                  faza je bil sprejet samoprojekt z dopolnilom, da se prouči in naredi vse za to, da
                  pride v gradnjo v določenem obdobju tudi avtocestna povezava med Mariborom in
                  Lendavo in to je v postopku.</p>
               <p>Kar se pa tiče določanja samih prioritet in gradnje je pa predviden poseben
                  dokument, to je vsakoletni program izgradnje, ki ga DARS predloži Vladi in ki ga
                  DARS predloži tudi Državnemu zboru. Vsi organi DARS so ta dokument že sprejeli
                     <stage>(to je bilo 26.1. tega leta)</stage>; sedaj je posredovan v vladno
                  proceduro in bo v kratkem posredovan tudi Državnemu zboru. Znotraj tega dokumenta
                  je natančno pojasnjen <stage>(to sta v bistvu dva dokumenta)</stage> program
                  izgradnje avtocest v letu 94 in pa plan razvoja in finančni načrt za leto
                  1994.</p>
               <p>Da je karkoli upočasnjeno, tudi ne drži. Vlada oz. ministrstvo pri pristopu k
                  pripravi dokumentacije in vseh potrebnih zadev, da se začne graditi, pravzaprav ne
                  dela notranjih prioritet. Vse odseke <stage>(tudi na potezi sever-jug)</stage>
                  pelje z maksimalno močjo, seveda je pa to odvisno od faze, v kateri posamezni
                  odsek je.</p>
               <p>Če bi res hoteli delati prioritete, tako kot nam predsednik odbora očita, potem bi
                  morali na določenem odseku <q>"zambremzati"</q> in zaustavljati postopke zato, da bi ga
                  drugi odseki dohiteli. To se pravi, da maksimalno pripravljamo - zato da lahko
                  začnemo na celotnem avtocestnem križu kar se tiče priprave dokumentacije, priprave
                  prostorske dokumentacije in dokumentacije za pričetek graditve. Tako da pri tem v
                  ničemer niso nikakršni interesi ogroženi.</p>
               <p>Kar se tiče začetkov gradnje, so bili že vsi predstavljeni v izvornem projektu in
                  so kot taki navedeni. Kar se tiče novembra in decembra - gre za pripravljalna dela
                  za tunele in gre za same tunele - upam, da bomo lahko te roke premaknili glede na
                  zakon o hitrejših postopkih in če se bomo dovolj zavzeli, morda že na mesec
                  september. Obstajajo neke ocene, da bi bili to v neki maksimalni kooperativnosti
                  vseh sodelujočih lahko tudi optimalni roki, kar se tega tiče. Tako, da v nobenem
                  primeru - niti kar se dokumentov tiče, niti kar se tiče vpliva Državnega zbora,
                  niti kar se tiče same priprave dokumentacije - kot vidite iz samega odgovora, ne
                  gre za nobeno zavlačevanje.</p>
               <p>Kar se tiče samega nacionalnega programa gre za vprašanje njegove umestitve.
                  Namreč, gre za sam globalni koncept nacionalnih programov. Ta Državni zbor bo
                  verjetno sprejel okrog 30 nacionalnih programov, kjer bo vsak imel niz investicij,
                  vsak bo imel nek programski pogled na določeno sfero. Seveda lahko gremo v
                  postopek, kjer so nacionalni programi tista obvezna sestavina za vsako investicijo
                  in podlaga za kakršnokoli potezo, vendar potem ne moremo izvesti 90% tega
                  proračuna na investicijskem delu. Nacionalnih programov na marsikaterem področju
                  niti ni in niti ni smiselno, ker bi to pomenilo, da gremo na star način
                  planiranja, kjer z nacionalnimi programi vse določite, med njimi pa ni nobene
                  konsistence niti v narodno gospodarskih računih niti v čem drugem. Zato smo se
                  odločili, da gremo v koncept indikativnega planiranja, proračunskega planiranja za
                  daljše časovno obdobje in nacionalne programe, ki bodo bolj fleksibilni in s
                  katerimi se bo moč prilagajati neki obstoječi situaciji, ki primeroma nastane.
                  Seveda ima tako vlogo tudi nacionalni program za izgradnjo avtocest. Samo omrežje
                  - vendar sta dva dokumenta v tem konceptu bistvena, in to je proračun in večletni
                  proračun oziroma proračunsko programiranje in pa prostorski plan - ta dokument pa
                  obstaja, kakor je sam gospod Žare Pregelj povedal -lahko se pa dvomi vanj. Vendar
                  so vse to poteze, ki so potrebne za to, da se izvede avtocestni program. Gre za
                  spremembo aktov Republike Slovenije dokler pač ne bo novega akta; ta pa je kot
                  obvezna sestavina potreben v primerih, ko mora prihajati do denacionalizacije.
                  Takrat mora biti po zakonskem postopku verificiran ta interes v parlamentu zato,
                  da se ti postopki lahko pozneje tudi izpeljejo. Se pravi, da sama postavitev,
                  tako kot v samem vprašanju Ljudska stranka postavlja nacionalni program, ne vzdrži
                  globalnega koncepta nacionalnih programov.</p>
               <p>Druga vprašanja so notri zelo jasno eksplicirana, če grem še na nekatere druge
                  očitke. Gospod Žare Pregelj pravi, da ta zbor ni sprejel dokumentacije kot osnovo
                  za operativno planiranje, ki je imela tudi načrt priprave dokumentacije. To
                  preprosto ni res, ker jo je sprejel kot prvo fazo nacionalnega programa, potem pa
                  naj bo s sklepom pripravljeno drugo branje nacionalnega programa, ki bo vse to
                  tudi vgrajeval. V bistvu bo nacionalni program dodatek projekta vzhodu - zahodu,
                  tudi projekta sever - jug nekaterimi spremenjenimi potezami. Seveda pa je
                  nacionalni program zastavljen nekoliko drugače kot sami projekti. Preučen je še z
                  nekaterih drugih vidikov, vendar nekih posebnih bistvenih odstopanj ne bo.</p>
               <p>Pri samem koncipiranju nacionalnega programa smo naleteli na niz operativnih
                  težav, ker smo sami prvotno koncipiranje nacionalnega programa predvidevali v
                  kontekstu zakona o cestah, ki je zdaj v Vladi v medresorskem preučevanju in bo
                  prišel v Državni zbor. Seveda smo želeli nacionalni program umestiti tudi v jasne
                  konture organizacije ministrstev, državne uprave in tudi lokalne samouprave. S tem
                  sklepom parlamenta smo na določenem delu, ki še vedno vsebuje stične točke z
                  ostalim omrežjem, pohiteli. Nacionalni program je v notranji diskusiji
                  ministrstva, v petek bo posredovan je vladno usklajevanje, medresorsko
                  usklajevanje in bo verjetno v kratkem roku v parlamentu. Ne morem vam pa
                  zagotoviti, kako se bo odvijalo medresorsko usklajevanje oziroma usklajevanje med
                  različnimi ministrstvi znotraj Vlade.</p>
               <p>Mi menimo, da smo nacionalni program, ob vseh operativnih težavah, izvršili v
                  maksimalno možnih rokih. Jaz imam konkretno vse roke, kako so zadeve tekle, kako
                  smo stvari delali. Ne bi jih pred vami ponavljal; lahko jih pa tudi detajlno
                  citiram, ker se jasno vidi, da Vlada v nobenem trenutku ni zavirala ampak se
                  maksimalno trudila, da se vse zadeve izpeljejo - tako za program gradnje avtocest,
                  kot tudi za nacionalni program, kot tudi za samo poslansko vprašanje.</p>
               <p>Tu je še ena trditev, da je bilo po odgovoru vložena zahteva po obravnavi. To
                  preprosto ni res: odgovor je bil posredovan 1.2., zahteva po obravnavi pa 31.1.
                  Tako, da tudi tu so dejstva nekoliko drugačna. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo imajo predstavniki poslanskih skupin. Posamičen predstavnik
                  poslanske skupine ima na razpolago 5 minut.</p>
               <p>Gospod Šešerko za Zelene.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani predsedujoči, spoštovani zbor! Naša poslanska skupina je ugotovila, da
                  so v nekaterih primerih prebivalci krajev, po katerih tečejo predlagane avtoceste,
                  zelo prizadeti in da prihaja tudi zelo težko do usklajevanja stališč in do iskanja
                  tistih variant, ki bi bile optimalne tako z vidika varstva okolja kot z vidika te
                  zelo pospešene gradnje avtocest.</p>
               <p>Moram reči, da je v nekaterih vprašanjih - tu bom čisto konkreten, recimo glede
                  Črnega grabna ali Tuhinjske doline, kjer gre v obeh primerih za tisto smer, ki
                  velja za najbolj prioritetno tudi po stališčih Državnega zbora - je tako s stroke
                  naravovarstvene stroke kot s stališča prebivalcev teh dolin nesprejemljivo, da se
                  zgradi avtocesta po sami dolini, po dnu doline. In naše stališče je, da je v teh
                  primerih treba upoštevati tako naravovarstveno stroko kot stališče prebivalcev, ki
                  so - recimo za črne gradnje praktično v celoti podprli stališče, da je treba
                  umakniti avtocesto iz samega dna doline. Naša poslanska skupina to stališče
                  podpira in menimo, da je zato, da bi lahko pospešeno gradnja avtocest potekala
                  tudi na teh relacijah, potrebno upoštevati to mnenje in da je treba v projektih
                  sprejeti tiste rešitve, ki omogočajo varovanje teh dolin - varovanje tako s
                  kulturno-krajinskega vidika kot z ekološkega vidika - in da je potrebno tudi v
                  odnosu do mednarodnih partnerjev <stage>(se pravi do Evropske banke za obnovo in
                     razvoj in drugih mednarodnih partnerjev, ki bodo pritegnjeni v financiranje teh
                     avtocest)</stage> doseči takšno sodelovanje, ki bo tudi to kulturno krajino
                  Slovenije obvarovalo.</p>
               <p>Torej, da sem kratek: Naša poslanska skupina opozarja, da v dosedanjem izvajanju
                  tega projekta gradnje avtocest v večjih primerih ni prišlo do take uskladitve, ki
                  bi bila optimalna, ki bi zagotavljala optimalno varstvo narave in prebivalcev ob
                  avtocestah. Opozarjamo, da okolje-varstveni problemi niso vzrok za zastoj pri
                  gradnji avtocest, če so planerji avtocest pripravljeni upoštevati stališča
                  krajanov in naravo-varstvene vrednote, za katere gre.</p>
               <p>In drugo. Mi menimo, da mora Republika Slovenija imeti v teh zadevah neko
                  samostojnost, da ne more avtomatično sprejemati in prenašati interesa tujih
                  institucij, tudi če so tako ugledne, in seveda standardov in kriterijev
                     <stage>(tudi če gre za EBRD in druge)</stage>, ampak mora imeti svojo
                  strategijo pri gradnji avtocest, ki vključuje tudi varovanje največjih vrednot, ki
                  jih ta dežela ima. In mi menimo, da mednje spada ta Tuhinjska dolina in Črni
                  graben prav izrecno. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo od predstavnikov poslanskih skupin? Gospod Černelič za
                  poslansko skupino. Gospod Žarko Pregelj je rekel, da ima tri minute na koncu,
                  ampak ne vem po katerem poslovniku.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Gospod predsedujoči, poslanke in poslanci. Dobili smo najprej vprašanje in potem
                  odgovor s strani ministrstva. Vprašanje je seveda zastavljeno tako, da analizira
                  in analitično ugotavlja, kdaj in kaj se mora narediti, kako priti do programa in
                  seveda tudi hkrati ugotavlja in ugiba, da zadeve v zvezi z cestnim sistemom ne
                  bodo tekle. Torej zahteva izvršitev sklepa, pri tem pa pozablja tudi na vse
                  sklepe, ki so bili v tem parlamentu sprejeti. Jaz mislim, da je naša stranka
                  zaenkrat zadovoljna s pripravami na področju gradnje avtocest in da smo s sklepi,
                  ki smo jih sprejeli, pravzaprav vsi zadovoljni, kajti vsi poslanci tu, mogoče z
                  zelo redko izjemo, tudi tisti, ki smo zagovarjali celovit slovenski program, torej
                  tudi Dolenjsko, tudi gorenjski prostor, pa nismo bili dovolj močni v tem, smo
                  podprli zadevo in seveda zato menimo, da se tu ni mogoče sprenevedati, da je
                  program oz. da potekajo aktivnosti mimo nekih sprejetih programov. Menimo, da so
                  sprejeti sklepi premišljeni, torej z naše strani, s strani poslancev, in da jih
                  seveda tudi z nacionalnim programom ne moremo spremeniti, ker je to sestavni del
                  nacionalnega programa. Državni zbor je določil prioritetno smer - ni določil
                  eksaktnega odseka, točnega odseka - kajti smer je pomembna <stage>(mi se moramo
                     pripeljati iz Kopra pa do Celja in naprej)</stage>; torej v tej smeri tudi ne
                  moremo omenjati, nikakor ne, nacionalnega programa. Vendar nacionalni program pa
                  ne more biti samo ta smer, ampak nacionalni program je tudi vse ostalo, kar je
                  pomembno v smislu infrastrukturnega razvoja na cestnem področju za celotno
                  Slovenijo.</p>
               <p>Želel bi, da je s strani poslancev dejansko čim manj ovir za realizacijo
                  sprejetega programa. Ugotavljam, da takoj po tem, ko smo nekako sprejeli sklepe,
                  se je začela akcija, ki se je odvijala zunaj parlamenta in znotraj parlamenta,
                  kako pravzaprav zaustaviti aktivnosti, kako z vsemi mogočimi ukrepi, aktiviranjem
                  vseh mogočih struktur nekako zavreti, da ne bi prišlo do hitre realizacije. Če bi
                  bila zadeva vezana zgolj na ekonomski del, bi še razumel, ker pa je vezana na
                  ekonomski del tudi v smislu razvoja Slovenije - ne samo pridobitve cest, ampak
                  dejanskega razvoja - pa seveda zadeve ne razumem. Menim, da ni potrebno z ostalim
                  programom zelo zelo hiteti, čeprav bom vesel, da bo prišel nacionalni program v
                  parlament in da bom lahko tudi in s podporo moje stranke tudi kaj naredil za
                  Gorenjsko in Dolenjsko in še za katere druge konce, ki niso v tem križu. Vendar
                  leta bodo vsekakor minila, ker smo določili prioriteto.</p>
               <p>Jaz sem s pismenim in pa seveda tudi ustnim odgovorom ministra normalno
                  zadovoljen. Pričakujem pa, da opozicija oz. SLS ne more biti zadovoljna zaradi
                  tega, ker je pač želela postaviti vprašanje tako, da ne bi bila zadovoljna. Žal mi
                  je, da se pojavlja kot rušitelj tistega, kar sama malo prej ponuja in mislim, da
                  to ni korektno in da to ni prav. Trditev, da se ne bo nič naredilo na avtocestah
                  je zlo namerna in bi se morali držati pregovora <q>"ne sodi dneva pred večerom"</q>.
                  Torej treba je seveda ugotoviti, kje so kontrolne točke. Ali je ta moment danes in
                  pa vprašanje že kontrolna točka za ugotovitev nekega stanja ali ni. Vsekakor sem
                  za to in tudi naša stranka je predvsem za to - ker hočemo biti korektni, ker
                  hočemo obdržati tudi dejansko image, ki ga imamo v smislu poštenosti- želimo, da
                  so kontrolne točke dejansko pregledovane, kontrolirane in da se takrat ugotovi,
                  ali je delo do tistega trenutka opravljeno, ali so bili argumenti in momenti, ki
                  so eventualno zavlačevali, dejansko tisti, ki so stvar krivde ministrstva ali pa
                  so bili drugi objektivni pogoji.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. 5 minut je izteklo. Gospod Jagodnik za Združeno listo socialnih
                  demokratov.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Gospod predsedujoči, gospe in gospodje poslanci! Tudi sam sodim med tisto veliko
                  večino v tem parlamentu, ki smo vedno zelo vznemirjeni, kadar je govor o cestah.
                  Tudi sam pogrešam nacionalni program in mi je zelo žal, da tega papirja še nismo
                  srečali v tem našem zboru. Toda, upoštevam seveda realnost prostora in časa in pa
                  dejstva, da se je od lanske jeseni oziroma lanske spomladi veliko tega primaknilo
                  na stanju priprav na gradnjo avtocest. Ni se možno čisto z vsakim postopkom
                  strinjati, toda v globalu vendarle lahko rečemo, da je ministrstvo naredilo veliko
                  več kot nekaj zadnjih let prej. Navsezadnje imamo zakon o avtocestni družbi, smo
                  vendarle sprejeli 13 sklepov v tem zboru, ki nas približujejo k temu, da dejansko
                  začnemo na tem velikem slovenskem cestnem gradbišču s postopki, ki nas bodo
                  privedli tistemu končnemu cilju 350 km avtocest.</p>
               <p>Izražam bojazen, da se je začela protiakcija - in te stvari seveda enostavno nočem
                  razumeti. Zakaj? Nočem razumeti zato, ker se bojim, da bi se lahko to sprevrglo v
                  eno veliko politizacijo vse te zadeve. Prav je, da je Ministrstvo za promet tukaj
                  v prvi vlogi, da vleče prvi poteze in da se seveda s tem tudi stranka, ki ji
                  ministrstvo pripada ponaša - tudi jaz bi tako ravnal, pa tudi moja stranka bi tako
                  ravnala - vendarle pa je to vseslovenski projekt in tega ne smemo pozabiti. Zato
                  je potrebno tudi veliko prizanesljivosti in strpnosti do tistih prvih korakov, po
                  katerih bomo videli, da smo začeli odpirati gradbišča avtocest.</p>
               <p>Strinjam se z razlago gospoda ministra, strinjam se tudi s pismenim gradivom, tako
                  da ne mislim, da smo ob tem, da avtocestnega programa nismo sprejeli, popolnoma
                  zavrgli dejavnosti na tem sektorju; nasprotno, mislim, da se stvari premikajo.
                  Soglašam s sklepom, da avtocestni program, nacionalni program čimprej dobimo v
                  Zbor <stage>(februarja, marca, takoj, ko bo to možno)</stage> in soglašam seveda
                  predvsem s tem, da ima naš zbor neprestano in nenehno kontrolo nad tem
                  dogajanjem.</p>
               <p>V Odboru za infrastrukturo, kjer skupaj s postavljalcem vprašanja Žaretom Pregljem
                  sodelujeva, pa mislim, da bi marsikatera dilema postavljena v tem poslanskem
                  vprašanju bila razrešena, če bi ta odbor igral tudi v tem smislu aktivnejšo vlogo
                  in ministrstvu - in predvsem politiki izgradnje avtocest - bolj naklonjeno vlogo.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo od predstavnikov poslanskih skupin? Gospod Žarko Pregelj za
                  Slovensko ljudsko stranko.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ne morem biti zadovoljen s takim odgovorom ministra. Kot prvo bi rad
                  opozoril, da je bilo vprašanje postavljeno že na decembrski seji, da takrat
                  ministra ni bilo na seji, niti nobenega drugega iz prometnega ministrstva, niti
                  predsednika Vlade, da so imeli za odgovor čas en mesec in odgovor bi moral biti v
                  Državnem zboru 3 dni pred januarsko sejo;</p>
               <p>prišel je pa tri dni po začetku. Toliko samo, kar se tiče procedure in kdaj je
                  bilo upravičeno postaviti to vprašanje. Jaz sem bil dolžan to narediti.</p>
               <p>Kar se tiče pa prioritet bi opozoril, da prioriteto smo opredelili v dodatnih
                  sklepih pod točko 5. Tam jasno piše, da je to odsek Ljubljana - Arja vas. Glede na
                  to, da je odgovor Vlade tako nekako zastavljen, da se pojavlja kot prioriteta
                  vrsta drugih odsekov - med njimi tudi vzhodna obvoznica, ki v bistvu ni od
                  Ljubljane do Arje vasi ampak je okoli Ljubljane - zahtevam, da se o tem še enkrat
                  na zboru odloča. V kolikor bo zbor tako odločil, bo pač odločil. Zbor ima to
                  pravico odločiti, Vlada pa nikakor ne. Kajti Vlada nima dokumentov, s katerim
                  lahko samostojno posega v pravice državljanov, Zbor pa jih ima po ustavi; to so pa
                  zakoni in zakonom enakovredni dokumenti - kar je nacionalni program.</p>
               <p>Zato menim, da je prav, da se o tem v Zboru spregovori in to na februarski
                  seji.</p>
               <p>Vse ostalo, da nekdo želi zavlačevati itd., ni res. Enostavno ni res. Kajti, če bi
                  želeli zavlačevati, bi postopali drugače. Enostavno bi šli z interpelacijo, šli bi
                  z ustavno tožbo pred Ustavnim sodiščem, uporabili bi lahko blokade in ne vem kaj
                  še vse. Vse kar delamo so popolnoma legalni in pravilni postopki. Opozarjamo na
                  nepravilnosti. Nepravilno je to, da Vlada ni prišla novembra v zbor in rekla: ne
                  morem vam pripraviti nacionalnega programa, ker je pretežek, ker zahteva preveč
                  analiz, ker je treba to in to narediti. Mi bi rekli v redu. Vlada bi rekla:
                  ugotovila sem, da so določene prioritete nesmiselne, treba jih je spremeniti. Mi
                  bi o tem razmislili. Vlada s tem ni prišla v Državni zbor. Niti na Odbor za
                  infrastrukturo, ki smo ga v 4. točki stališč in sklepov pooblastili oziroma
                  celoten Državni zbor, posebej pa še Odbor za infrastrukturo, da bo obravnaval
                  mesečno poročilo o aktivnostih. Še enega poročila dosedaj nismo dobili v odbor,
                  prosim <stage>(imam pravico tudi zakričati, čeprav se opravičujem za bolečino v
                     ušesih)</stage> to je dejstvo. Oprostite, to je dejstvo. Do sedaj še enega
                  poročila ni v odboru. Vem, da jim Vlada ima <stage>(na delovnih razgovorih je to
                     vse omenila, da imajo)</stage>.</p>
               <p>Na mojo osebno zahtevo je prišel odgovor s strani ministrstva <stage>(podpisal ga
                     je državni sekretar gospod Dvornik)</stage>, da Vlada ni pripravila
                  nacionalnega programa zato, ker nima prostorskega plana. Saj to je lahko vse res!
                  Toda oprostite, to ni način, to ni odnos do Državnega zbora! In tukaj vidimo mi
                  napako. Bojim se, da so tisti iskani roki, ki so dokaj pozni - začetki gradnje teh
                  prioritetnih odsekov - v resnici že določena zamuda. To je naša bojazen. Do te
                  bojazni imamo pravico. Zahtevamo, da Vlada to našo bojazen v bistvu nekako odvrne
                  z argumenti, ki bodo dokazali, da se lahko ti odseki začnejo graditi prej.</p>
               <p>Znani so nam spori med Ministrstvom za okolje in prostor in med določenimi drugimi
                  dejavniki v prostoru <stage>(kot je zaščita naravnih spomenikov in
                     podobno)</stage>. Potem znano je tudi, da se v resnici nič ni delalo dosti časa
                  na teh odsekih, da se vztraja na tistih trasah, ki so recimo sedaj že
                  nesprejemljive zaradi sprejetega zakona o varstvu okolja. Opozarjamo, da se lahko
                  sproži vrsta tožb zaradi tega zakona. Nihče ne bo mogel državljanu oporekati
                  pravice da toži državo. Pravico ima na podlagi zakona o varstvu okolja. Pravico bo
                  imel sprožiti ustavno tožbo, zato ker zakon oziroma družbeni plan v resnici ni
                  natančen - ne pove po katerem zemljišču gre avtocesta. To je izredno približno
                  merilo <stage>(veliko merilo na A3 formatu je)</stage>.</p>
               <p>Verjetno bi moral Državni zbor tisti plan spremeniti, ga razveljaviti in nazaj
                  uvesti vsaj tisti akt, ki je veljal leta 1986. Kajti tam je bilo jasno, kje cesta
                  poteka; potem, ki se je kasneje s spremembo uveljavil, pa ni jasno. Prosim, Vlada
                  mora te čisto strokovne dileme razčistiti že enkrat med seboj in priti pred
                  Državni zbor s čistimi argumenti.</p>
               <p>Še enkrat ponavljam <stage>(da ne bi zavlačevali)</stage>: zahtevam, da Državni
                  zbor odloči, da se o tej problematiki spregovori na februarski seji, da Vlada
                  jasno pove zboru, koliko sklepov oziroma stališč je sprejela in katere je
                  sprejela, katere pa v bistvu spremenila z že aktivnostmi na terenu oziroma s
                  pripravo določene dokumentacije - in da Državni zbor presodi, ali je potrebno
                  Vladi dati dodatne napotke pri pripravi nacionalnega programa.</p>
               <p>Vsekakor vemo, da februarja nacionalni program ne more priti v parlament, da bo
                  verjetno še celo marca ali pa aprila, zato pa mora februarja biti ta odločitev.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Še kdo od predstavnikov poslanskih skupin? Gospod Šiftar za Socialno demokratsko
                  stranko.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Bil bi kratek. Nekaj bi v imenu social demokratov povedal. Eni so napadali, drugi
                  so zelo hvalili in tako dalje, mislim da je resnica nekje na sredini. Posebej pa
                  je še tisto, kar je nekje v tem smislu gospod Černelič povedal: ja, mi se moramo
                  pripeljati od Kopra pa do Celja, pa potem malo po mestu, pa naprej. Mislim, da
                  socialdemokrati prav tu vidimo en problem. Social demokrati smo se cel čas okrog
                  tistega boja okrog bencinskega tolarja pa vsega zavzemali za ta projekt, da ta
                  projekt slovenske cestne hrbtenice pride skozi kot program Slovenije.</p>
               <p>Dejstvo pa je, da v tem odgovoru, ki smo ga dobili, meni ni v tem problem, da je
                  prišel prehitro, za mene je prišel prepozno in tam pa niti slučajno ni omenjene
                  ene tretjine praktično te Slovenske hrbtenice. Ker mi smo v tistem zakonu
                     <stage>(če ravno se marsikaj govori včasih na terenu ali pa drugače, da ni
                     definirano nikjer ta trasa, da so to samo neki sklepi parlamenta oziroma neke
                     želje parlamenta)</stage> o bencinskem tolarju točno definirali traso in ta
                  govori o trasi - od Kopra pa do Madžarske meje pri Lendavi. In social demokrati
                  želimo, da se - tudi če bo to prišlo sedaj na dnevni reda ali pa bo prišlo z
                  nacionalnem programu, ki ga nujno potrebujemo - ta del opredeli in da se ne
                  ignorira, ampak se cela ta trasa, vsa ta poteza vzame in obdela tako, da ne bodo
                  neke čudne variante ali pa neke insinuacije tako ali drugače, da se potem na
                  terenu mi kot ljudje, kot posamezniki, kot individualni kregamo, kje bi naj cesta
                  šla kje ne bi, čez čigavo dvorišče bo čez čigavo ne.</p>
               <p>Mislim, da mora biti poudarjeno, da se mora ta hrbtenica izgraditi. In socialni
                  demokrati mislimo tudi to, da nikakor ni osnovni problem oziroma da prvo mesto na
                  tej lestvici prioritet izgradnje te slovenske hrbtenice ni na tej ljubljanski
                  obvoznici, ampak je izgraditev te hrbtenice. Na konec koncev smo še videli na tej
                  javni razgrnitev mnenj, ki je bila pod okriljem našega Odbora za infrastrukturo,
                  koliko težav je, da se tudi ta ljubljanska odvoznica sploh spravi v življenje.
                  Toliko, hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še katera od poslanskih skupin? Torej ni več interesov, zato to
                  obravnavo zaključujem. Glede na to, da je bil dan predlog, da zbor odloča o tej
                  problematiki na naslednji seji, predlagam zboru sprejem naslednjega sklepa:</p>
               <p><q>"Na 18. seji Državnega zbora Republike Slovenije se opravi razprave in odločanje o
                  odgovoru Vlade Republike Slovenije na poslansko vprašanje poslanca Žarka Preglja v
                  zvezi s pripravo nacionalnega programa razvoja avtocestnega sistema Republike
                  Slovenije. Odgovor Vlade Republike Slovenije naj obravnava matično delovno telo
                  ter pripravi za odločanje Državnemu zboru predlog stališč in sklepov"</q>. Želi o tem
                  predlogu kdo razpravljati? Gospod minister.</p>
            </sp>
            <sp who="SDZ1:UmekIgor">
               <speaker>IGOR UMEK:</speaker>
               <p>Kar se sklepa tiče, mislim, da ne bi bilo dobro, da se vrši ta dve razpravi.
                  Domnevam, da bo Državni zbor že na naslednje zasedanje dal program izgradnje
                  avtocest in pa finančni načrt, ki sta bila na organih danes potrjena, v razpravo.
                  In ob tem hkrati razpravljati še o odgovoru na poslansko vprašanje ne vidim nekega
                  posebnega smisla, če mene vprašate. Verjetno bo pa takrat tudi že v vladni
                  proceduri oziroma bo že v vladni proceduri nacionalni program; ne vem kdaj bo
                  prišel v parlament, verjetno pa zelo hitro potem, ko bo posredovan.</p>
               <p>Rad bi se ozrl samo še na dve zadevi. Poročilo je bilo v mesecu decembru, takoj ko
                  je bil ustanovljen DARS, pripravljeno, vse o dogodkih, ki so se odvijali in, po
                  mojih informacijah, naj bi bil poslan Odboru za infrastrukturo, sedajle bo poslano
                  Odboru za infrastrukturo; tudi poročilo za mesec januar; tako da te zadeve bodo
                  tekoče tekle. Tudi glede samega odgovora na poslansko vprašanje bi rad poudaril,
                  da je bilo to vloženo 23.12, <stage>(to je dan pred božičem)</stage>, ministrstvo
                  ga je dobilo 11.01 in potem je notranja procedura v Vladi, ki je bila maksimalna
                  spoštovana in sledena, tako da je bil 1. 2., glede na uskladitev maksimalni datum,
                  v okviru katere smo potem ta odgovor tudi posredovali. Tako, da tudi glede tega
                  časovnega dela lahko dokažemo, da smo polno sledili tudi odgovoru na vprašanje in
                  da ga nismo zanemarjali.</p>
               <p>Skratka predlagam, da se ne obravnava, ampak da se raje sprejme sklep in da se
                  uvrsti h gradivu izgradnje avtocest, ki bo prišel s strani DARS, ker drugače se
                  moramo nenehno boriti <stage>(ob urnikih v parlamentu)</stage>, da se določena
                  gradiva uvrstijo. Hvala lepa. Ne ob urnikih, ob dnevnih redih za parlament se
                  moramo nenehno boriti, da se potem take zadeve uvrstijo. In ta sklep bi bil na moč
                  dobrodošel za vso vsebino te razprave. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa, gospod Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Mogoče sem bil ne jasnem, da nisem imel več namena zahtevati, da se o
                  tem poročilu kot odgovor na poslansko vprašanje razpravlja. To smo dejansko danes
                  opravili. Gre za to, da Vlada poroča Državnemu zboru na februarski seji o stopnji
                  pripravljenosti nacionalnega programa. Sem zgolj omenil, da lahko je, vsaj tako
                  sem imen namen, osnova tudi ta odgovor, lahko pa Vlada pripravi še dodatno
                  poročilo z dodatnimi argumenti.</p>
               <p>Hkrati pa menim, da naj bi pa le bil še v ta sklep vključen ta dodatni sklep, da
                  naj Vlada že enkrat končno pošlje ta mesečna poročila, ki bi jih morala vsak mesec
                  Odboru za infrastrukturo pošiljati. Dosedaj smo dobili samo nek mušter, bi rekli
                  po domače, neko zgolj vzorčno poročilo, ki pa ni bilo dejansko poročilo <stage>(o
                     katerem smo mi mnenje podali)</stage>, kasneje, je bila vdana <stage>(na enem
                     listu papirja zgolj)</stage> poraba finančnih sredstev do konca leta. Mesečno
                  pa tekoče nismo dobivali, tako kot piše, da je Vlada zadolžena za ta poročila, ne
                  pa DARS. Komu da Vlada delati je njena stvar, ampak mi moramo dobiti od Vlade.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati o predlogu sklepa? <stage>(Ne želi.)</stage>
                  Jaz drugega predloga, razen tistega, ki sem ga prebral, nimam. Ker ni več
                  razpravljavcev, zaključujem in dajem predlog na glasovanje. Gospod Žare Pregelj,
                  kaj želite?</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Verjetno gre za nesporazum. Jaz sem predlagal, da se namesto obravnave odgovora na
                  poslansko vprašanje obravnava poročilo o pripravljenosti nacionalnega programa. To
                  je dejansko problem in ne odgovor na poslansko vprašanje. Ne gre za neko politično
                  debato ampak, za to, kaj je dejansko narejeno. Razumel sem, da sem pač predlagal,
                  da se tisti del sklepa spremeni in namesto odgovora na poslansko vprašanje napiše
                  obravnava poročila o pripravljenosti nacionalnega programa. <stage>(Vmes
                     podpredsednik Miroslav Mozetič: Prosim pisno. Pet minut imate časa, da
                     napišete.)</stage> Ni potrebno za sklep. <stage>(Podpredsednik: Je
                     potrebno.)</stage> Ne, ni potrebno. To ni amandma. Amandma je potrebno pisno
                  vlagati, sklepa pa ne.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ali bo pisno v petih minutah ali pa ne bomo o tem glasovali. Gospa Vika Potočnik,
                  prosim.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci. Res najverjetneje nima smisla, da tukaj merimo
                  mišice, kdo je bolj za izgradnjo tega križa in kdo manj. Nekaj pa je, da je
                  najverjetneje kdo bolj toleranten in manj toleranten. Gospod Žare Pregelj, to, kar
                  zdaj počenjate, niti ni v prid hitri izgradnji cest niti neki kulturi in nekemu
                  nivoju, ki naj bi bil v tem parlamentu. Zato tudi jaz ne bom za ta spremenjen
                  predlog sklepa glasovala, ker se mi zdi, ne samo da je to zavlačevanje, ampak da
                  je vse tisto, kar je bilo tukaj povedano, govor gluhim. Mislim, da bomo s tako
                  taktiko slabo končali, ali pa s slabim priokusom, to sejo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Je razprava o sklepu? Jaz pričakujem pisni predlog. Ne bom širil
                  razprave. Gospod Žare Pregelj, boste vložili pisni predlog? <stage>(Ne.)</stage>
                  Potem dajem na glasovanje predlog sklepa, ki sem ga prebral:</p>
               <p><q>"Na 18. seji Zbora Republike Slovenije se opravi razprava in odločanje o odgovoru
                  Vlade Republike Slovenije na poslansko vprašanje poslanca Žarka Preglja v zvezi s
                  pripravo nacionalnega programa razvoja avtocestnega sistema Republike Slovenije.
                  Odgovor Vlade Republike Slovenije naj obravnava matično delovno telo ter pripravi
                  za odločanje na Državnem zboru predlog stališč in sklepov."</q> Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da sklep ni sprejet.</p>
               <p>S tem je ta točka dnevnega reda zaključena in tudi 17. zasedanje Državnega
                  zbora.</p>
               <p>Še eno obvestilo članom Odbora za gospodarstvo: danes ob 15. uri v sobi 212 ima
                  Odbor za gospodarstvo svojo sejo; ob 15. uri.</p>
            </sp>
            <stage type="time">(Seja je bila zaključena 9. februarja 1994 ob 13.53 uri.)</stage>
         </div>
      </body>
   </text>
</TEI>