<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-14-1993-11-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">5FB4E45996AFF18FC1257832004838E8</idno>
               <idno type="URI">5FB4E45996AFF18FC1257832004838E8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-14-1993-11-29.DZ" n="14">
               <name>Redna</name>
               <date when="1993-11-29"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-14-1993-11-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 29. NOVEMBRA 1993 OB 16. URI.)</stage>
            <sp xml:id="SDZ1-Redna-14-1993-11-29.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci! Po kratkem vikendu, ki
                  je bil bolj delovni, nadaljujemo 14. sejo Državnega zbora. Obveščen sem, da so
                  danes zadržani, in se seje ne morejo udeležiti naslednje poslanke in poslanci: dr.
                  Dušan Bavdek in gospod Jožef Kopše. Prosim, da ugotovimo prisotnost v dvorani! 60
                  poslank in poslancev, tako je zbor sklepčen in lahko nadaljujemo z delom.
                  Pozdravljam tudi predstavnike Vlade Republike Slovenije.</p>
               <p>Današnjo sejo bomo nadaljevali s 37. točko dnevnega reda - predlog odloka o
                  stopnjah prispevkov za obvezno zdravstveno zavarovanje in nato nadaljevali od 35.
                  točke dnevnega reda naprej. Sejo bi predvidoma, v kolikor bo možno, danes
                  zaključili, s tem bomo tudi predstavili <q>"teiming"</q> za sejo, ki je bila napovedana
                  ob 19.15 kolegija Državnega zbora, skupaj s predsedniki parlamentarnih strank.</p>
               <p>Prehajamo na <title>37. TOČKO DNEVNEGA REDA - PREDLOG ODLOKA O STOPNJAH PRISPEVKOV
                     ZA OBVEZNO ZDRAVSTVENO ZAVAROVANJE</title>.</p>
               <p>Predlog odloka je v obravnavo zboru predložila Skupščina Zavoda za zdravstveno
                  zavarovanje Slovenije. Želi besedo predstavnik predlagatelja? <stage>(Ne
                     želi.)</stage>
                  <stage>(Prosim za tišino v dvorani, da bomo lahko nadaljevali sejo.)</stage>
                  Predlog odloka je obravnaval Odbor za zdravstvo, delo, družino in socialno
                  politiko kot matično delovno telo. Želi poročevalec odbora besedo? Prosim, gospod
                  Kociper.</p>
            </sp>
            <sp xml:id="SDZ1-Redna-14-1993-11-29.sp2">
               <speaker>ŠTEFAN KOCIPER:</speaker>
               <p>Hvala lepa, gospod podpredsednik! Spoštovane gospe in gospodje! Odbor Državnega
                  zbora za zdravstvo, delo, družino in socialno politiko je na svoji 20. seji, dne
                  4. novembra 1993 obravnaval predlog Skupščine Zavoda za zdravstveno zavarovanje
                  Slovenije za določitev prispevnih stopenj za obvezno zdravstveno zavarovanje kot
                  matično delovno telo. V uvodni obrazložitvi je predstavnica Zavoda za zdravstveno
                  zavarovanje Slovenije povedala, da zavod ustvarja okoli 90% svojega prihodka s
                  prispevno stopnjo za obvezno zdravstveno zavarovanje, ki se je v letu 1993 že
                  trikrat spremenila, saj je znašala v mesecu januarju 1993 18,5%, v februarju 1993
                  14,65%, od meseca marca letošnjega leta znaša 13,40%. V prvih devetih meseca
                  letošnjega leta se je iz tako določene prispevne stopnje za obvezno zdravstveno
                  zavarovanje nateklo več sredstev, kot je bilo načrtovano. Zato zavod predlaga, ob
                  upoštevanju rezultatov 9-mesečnega poslovanja in ocene Zavoda za makro-ekonomske
                  analize, znižanje višine prispevne stopnje.</p>
               <p>Na osnovi teh podatkov in ocen napravljen izračun kaže, da bo imel zavod ob koncu
                  leta 1993 približno 3,5 milijarde tolarjev presežka, zato upravni odbor in
                  skupščina zavoda predlagata znižanje prispevne stopnje. Zavod tako predlaga, ker
                  je nemogoče izravnati presežek v mesecu dni, hkrati pa graditi stabilni sistem
                  zdravstvenega zavarovanja, da se presežek prenese v naslednje leto. V novem
                  predlogu višine prispevne stopnje za obvezno zdravstveno zavarovanje so upoštevane
                  tudi možnosti, ki jih daje zakon o zdravstvenem varstvu in zdravstvenem
                  zavarovanju, ki omogočajo, da se v letu 1994 znižajo prihodki iz obveznega
                  zdravstvenega zavarovanja na račun povečanja deleža prostovoljnega zdravstvenega
                  zavarovanja, za kar ne bo potrebno zvišati premije za prostovoljno zdravstveno
                  zavarovanje za leto 1994, ker se tudi na tem sektorju kažejo presežki, kar pomeni,
                  da se zdravstvena in socialna varnost zavarovancev ne bo znižala. Na tej osnovi
                  zavod ocenjuje, da se bodo njegovi prihodki iz obveznega zdravstvenega zavarovanja
                  v letu 1994 znižali približno za 2 milijardi tolarjev. Predlagano znižanje
                  prispevne stopnje za obvezno zdravstveno zavarovanje, kot tudi finančni načrt
                  zavoda za leto 1994 sta usklajena s proračunskim memorandumom in Ministrstvom za
                  finance. Na vprašanje, ali bo v letu 1994 prišlo do zmanjšanja pravic iz obveznega
                  zdravstvenega zavarovanja, je predstavnik zavoda pojasnil, da bo zavod sicer
                  predlagal Vladi Republike Slovenije, da da soglasje k takšnemu sklepu, vendar to
                  ne bo imelo materialnih posledic za zavarovance.</p>
               <p>Člani odbora so v razpravi poudarili, da je predlog odloka o stopnjah prispevka za
                  obvezno zdravstveno zavarovanje predložen v skladu s sklepom Državnega zbora, da
                  le-ta odloči o višini prispevne stopnje glede na prihodke zavoda, in podprli
                  njegov sprejem.</p>
               <p>Izpostavljeno je bilo vprašanje obveznega zdravstvenega zavarovanja kmetov, za
                  katere je kot osnova za izračun prispevne stopnje za obvezno zdravstveno
                  zavarovanje določen katastrski dohodek. Po opravljeni razpravi je odbor oblikoval
                  in sprejel naslednji sklep: <q>"Odbor Državnega zbora Republike Slovenije za
                  zdravstvo, delo, družino in socialno politiko je obravnaval predlog odloka o
                  stopnjah prispevkov za obvezno zdravstveno zavarovanje in se z njim v celoti
                  strinjal ter zato Državnemu zboru predlaga, da navedeni odlok sprejme"</q>. Odbor je
                  oblikoval in sprejel še naslednji predlog dodatnega sklepa, ki ga Državnemu zboru
                  predlaga v sprejem: <q>"Državni zbor nalaga Vladi Republike Slovenije, da pripravi in
                  Državnemu zboru predloži v obravnavo ustrezne zakonske rešitve, ki bodo omogočile
                  preglednejše financiranje subvencij za plačilo prispevne stopnje obveznega
                  zdravstvenega zavarovanja kmetov."</q></p>
               <p>Ob koncu vas želim še opozoriti, da je Skupščina Zavoda za zdravstveno zavarovanje
                  Slovenije v spremnem dopisu z dne 20.10.1993 predlagala, da nove, znižane
                  prispevne stopnje začnejo veljati s 1. decembrom letošnjega leta. Ker smo danes že
                  29. novembra, odlok pa je potrebno, če ga bomo sprejeli, še objaviti v Uradnem
                  listu Republike Slovenije, predlagam, da Državni zbor odloči, da navedeni odlok
                  začne veljati naslednji dan po objavi v Uradnem listu. Hvala lepa.</p>
            </sp>
            <sp xml:id="SDZ1-Redna-14-1993-11-29.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kociper. Želi besedo predstavnik Sekretariata za zakonodajo in
                  pravne zadeve? <stage>(Ne želi.)</stage> Besedo dajem predstavnikom poslanskih
                  skupin. Še prej dajem besedo predstavniku Vlade. <stage>(Ne želi.)</stage> Želi
                  kdo kot predstavnik v imenu poslanskih skupin besedo? Ker ne želi nihče besede,
                  dajem besedo poslankam in poslancem. Kdo želi besedo? Želi kdo razpravljati o
                  odloku? Če ne želi nihče razpravljati, prehajamo na odločanje.</p>
               <p>Na glasovanje dajem predlog odloka, ki se glasi <stage>(imate zapisanega)</stage>;
                  s tem, da dodamo 3. točko, ki glasi: <q>"Ta odlok začne veljati naslednji dan po
                  objavi v Uradnem listu."</q> Tako spremenjen, s 3. točko dopolnjen predlog odloka
                  dajem na glasovanje. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(64 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je odlok sprejet.</p>
               <p>Imamo še dodatni sklep, ki ga predlaga Odbor za zdravstvo, delo, družino in
                  socialno politiko: <q>"Državni zbor nalaga Vladi Republike Slovenije, da pripravi in
                  Državnemu zboru predloži v obravnavo ustrezne zakonske rešitve, ki bodo omogočile
                  preglednejše financiranje subvencij za plačilo prispevne stopnje obveznega
                  zdravstvenega zavarovanja kmetov"</q>. Želi kdo o tem sklepu besedo?
                     <stage>(Ne.)</stage></p>
               <p>Dajem ta sklep na glasovanje. Ugotovimo sklepčnost! <stage>(65
                  prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je tudi dodatni sklep sprejet in s tem zaključujem to točko
                  dnevnega reda.</p>
               <p>Kot sem že prej omenil, prehajamo na <title>35. TOČKO DNEVNEGA REDA - PREDLOG
                     ZAKONA O ODPRAVI DVOJNEGA DRŽAVLJANSTVA</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Prosim, besedo ima državni sekretar, gospod Šter.</p>
            </sp>
            <sp xml:id="SDZ1-Redna-14-1993-11-29.sp4">
               <speaker>ANDREJ ŠTER:</speaker>
               <p>Hvala za besedo. Gospod predsedujoči, spoštovane poslanke in poslanci, spoštovani
                  zbor! Državi zbor Republike Slovenije je s svojim sklepom, dne 2. junija letos, ob
                  obravnavi predloga novele zakona o državljanstvu, ki jo je predlagala skupina
                  poslancev, naložil Vladi Republike Slovenije, da najkasneje do 1. septembra letos
                  pripravi in predloži v obravnavo zakon o odpravi vojnega državljanstva. Vlada je
                  to nalogo opravila in od 28.8. t.l. je v parlamentarni proceduri navedeni predlog
                  zakona. Ker so se še pred uradno obravnavo v parlamentu in njegovih delovnih
                  telesih glede navedenega predloga zakona pojavljala številna vprašanja, pomisleki
                  in dileme, mi dovolite, da v temeljnih točkah predstavim osnovne značilnosti in
                  cilje predloga zakona.</p>
               <p>Dvojno državljanstvo ni pravno urejen inštitut, temveč je samo posledica
                  neenotnosti predpisov posameznih držav. Pravni inštitut je le eno državljanstvo,
                  saj gre za pravno urejeno razmerje posameznika do ene države. Samo to razmerje je
                  osnova za uveljavljanje pravic in izvajanje dolžnosti. Dvojno državljanstvo je po
                  pravni naravi in tudi po vsebini pojma <q>"državljanstvo"</q> tuj element in ga je mogoče
                  jemati le kot negativno praktično posledico, ki jo države poskušajo eliminirati na
                  različne načine.  Dvojno državljanstvo onemogoča učinkovito izvajanje suverenosti
                  in predpisov posamezne države, saj dvojni državljan ne more v dveh državah hkrati
                  izpolnjevati dolžnosti. Ne more opravljati vojaške obveznosti - tukaj ne gre samo
                  za služenje vojaškega roka, pač pa tudi za nadaljnje usposabljanje. Ne more se
                  izkazovati z dvojnimi osebnimi dokumenti po lastni izbiri. Ne more izpolnjevati
                  dolžnosti po davčnih predpisih in tako dalje. Vsaka država ima pravico in hkrati
                  dolžnost, da ob spremenjenih razmerah ustrezno reagira in spremeni obstoječo
                  pravno ureditev. Gre za eno od temeljnih sistemskih funkcij, ki zavezujejo k
                  spremljanju stanja na določenem področju in k predlaganju določenih sprememb, ki
                  ustrezajo spremenjenim in pričakovanim razmeram.</p>
               <p>Visoko število dvojnih državljanov, v primerjavi s številom prebivalstva,
                  geografskimi, ekonomskimi, socialnimi in političnimi razmerami, nedvomno narekuje
                  spremembo pravne ureditve, saj bi bila sicer lahko ogrožena učinkovitost pravnega
                  reda. Tudi varnostne razmere na Balkanu ter težnje po nekakšni obnovi Jugoslavije
                  nalagajo državi, da s pravno ureditvijo problematike dvojnega državljanstva
                  zagotovi optimalno varnost, pri čemer ji ni treba dokazovati morebitne prihodnje
                  nelojalnosti posameznikov. Nobena država svojega interesa ne podreja individualnim
                  interesom posameznikov v taki meri, da bi to utegnilo ogroziti učinkovitost njenih
                  ukrepov v morebitnih zaostrenih razmerah, bodisi ekonomskih, socialnih ali
                  političnih. V takih razmerah se mora država zanesti na brezpogojno pripravljenost
                  vsakega svojega državljana, da bo z izvajanjem zanj obremenjujočih obveznosti
                  pomagal svoji državi.</p>
               <p>Predloženi zakon na novo ureja pravno razmerje od nekega trenutka dalje in ne gre
                  torej za njegovo retroaktivnost. Vsi dvojni državljani so pridobili slovensko
                  državljanstvo, uveljavili pa so tudi druge pravice. Zakon jim ne jemlje nobene
                  pravice za nazaj, prav tako ne odpravlja dvojnega državljanstva za nazaj, saj bodo
                  tak status, namreč dvojno državljanstvo, imeli do roka, ki je opredeljen v zakonu.
                  Pri tem nikakor ne gre za poseganje v pridobljene pravice, saj ni mogoče izhajati
                  iz tega, da je dvojno državljanstvo pridobljena pravica. Posamezniku je potrebno
                  in možno omogočiti le eno državljanstvo, zato ni mogoče govoriti o kakršnemkoli
                  odvzemu pravice, če gre za kulminacijo istorodnih statusov. In za to pri dvojnem
                  državljanstvu gre.</p>
               <p>Zakon postavlja pred dvojne državljane Republike Slovenije le zahtevo, da se
                  izrecno, z opcijo ali z molkom, za naprej opredelijo za eno ali drugo
                  državljanstvo in s tem izrazijo svojo voljo o tem, kateri državi bodo v prihodnje
                  <q>"služili"</q> <stage>(pa tudi dobesedno)</stage> in ji izkazovali svojo pripravljenost
                  podrediti se vsem njenim predpisom, torej tudi tistim, ki so jim v morebitno
                  omejitev ali škodo. Taka izjava bi bila brez vsakega učinka, če njene resnosti ne
                  bi bili pripravljeni dokazati z odpovedjo svojemu prejšnjemu državljanstvu. Zato
                  mora izjavi slediti dokaz o prenehanju prejšnjega državljanstva, saj sama izjava
                  nima nobenega pravnega učinka in ne daje nobene garancije.</p>
               <p>Veljavnost prenehanja državljanstva za naprej je osnova in zagotovilo za
                  preprečitev poseganja v pridobljene pravice. Te osebe bodo imele državljanstvo
                  države, ki ga bodo izbrale. V Sloveniji bodo lahko uveljavljale druge pravice,
                  določene z ustavo in z zakoni. V predlogu zakona so upoštevana ustavna načela in
                  načela upravnega prava. Zakon ni diskriminatoren, saj zajema vse dvojne
                  državljane, ne glede na nacionalnost in ne glede na način pridobitve slovenskega
                  državljanstva. Zakon pa dopušča izjeme, toda le tiste, ki so utemeljene z
                  nacionalnim interesom. Sem spadajo Slovenci, za katere je bilo že nekajkrat z
                  odločitvijo politike opredeljeno, da jih je potrebno vezati na domovino tudi z
                  državljanstvom. S tako rešitvijo je dosežena konsistentnost z veljavnim zakonom o
                  državljanstvu in tudi s pred nedavno sprejeto novelo zakona.</p>
               <p>Prav zaradi navedene konsistentnosti predlog zakona o odpravi dvojnega
                  državljanstva vsebuje možnost izjemne ohranitve slovenskega državljanstva zaradi
                  nacionalnega interesa. S tem je možna drugačna rešitev za osebe, ki so po rodu
                  državljani Republike Slovenije, ali so slovensko državljanstvo pridobili po 13.,
                  13.a ali drugem odstavku 12. člena zakona o državljanstvu ter v drugih primerih,
                  ko bo obstajal nacionalni interes.</p>
               <p>Konsistentnost dokazuje tudi upoštevanje vseh načel, na katerih temelji zakon o
                  državljanstvu. Upoštevana so ustavna načela o enakosti, o pravici pritožbe in
                  drugih pravnih sredstvih, pravica do obveščenosti, upoštevana pa je tudi dolžnost
                  obveznega preprečevanja apatridnosti ali stanja, ko je nekdo ostal brez
                  državljanstva. Zakon se nanaša le na dvojne državljane in zato ne more nihče
                  ostati brez državljanstva zaradi tega zakona. Odločba o prenehanju slovenskega
                  državljanstva, zaradi katere bi oseba ostala brez državljanstva, bi bila nična,
                  saj zaradi dolžnosti, ki izhajajo iz mednarodih dogovorov o preprečevanju
                  apatridnosti, taka določba ne more biti izvršljiva. Argumenti, da bi lahko kdo
                  ostal brez državljanstva nimajo nobene pravne in stvarne podlage, saj se
                  predloženi predlog zakona nanaša le na osebe, ki imajo poleg slovenskega tudi tuje
                  državljanstvo. Argumenti o tem, po našem mnenju, temeljijo le na subjektivnih
                  občutkih posameznikov, ki dajejo tujemu, torej svojemu domačemu državljanstvu
                  večjo pomembnost kot slovenskemu, pa imajo morda zato občutek, da bodo ostali brez
                  državljanstva, če se bodo odpovedali tujemu, torej svojemu primarnemu.</p>
               <p>To so informacije, spoštovane poslanke in poslanci, ki sem jih želel povedati pred
                  začetkom obravnave našega predloga o odpravi dvojnega državljanstva. Hvala za
                  pozornost.</p>
            </sp>
            <sp xml:id="SDZ1-Redna-14-1993-11-29.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Šter. Predlog zakona je obravnaval Odbor za notranjo politiko
                  in pravosodje kot matično delovno telo. Prosim poročevalca, gospoda Pukla, da
                  predstavi mnenje odbora.</p>
            </sp>
            <sp xml:id="SDZ1-Redna-14-1993-11-29.sp6">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Naš odbor je obravnaval predlog odprave
                  dvojnega državljanstva, in to predvsem z vidika, da je Državni zbor Republike
                  Slovenije - mi sami - na seji 20.5.1993 naložil Vladi, da sprejme zakon o odpravi
                  dvojnega državljanstva. Menim, da smo takrat, ko smo se o tem odločali, ravnali v
                  skladu z voljo in željo večine državljanov, kot je včeraj pokazala anketa, kjer
                  preko 76% državljanov želi, da se dvojno državljanstvo odpravi.</p>
               <p>Pri obravnavanju smo se pravzaprav naslonili na dve oz. tri okoliščine, ki so se
                  nam zdela izredno važne, in sicer prva je to; da dvojno državljanstvo ni v nobeni
                  državi pravni institut, ki je zgrajen, ampak je posledica nenormalnega stanja,
                  katere vse države skušajo čimprej odpraviti ali omejiti ali pogodbeno urediti. Pri
                  tem vse države - tudi države, ki jim ni očitati manj kot na demokraciji - ravnajo
                  tako, da predpostavljajo interese države interesom oseb, ki imajo dvojno
                  državljanstvo in so zaenkrat še tudi tuji državljani. Dvojno državljanstvo ni
                  pravica, ni pravna kategorija, ampak je posledica okoliščin, ki do tega dvojnega
                  državljanstva pripeljejo. Dvojno državljanstvo moti pravni red vseh organiziranih
                  držav in ga je treba čimbolj omejiti, če že ne v celoti odpraviti. To je bilo prvo
                  izhodišče.</p>
               <p>Drugo izhodišče je bilo to, da pri odpravi dvojnega državljanstva ne sme priti do
                  tega, da katerakoli oseba postane apatrit; se pravi, da katerakoli oseba ostane
                  brez državljanstva.</p>
               <p>Z ozirom na ti dve izhodišči je naš odbor menil, da je zakon potreben in ga je
                  predlagal v sprejem, izrecno pa je naložil tudi predlagatelju, da v samem zakonu -
                  ne glede na to, da bi čakal na ničnost odločbe - montira oz. v sam zakon vzpostavi
                  določbo, po kateri ne bi moglo priti do primera, da lahko katerikoli dvojni
                  državljan postane apatrit, se pravi oseba brez državljanstva.</p>
               <p>Z večinskim stališčem smo sprejeli tudi izjemo, da izguba dvojnega državljanstva
                  ne velja za državljane Republike Slovenije po rodu. Seveda so tisti, ki so bili
                  proti tej določbi, opozarjali na ustavno določbo o enakosti vseh državljanov in
                  boste potem - spoštovane kolegice in kolegi - razmislili in se odločili, čeprav
                  gre za politično odločitev, bi pa bilo potrebno tudi upoštevati, da spoštujemo
                  zakone in pa tudi ustavo, ki ravno v tej smeri gotovo ni toliko jasna <stage>(po
                      mojem mnenju)</stage>, da bi lahko sklepali, da bi taka določba bila
                  protiustavna.</p>
               <p>Po našem sestanku so se pojavili še amandmaji, katere imate pred seboj in glede
                  katerih se  naš odbor ni posebej sestal, čeprav je to v soboto zvečer predlagal
                  predsedujoči dr. Lev Kreft. Ocenil sem, prvič, da je to nemogoče, sicer pa je to
                  nepotrebno, ker so naša stališča, kot jih imate v našem poročilu od 23.11.1993, od
                  ena do pet tako sformulirana, da je jasno in boste lahko to, kolegice in kolegi,
                  sami presodili, da teh amandmajev ne moremo podpirati, ker niso konsistentne z
                  našimi stališči.</p>
               <p>Že amandma, naj se zakon o odpravi dvojnega državljanstva ne sprejme, mislim, da
                  glede tega ni potrebno sklicevati posebej odbora, ker smo se odločili, da se naj
                  sprejme in da je primeren.</p>
               <p>Sklicevanje na to, da se naj sprejme stališče Sekretariata za pravosodje, je
                  vsebovano v 5. točki, variante so v 4. točki. Amandmaji, ki so vloženi po poslancu
                  Marjanu smo že smiselno na vseh sejah obravnavali in jih nismo sprejeli. Tu bo
                  prosta odločitev vas oz. nas vseh skupaj, s tem da predlagam, da upoštevate
                  osnovne sklepe odbora, kot smo jih predlagali v stališčih in sklepih na strani tri
                  našega poročila od 23.11.1993. Hvala lepa.</p>
            </sp>
            <sp xml:id="SDZ1-Redna-14-1993-11-29.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Puklu kot poročevalcu odbora. Želi besedo predstavnik
                  Sekretariata za zakonodajo in pravne zadeve. Prosim, gospod Baškovič.</p>
            </sp>
            <sp xml:id="SDZ1-Redna-14-1993-11-29.sp8">
               <speaker>MILAN BAŠKOVIČ:</speaker>
               <p>Hvala lepa. Naša stališča oz. naše mnenje se pojavlja v poročilu odbora; tudi v
                  stališčih se potem odsev naših mnenj pokaže, poleg tega pa vidim, da se z njim
                  ukvarja tudi predlagatelj in tudi v načelni razpravi predstavnik odbora, ki je
                  pravkar poročal. Izjemoma se bom poslužil pravice, da govorim že na začetku, ker
                  to ni moj običaj; mi delujemo z mnenji, ki jih dajemo pismeno, toda čutim potrebo,
                  da nekatere stvari vendarle pojasnim, ker mislim, da so vredne pozornosti.</p>
               <p>Naše mnenje je namreč bilo delno upoštevano. V nekaterih stvareh smo smiselno
                  vendarle pokazali nekatere probleme, ki se potem obrazlagajo kot aktualni, v neki
                  bistveni stvari pa se ne razumemo oziroma je bilo naše opozorilo nekako <q>"z levo
                  roko"</q> odpravljeno, mislim pa, da je temeljnega pomena glede ustavno pravnega,
                  političnega in vsestranskega ocenjevanja tega zakona.</p>
               <p>Tukaj bi se samo ozrl na poročilo odbora z dne 10.11.1993, na drugi strani. Začel
                  bom to razpravo, ki ne bo dolga in pravi takole: "Glede na medsebojno razmerje med
                  spremembami zakona o državljanstvu in tem zakonom <stage>(se pravi tem, o dvojnem
                     državljanstvu)</stage> je bilo v pojasnilu rečeno, da je v noveli zakona o
                  državljanstvu že urejeno vprašanje dvojnega državljanstva za osebe, ki
                  državljanstva še niso pridobile in bodo zanj zaprosile. Torej za bodoče.<q>" To je
                  dobeseden citat! In naprej: "</q>Predloženi zakon pa rešuje to vprašanje za nazaj,
                  vendar ne v smislu retroaktivnosti." To je drugi del tega stavka in je dobesedno
                  tako napisan - namreč to, da gre za nazaj, vendar ne retroaktivno. To je fenomen,
                  ki je tu podan, ki ga je treba obravnavati in ga tudi razčistiti. Enako tudi
                  izzveni pojasnilo predlagatelja, ki je danes govoril v uvodnem delu k temu zakonu.
                  V tem je tudi jedro problema, ki ga skušam nekoliko bolj predstaviti in na žalost
                  ni zadosti razčiščen, čeprav smo mi nanj pravočasno opozorili.</p>
               <p>Torej, da učinkuje ta zakon za nazaj, je bilo v tem smislu nedvoumno izraženo,
                  vendar pa se pri tem izpostavlja dodatno in zelo pomembno ustavno-pravno
                  vprašanje, tisto bistveno: ali se s tem posega v pridobljene pravice? Na to smo mi
                  opozarjali - direktno ali po ovinku. Če bi bil odgovor pozitiven, bi seveda šlo za
                  kršitev nedvoumne določbe ustave, ki prepoveduje poseganje v pridobljene pravice.
                  V tem primeru gre za pravno zelo zanimiv in tudi težak primer. Namreč, novi
                  državljani so pridobili naše državljanstvo z odločbami državnih organov po
                  ustreznih, zakonsko predvidenih postopkih in ob tedaj veljavnih zakonskih pogojih.
                  Zakon o državljanstvu je zahteval odpust iz dotedanjega državljanstva za
                  pridobivanje državljanstva z naturalizacijo, pri čemer je tudi način izkazovanja
                  odpusta in roke za prenehanje drugega državljanstva postavil tako, da je upošteval
                  neurejena medsebojna meddržavna razmerja na tleh nekdanje skupne države. Zakon pa
                  je hkrati naredil veliko izjemo za državljane druge republike, ki so pridobili
                  državljanstvo po členu 40. Za te je bil edini pogoj, da so v šestih mesecih dali
                  prošnjo za državljanstvo.</p>
               <p>Pravno-politične in druge razloge za tako rešitev ne bi navajal, ker so bili
                  takrat objavljeni, znani in jih poznamo. S pravnega vidika pa je morda posebej
                  omeniti zavezo naše države, ki je bila dana v 13. členu ustavnega zakona za
                  izvedbo temeljne listine o samostojnosti in neodvisnosti Republike Slovenije.
                  Položaj državljanov drugih republik, ki so na dan plebiscita imeli stalno
                  prebivališče v Sloveniji, je bil s tem ustavnim zakonom načelno zagotovljen na
                  ustavni ravni, zakon o državljanstvu pa je bil samo njegova konkretizacija.</p>
               <p>Takratni prosilci za državljanstvo Republike Slovenije so dobili državljanstvo po
                  ustavno in zakonsko definiranem pogoju. Odločbe državnih organov so bile izdane
                  legitimno in so pravnomočne. Po teh odločbah so dobili kot državljani tudi vse
                  druge pravice in obveznosti, ki iz tega statusa izhajajo.</p>
               <p>Po moji oceni predlagani zakon neposredno posega v tak položaj, legitimno izdane
                  odločbe bodo ponovno preizkušene, ob zahtevah, ki jih naknadno postavlja nov zakon
                  in tudi z novimi sankcijami, ki jih prej ni bilo. Namreč, s končno posledico, da
                  tudi ta odločba o državljanstvu ne bo več pravnoveljavna. To je šolski primer
                  učinkovanja in poseganja v pridobljene pravice, vsaj po teoriji, naši in
                  mednarodni.</p>
               <p>Opravičilo za dvojno državljanstvo ne more biti pridobljena pravica, je pravno
                  zamenjava teme. Gre za naše državljanstvo, dano po veljavni zakonodaji, ob
                  ustavnih garancijah. Prizadeti prosilci ob svoji odločitvi za naše državljanstvo
                  niso bili postavljeni pred tako izbiro, kakršno je zdaj naknadno postavil
                  predloženi zakon. V tem je srž te ustavnopravne problematike in tega problema.
                  Določba 155. člena ustave o prepovedi retroaktivnosti je v tesni povezavi z 2.
                  členom ustave, ki govori o pravni državi. Pravna država s prepovedjo poseganja v
                  pridobljene pravice zagotavlja pravno varnost. To je načelo vseh modernih
                  demokratičnih držav.</p>
               <p>V zvezi s tem bi samo citiral, kaj je bilo v naši ustavi napisanega oziroma, kaj
                  je v obrazložitvi ustave in tega člena takrat ustavna komisija napisala, ko govori
                  o retroaktivnem učinkovanju in o prepovedi poseganja v pridobljene pravice.
                  Dobesedno tako piše: <q>"Ta izjemno demokratična in za pravno državo pomembna ustavna
                  določba seveda zahteva, da se pravno-politično in strokovno opredelita pojem in
                  vsebina tako imenovanih pridobljenih pravic. Pri tem je jasno, da se tistim
                  subjektom, ki so že nosilci pravno pridobljenih pravic, te ne smejo omejevati ali
                  odvzeti"</q>. To so elementi, ki jih moram predstaviti zaradi tega, ker je naša služba
                  dolžna opozoriti na ustavno-pravno problematiko; če bi ta problem zamolčali, bi
                  ravnali proti nalogam naše službe.</p>
               <p>Želeli smo samo doseči, da se o tem razpravlja, da se angažira ustrezne
                  inštitucije in strokovnjake, če bi se smatralo, da je ta problem pravno zavozlan
                  in težaven - mislim, da je. Žal, se to ni razčiščevalo. Razlage, ki so bile dane,
                  mislim, da še terjajo dodatnih preverjanj; žal mi je, da v stališčih in predlogih
                  odbora to ni našlo nobenega pravega odziva, vsaj kot smer proučevanja.</p>
               <p>V zvezi s tem opozarjam na predlog poslanca Maksimiljana Lavrinca, ki predlaga, da
                  predlagatelj za drugo obravnavo upošteva pripombe Sekretariata za zakonodajo v
                  celoti in ne le tiste redakcijske, ki so posebej v stališčih izpostavljene. Hvala
                  lepa.</p>
            </sp>
            <sp xml:id="SDZ1-Redna-14-1993-11-29.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču kot predstavniku sekretariata. Gospod Pukl, ni
                  replike, potem boste imeli besedo. Besedo dajem predstavnikom poslanskih skupin.
                  Gospod Štefan Matuš kot prvi predstavnik Slovenske ljudske stranke.</p>
            </sp>
            <sp xml:id="SDZ1-Redna-14-1993-11-29.sp10">
               <speaker>ŠTEFAN MATUŠ:</speaker>
               <p>Hvala za besedo. Spoštovani! 19.3. letošnjega leta smo poslanci Slovenske ljudske
                  stranke Vladi poslali pobudo za uvedbo moratorija za izdajo slovenskih
                  državljanstev, da se s tem prepreči nadaljnje  naraščanje dvojnih državljanov. Ker
                  ni bilo odgovora v doglednem času, smo takrat poslanci vložili predlog zakona o
                  spremembah in dopolnitvah zakona o državljanstvu, ki bi začasno reševal to
                  problematiko. Na 8. seji smo ta zakon tudi obravnavali, ga takrat vrnili v
                  osnutek, na podlagi katerega je potem bil pripravljen nov zakon o spremembah in
                  dopolnitvah zakona o državljanstvu in sprejet sklep, da mora Vlada pripraviti
                  zakon o odpravi dvojnega državljanstva. Zato lahko poslanska skupina Slovenske
                  ljudske stranke z zadovoljstvom ugotavlja, da je zakon kljub proceduralnim
                  zapletom prišel na dnevni red te seje v prvi obravnavi.</p>
               <p>Ker se je tako liberalno, celo, če uporabim malo bolj grobo besedo, politično
                  brezglavo podelilo 165 tisoč oziroma 170 tisoč državljanstev po 40. členu, in s
                  tem istočasno tudi status dvojnega državljana, kar v naši presega 9% državljanov,
                  kar je že tri do štirikrat več, kar tolerirajo evropske države, ko se  na te
                  evropske države tako radi sklicujemo, ki to tolerirajo v mejah 2 do 3% in še tega
                  dopuščajo izključno v prid svojim ekonomskim interesom države. To pomeni, da ga
                  praktično pridobijo le državljani, ki so sprejeti v državljanstvo zaradi - lahko
                  opredelim ta pojem - zaradi nacionalnega interesa, znanosti, kulture itd.</p>
               <p>Pri nas je šla zadeva drugo pot, in to politično napako rešuje ravno  ta
                  predlagani zakon. V poslanski skupini menimo, da je v nacionalnem interesu, da to
                  vprašanje čimprej na zadovoljiv način tudi razrešimo. Interes zmanjšanja števila
                  bipatridov je jasno izražen v celotni Zahodni Evropi in bi bilo celo
                  protislovensko razmišljanje, če se ne bi zavzemali za tak zakon, ki odpravlja tak
                  privilegiran položaj posameznikov. S sprejetjem tega zakona se bo dokončno uredil
                  status državljanov, ki so slovensko državljanstvo dobili brez predhodnega
                  prenehanja prejšnjega državljanstva.</p>
               <p>Predlagani zakon, ki ga obravnavamo, odpravlja dvojno državljanstvo in s tem
                  uveljavlja aktiven odnos med posameznikom in državo. Onemogoča nadaljnje zlorabe v
                  korist dvojnih državljanov, zagotavlja večjo notranjo in zunanjo varnost, konec
                  koncev pa je to tudi izvajanje suverenosti na področju naše države. Zakon
                  zagotavlja možnost izbire, za katero državljanstvo se bo dvojni državljan odločil:
                  ali za slovensko ali za svoje prejšnje, ki ga je še obdržal.</p>
               <p>Poslanska skupina ima pri predlogu nekatere pripombe,  za katere mislimo, da bi
                  jih predlagatelj moral upoštevati pri pripravi zakona za drugo branje. V 7. členu
                  se navajajo tako imenovani upravičeni razlogi oziroma razlogi zamude rokov, kar je
                  po našem mnenju nesprejemljivo, kajti menimo, če dvojni državljan hoče ali želi
                  obdržati samo slovensko državljanstvo, bo to storil tudi v zakonsko predpisanem
                  roku. Manipulacije oziroma manipulatorji bodo tako ali tako čakali do zadnjega
                  dne, na podoben način, kot je bilo to storjeno pri podeljevanju državljanstva po
                  40. členu.  Zato poslanska skupina predlaga črtanje tega člena.</p>
               <p>V 4. členu, ko gre za predložitev dokazov o prenehanju državljanstva tuje države,
                  je rok za to dve leti od podane izjave do predložitve dokaza predolg. Predlagamo
                  rok največ eno leto, kajti menimo, da je to dovolj dolga doba, če štejemo dejstvo,
                  da se odpusti v teh državah iz katerih v glavnem, ne trdim vsi, prihajajo dvojni
                  državljani sorazmerno lahko, celo za denar se da kupiti vse po hitrem
                  postopku.</p>
               <p>Podpiramo pa variantni predlog, da zakon začne veljati s 1.1.1994, v kolikor bo
                  dobil večinsko podporo, vendar to je rok oziroma vprašanje procedure, če bomo
                  uspeli do 1.1.1994 zakon uveljaviti oziroma sprejeti.</p>
               <p>Na koncu naj se še enkrat zavzamem za zakon, kajti dvojno državljanstvo ima za
                  države izrazito negativne posledice v pogledu vojaške obveznosti, diplomatske
                  zaščite, dolžnosti sprejemanja v primeru repatriacije, sklicevanje na določeno
                  državljanstvo pri raznih kriminalnih dejanjih, nakup nepremičnin in tako dalje. V
                  končni fazi lahko zaradi vseh teh negativnih posledic pride tudi do sporov med
                  državami, kar se v svetu tudi dogaja.</p>
               <p>Mislim, da sem navedel samo nekaj najbolj izrazitih dejstev, zakaj je potrebno
                  reševati to problematiko. In zato tudi ta zakon podpiramo, predlagatelju pa
                  predlagamo, da upošteva naša stališča. Istočasno pa bi predlagal še dodatni sklep
                  oziroma dopolnjevalni predlog k predlogu zakona o odpravi dvojnega državljanstva,
                  ki se glasi:</p>
               <p><q>"Državni zbor nalaga predlagatelju, da se rok o predložitvi dokaza o prenehanju
                  tujega državljanstva v 4. členu skrajša na eno leto."</q></p>
               <p>Povedal pa bi še svoje mnenje glede nastopa mojega predgovornika. Mislim, da si je
                  moj predgovornik pooblastil preveč pravic in izdal preveč mnenj. Hvala lepa.</p>
            </sp>
            <sp xml:id="SDZ1-Redna-14-1993-11-29.sp11">
               <speaker>PODPREDSEDNIK VLADIMIR TOPLER:</speaker>
               <p>Mislim, gospod Matuš, da lahko svoje mnenje povem kot poslanec. Prosim še, če
                  sklep pisno vložite, da bomo lahko potem razdelili poslancem na klop. Je že
                  vložil? Hvala.</p>
               <p>Besedo dajem gospodu Lapu. Prosim.</p>
            </sp>
            <sp xml:id="SDZ1-Redna-14-1993-11-29.sp12">
               <speaker>SAŠO LAP:</speaker>
               <p>Hvala za besedo. Spoštovani! V svojem imenu in v imenu Slovenske nacionalne
                  desnice bom poskušal razložiti te naše štiri sklepe, ki jih predlagam, o odpravi
                  dvojnega državljanstva in ne bi delal kakšnega posebnega uvoda.</p>
            </sp>
            <sp xml:id="SDZ1-Redna-14-1993-11-29.sp13">
               <speaker>PODPREDSEDNIK VLADIMIR TOPLER:</speaker>
               <p>Gospod Sašo Lap, kolegi poslanci iz vaše poslanske skupine sprašujejo, ali
                  govorite v imenu Samostojne poslanske skupine, ne v imenu Slovenske nacionalne
                  desnice?</p>
            </sp>
            <sp xml:id="SDZ1-Redna-14-1993-11-29.sp14">
               <speaker>SAŠO LAP:</speaker>
               <p>Povedal sem, da v svojem imenu ...</p>
            </sp>
            <sp xml:id="SDZ1-Redna-14-1993-11-29.sp15">
               <speaker>PODPREDSEDNIK VLADIMIR TOPLER:</speaker>
               <p>Ne! Sedaj ste predstavnik Samostojne poslanske skupine, drugače boste govorili
                  potem kot poslanec.</p>
            </sp>
            <sp xml:id="SDZ1-Redna-14-1993-11-29.sp16">
               <speaker>SAŠO LAP:</speaker>
               <p>Bom govoril kot poslanec.</p>
            </sp>
            <sp xml:id="SDZ1-Redna-14-1993-11-29.sp17">
               <speaker>PODPREDSEDNIK VLADIMIR TOPLER:</speaker>
               <p>Dobro. Besedo dajem potem gospe Viki Potočnik kot predstavnici
                  Liberalno-demokratske stranke.</p>
            </sp>
            <sp xml:id="SDZ1-Redna-14-1993-11-29.sp18">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Skoraj nevarno je predstaviti stališča naše
                  poslanske skupine, glede na anketo, ki jo je izvedla Televizija, in glede na
                  politični uvod, ki ga je dal predlagatelj k temu zakonu. Stališča so pa
                  naslednja:</p>
               <p>Po naši oceni je predlog zakona o odpravi dvojnega državljanstva v osnovi sporen
                  zato, ker odpravlja dvojno državljanstvo za nazaj. Vlada se v obrazložitvi zakona
                  sklicuje na druge evropske države, ki da ne dovoljujejo dvojnega državljanstva;
                  eksplicitno se omenjajo samo Nemčija, Italija in Avstrija. Vendar pa ne pove, da
                  te države dvojnega državljanstva niso odpravljale za nazaj, ampak so ga regulirale
                  v naprej - torej za tiste osebe, ki bi zaprosile za državljanstvo po sprejemu
                  aktov, ki ne dovoljujejo dvojnega državljanstva. Predlagani zakon je sporen celo z
                  ustavnega vidika. Ustava Republike Slovenije namreč v 155. členu določa, da imajo
                  lahko zakonske določbe učinek za nazaj le, če to zahteva javna korist in če se s
                  tem ne posega v že pridobljene pravice. Zdi se mi, da na to korektno opozarja
                  Sekretariata za zakonodajo in danes v svojem uvodu tudi že predstavnik. Vlada ni
                  predložila nobenega dokaza uradne ali znanstvene statistike za številke, ki jih
                  navaja. Samo dejstvo, da so po 40. členu zakona prosilke in prosilci dobili
                  državljanstvo Republike Slovenije brez odpusta iz prejšnjega državljanstva namreč
                  še ne pomeni, da vsi ti dejansko imajo dvojno državljanstvo. Iz podatkov, s
                  katerimi želi Vlada utemeljiti svoj predlog, tudi ni mogoče ugotoviti strukture
                  dvojnih državljanstev, koliko ljudi ima kot tuje državljanstvo italijansko,
                  madžarsko in tako naprej. Tudi ne drži trditev Vlade, da se bo z uveljavitvijo
                  tega zakona zmanjšal pritisk na državljanstvo Republike Slovenije. Ta zakon nima
                  prav nobene zveze z možnostjo pridobitve slovenskega državljanstva v prihodnje,
                  saj zadeva samo ljudi, ki že imajo to državljanstvo. Zaradi te konceptualne sporne
                  rešitve zakon tudi ni notranje konsistenten, saj bistveno prizadene pravno varnost
                  določene skupine državljank in državljanov Slovenije, hkrati pa jih postavlja v
                  ponižujoč položaj, ko morajo dejansko ponovno prositi za nekaj, kar so v skladu z
                  zakonodajo Republike Slovenije že pridobili, in na podlagi česa so si v zadnjih
                  dveh letih že uredili življenje. Že sam sprejem zakona o odpravi dvojnega
                  državljanstva pomeni dvoletno stigmatizacijo oseb, ki zanje predpostavlja, da
                  imajo dvojno državljanstvo.</p>
               <p>Ko govorimo o nekonsistentnosti, je treba reči tudi to, da niti ta zakon niti
                  zakon o spremembah zakona o državljanstvu, ki je že bil v postopku sprejemanja, ne
                  bo odpravil dvojnega državljanstva. Tudi tako spremenjena zakonodaja bo še vedno
                  omogočala, da tisti, ki imajo državljanstvo Republike Slovenije, pridobijo še
                  drugo državljanstvo. Kako si Vlada predstavlja izvedbo tega zakona, na osnovi
                  katerih podatkov bo pristojni organ odločil, komu mora po poteku zakonskega roka
                  odvzeti državljanstvo Republike Slovenije, če recimo oseba <q>"XX"</q> niti ne ve, da ima
                  poleg slovenskega še kakšno drugo državljanstvo; ali če ne bo podala izjave o tem,
                  da želi obdržati samo slovensko državljanstvo. Obenem pa Republika Slovenija ne
                  razpolaga s podatki o tem, katere državljanke in državljani Republike Slovenije
                  imajo dvojno državljanstvo. Odvzeti državljanstvo nekomu na osnovi predpostavke,
                  da ima dvojno državljanstvo, bi pomenilo kršenje vseh pravnih norm. Priznavamo, da
                  je dvojno državljanstvo lahko problem, priznavamo, da je legitimno to vprašanje
                  urejati v naprej, če pa se ugotovi, da je država v preteklosti naredila napako, za
                  njo ne smejo plačevati državljanke in državljani. Slovenija je leta 1991 sprejela
                  tak zakon o državljanstvu, kakršnega je tudi zato, da bi se prikupila Evropi.
                  Očitno je nekaterim vseeno kako bo ta ista Evropa, na retroaktivno spreminjanje
                  pravnega statusa ljudi in poseganja v že pridobljene pravice reagirala zdaj, ko je
                  Slovenija postala članica Sveta Evrope.</p>
               <p>Iz vseh navedenih razlogov poslanska skupina Liberalno demokratske stranke tega
                  zakona ne bo podprla.</p>
            </sp>
            <sp xml:id="SDZ1-Redna-14-1993-11-29.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Vika Potočnik. Besedo dajem gospodu Potrču kot predstavniku
                  Združene liste social-demokratov.</p>
            </sp>
            <sp xml:id="SDZ1-Redna-14-1993-11-29.sp20">
               <speaker>MIRAN POTRČ:</speaker>
               <p>Hvala lepa. Najprej, gospod predsedujoči, da ne bom pozabil, bi rad opozoril, da v
                  pregledu, ki smo ga dobili 29. novembra, ni dopolnjevalnih predlogov k stališčem,
                  ki smo jih v imenu poslanske skupine vložili 11. novembra <stage>(imam štampiljko
                     in žig)</stage> in bi lepo prosil, da se v pregledu dopolnijo, ker drugače bo
                  nekompleten in bomo eventualno zadrževali z odločanjem.</p>
            </sp>
            <sp xml:id="SDZ1-Redna-14-1993-11-29.sp21">
               <speaker>PODPREDSEDNIK VLADIMIR TOPLER:</speaker>
               <p>Bomo dopolnili in se bomo potrudili, gospod Potrč.</p>
            </sp>
            <sp xml:id="SDZ1-Redna-14-1993-11-29.sp22">
               <speaker>MIRAN POTRČ:</speaker>
               <p>Hvala lepa. Poslanci Združene liste soglašamo, da je razprava o dvojnem
                  državljanstvu tudi za razmere v Sloveniji aktualna. Slovenija lahko in mora, tudi
                  v skladu z mednarodno prakso, zaradi svoje majhnosti, geopolitičnega in
                  gospodarskega položaja omejiti preveliko število dvojnih državljanov. Mislimo pa,
                  da je razprava o tem zelo različna in pogojena v odvisnosti od tega, ali o tem
                  vprašanju razpravljamo ob ureditvi zakona o državljanstvu, ali dvojnem
                  državljanstvu za v naprej, ali pa razpravljamo, in to je direkten naslov zakona, o
                  odpravi dvojnega državljanstva. Torej, o dvojnem državljanstvu, ki po trditvah
                  zakonodajalca ta moment obstoja in ga je nujno potrebno odpraviti s tem, da
                  pridobi takšna oseba samo eno državljanstvo, ali slovensko ali neke tuje
                  države.</p>
               <p>Temeljni kriterij, ki sem ga že omenil, ko smo prvič razpravljali o drugem
                  vloženem zakonu o odpravi dvojnega državljanstva za ureditev tega vprašanja,je za
                  Združeno listo sledeč: da zakon, ki bi uredil vprašanje dvojnega državljanstva,
                  posledično ne sme izničiti naših obljub ob osamosvojitvi in da ne sme izničiti
                  konkretnih pravnih dejanj, ki so na podlagi ustavnih določb in zakonov bile
                  opravljene in na podlagi katerih so državljani z odločbami določene pravice
                  pridobili.</p>
               <p>Zaradi tega se za nas postavlja utemeljeno in najresneje ustavno-pravno vprašanje,
                  o katerem je govoril tudi gospod Milan Baškovič in pred menoj kolegica Vika
                  Potočnik. Najmanj kar je mogoče ob tem reči je, da je povsem utemeljena tudi
                  trditev, da to pomeni retroaktivni poseg v pridobljene pravice. Dokler ni zelo
                  temeljito to vprašanje preučeno, je razprava o tem zakonu gotovo samo nabita s
                  čustvi in političnimi opredelitvami, bo pa pomenila za odločitev Državnega zbora,
                  ob takšni ali drugačni večini zelo nevaren politični prejudic, ki ima lahko
                  pomembne posledice ne samo za neko večjo ali manjšo skupino državljanov, ampak
                  tudi  za mednarodni položaj in ugled naše države. Menimo zato, da bi ob tem in o
                  tem vprašanju na vsak način morali mnogo temeljiteje spregovoriti, kot je bilo to
                  spregovorjeno doslej.</p>
               <p>Drugo naše temeljno izhodišče je bilo, da tudi če bi za to bile ustavne možnosti,
                  takšen zakon v nobenem primeru ne bi mogel imeti za posledico, da bi dvojni
                  državljani kakorkoli ostali brez državljanstva in to stališče je povzela tudi
                  Komisija za pravosodje in notranjo politiko in z njim soglašamo. Vendar bi radi
                  povedali, da ob tem mislimo ne samo na neke teoretične, ampak tudi na praktične
                  posledice. Ker praktična posledica pomeni ne samo odpoved nekega državljanstva ali
                  izjava o tem, da boš drugo državljanstvo sprejel, hkrati pa nezmožnost, da bi neko
                  drugo pravico realiziral. Mi danes lahko rečemo, da se kdorkoli opredeli, če je
                  dokazano dvojni državljan zato, da pač ne želi optirati za slovensko
                  državljanstvo. Najbrž pa bodo še nekaj časa glede na razmere v drugih državah, ki
                  so nastale na tleh bivše Jugoslavije, marsikje vprašanje, ali je eventualno opcijo
                  ta trenutek za državljanstvo Bosne in Hercegovine, za katero ne vemo, ali obstaja
                  ali ne - mednarodno pravno obstaja, saj je sprejeta celo v organizacijo Združenih
                  narodov - koliko pa dejansko obstaja pa ima dejansko vsak od nas najmanj zelo
                  mešane občutke. Dejansko vemo, da je ta trenutek ni, ker  se oblast nad celotnim
                  ozemljem ne uresničuje, da ne govorim še o drugih grozodejstvih, ki se na tleh te
                  države pojavljajo. In kako, recimo, to državljanstvo uveljaviti? Ali je kaj realno
                  sploh mogoče ali ne, najbrž so kakšni primeri še za kakšno drugo državo. Zato se
                  nam zdi in smo prepričani, da je to vprašanje nujno potrebno predhodno ponovno in
                  kot drugo vprašanje najtemeljiteje preučiti.</p>
               <p>Tretje. Rad bi povedal nekaj problemov, glede katerih mislimo, da bi jih morali,
                  preden se je mogoče resno odločati o tem zakonu, preučiti, tudi če bi prvi dve
                  vprašanji lahko bili kolikor toliko zadovoljivo rešeni. Eno od teh vprašanj je,
                  ali  ima Republika Slovenije res evidenco o dvojnih državljanih in na kakšni
                  podlagi in ali gre le za oceno 170.000 dvojnih državljanov? Ne trdim ne eno ne
                  drugo. Seveda je pa vprašanje, ali je predpostavka, kakršno smo sprejeli, da je
                  vsak, ki je pridobil državljanstvo Republike Slovenije na podlagi 40. člena, res
                  dvojni državljan in ali vemo natančno še katere države, kot so bile verjetno
                  nekatere predpostavke zakona o državljanstvu slabe za obstoj slovenskega
                  državljanstva, saj sicer ne bi imeli  na desetine konkretnih primerov, ker smo vsi
                  ugotavljali, da je nekdo bil prepričan, da je državljan Republike Slovenije, pa je
                  zaradi nekih predpisov, ki so veljali 30 let nazaj in jih on ni poznal, naenkrat
                  ni mogel dobiti potrdila, da je državljan, je pa tukaj živel ne vem koliko let. To
                  so bile desetine primerov. Mislim, da ne želimo, da bi se nam desetine ali stotine
                  primerov na podoben način v tem drugem primeru pojavljale.</p>
               <p>Drugo. Gre za to, ali lahko govorimo o tem, da res vsi prizadeti vedo, da so
                  dvojni državljani ali ne. Mislim, da je to nujna predpostavka, da se nam ne bi
                  dogodilo to, o čemer sem prej govoril.</p>
               <p>In tretje. Mislim, da bi morali naši organi imeti podatke in jih Državnemu zboru
                  tudi sporočiti, kakšni so sploh pogoji in kakšne so možnosti eventualnega
                  prenehanja državljanstva v novi državi bivše Jugoslavije, če bi se tudi kakšen od
                  dvojnih državljanov za to opredelil. Jaz bi te informacije želel vedeti, želel bi
                  jih dobiti povsem konkretno od države do države, ki na teh tleh nastaja, ker
                  mislim, da je šele na tej podlagi mogoče o tem govoriti. Nisem tisti, ki bi
                  govoril, da poznam vse ureditve in tudi ne ureditev, kakršna je sedaj na Hrvaškem,
                  v Bosni in t.i. Jugoslaviji, ne trdim, da to poznam, ampak obstajajo informacije
                  oz. so govorice, da ponekod enostavno odpoved državljanstva ni mogoča, da ti je ne
                  dajo. Gotovo je situacija taka, da je marsikje zaradi nefunkcioniranja države ta
                  trenutek ne moreš dobiti, tudi če bi formalno takšen predpis obstajal. In kako naj
                  se v takih primerih predlog zakona realizira?</p>
               <p>Končno mislimo, da bi v tem primeru morali tudi vedeti, ali - glede na predpise
                  teh držav, pa tudi mednarodne konvencije - obstaja v primeru odpovedi
                  državljanstva za te osebe kakršna koli sankcija oz. posledica in kako se bodo te
                  sankcije oz. posledice medsebojno z meddržavnimi pogodbami urejale? Gre gotovo in
                  najmanj za pravice iz delovnega razmerja, gre za pravice do premoženja, gre za
                  pravico dedovanja in podobno. Če so za vse to zanesljivi odgovori, bi jih želel
                  vedeti. Preden pa teh odgovorov ni, je o tem zakonu seveda nemogoče
                  razpravljati.</p>
               <p>Naslednje. Dokler odgovori na to niso dani, menimo, da v zakonu predlagani roki ne
                  morejo biti ustrezni, saj je najbrž prevelik optimizem, da bodo v tem času že
                  dosežene razmere, ki bodo omogočale normalizacijo v vseh teh državah, da bo v tem
                  času že prišlo tudi do eventualnega sklepanja dvostranskih sporazumov z vsemi
                  njimi in do recipročnega urejanja vseh vprašanj. V nasprotnem primeru, če tudi
                  tega zadnjega, recipročnosti ni, ima lahko to določene posledice tudi za slovenske
                  državljane, ki imajo samo to državljanstvo, pa imajo eventualno kakšne interese
                  bodisi na podlagi dela, ali na podlagi premoženja, dedovanja ipd. v katerikoli od
                  teh držav. Mislim, da je najbrž prav tudi o tem razmišljati.</p>
               <p>Omenil bi še eno vprašanje, na katerega v tem zakonu odgovora enostavno nimam.
                  Čeprav je zakon napisan in čeprav je tudi v uvodu s strani Vlade bilo povedano,
                  kot da je to nek načelen zakon, ki ureja vsa vprašanja, je po mojem dejansko
                  napisan konkretno samo zaradi realizacije državljanstva po 40. členu in drugih
                  primerov pravzaprav tudi ne rešuje. Recimo, prav gotovo ne rešuje primerov, če si
                  kdo od slovenskih državljanov in kasneje pridobi kakšno državljanstvo druge
                  države. V tem primeru bomo tudi imeli dvojnega državljana, ki pa bo imel najprej
                  in originarno slovensko državljanstvo, kasneje pa bo pridobil iz takih ali drugih
                  interesov tudi državljanstvo neke druge države. 1. člen, ki zahteva, <q>"da se
                  izjasni v 60 dneh od uveljavitve zakona"</q>, za njega ne more veljati, ker se to
                  lahko zgodi tudi 6 mesecev in prvi dan po uveljavitvi zakona, ali kdaj koli
                  kasneje. In mnogi drugi taki primeri so.</p>
               <p>Iz navedenih razlogov je naše mnenje, da je prav, da zahtevamo od predlagatelja,
                  da ponovno prouči vsa pravna in praktična vprašanja in da po njihovi proučitvi in
                  seznanitvi z njimi v Državnem zboru ponovno pride s predlogom zakona o ureditvi
                  ali odpravi dvojnega državljanstva. Podrejeno pa smo, ob delnem upoštevanju naših
                  mnenj predlagali še nekaj dopolnilnih stališč k predlogu stališč in sklepov, ki
                  jih je dal odbor, pod pogojem, da bi te prve opcije, za katere se zavzemamo,
                  Državni zbor ne sprejel, in ko bomo o predlogih stališč in sklepov govorili, bomo,
                  če je potrebno, te naše opredelitve posebej tudi utemeljili. Hvala.</p>
            </sp>
            <sp xml:id="SDZ1-Redna-14-1993-11-29.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Potrč. Besedo dajem gospodu Šešerku kot predstavniku Zelenih -
                  Ekološko socialne stranke.</p>
            </sp>
            <sp xml:id="SDZ1-Redna-14-1993-11-29.sp24">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovane dame in gospodje! Zeleni v različnih
                  deželah imajo naklonjen odnos do dvojnega državljanstva in takšno stališče ima
                  tudi naša stranka. Kar zadeva dvojno državljanstvo, smo mnenja, da to ni nekaj
                  negativnega. Lahko so z njim povezane določene zlorabe, vendar je naše stališče,
                  da v primeru zlorab se vsaka od teh zlorab dogaja na nekem konkretnem področju in
                  jo je treba z zakonodajo na tistem področju preprečiti. Rad bi opozoril tudi na
                  to, da je v knjigi o vojni za osamosvojitev Slovenije nek detajl, kjer se je
                  nekdo, ki mu je ime Milorad, v nekem štajerskem kraju, na drugi ali tretji dan
                  vojne, z majhno skupino 15-ih teritorialcev postavil v bran motorizirani koloni
                  JLA in z izrednim osebnim junaštvom pomagal ustaviti to kolono, jo onemogočiti in
                  je pokazal, da je treba spoštovati vsakega državljana Slovenije, ki lahko, tako
                  kot drugi, žrtvuje za slovenski narod in za slovensko državo vse najdražje, kar
                  premore. Če bi vse evropske in druge države sprejele tako zakonodajo, kot jo imamo
                  mi ta trenutek na mizi, bi nastale težave za mnoge Slovence, ki živijo po svetu in
                  imajo državljanstva različnih zahodno-evropskih držav, bi nastale zanje težave, na
                  katere so, ob prejšnji fazi obravnavanja dvojnega državljanstva ti že
                  opozarjali.</p>
               <p>Zdaj imamo tu spremenjen predlog, po katerem naj bi se to vprašanje na nek način
                  uredilo, vendar glavna hiba te ureditve je ta, da bi se ti Slovenci, ki želijo
                  ohraniti državljanstvo Republike Slovenije, pa so pridobili državljanstva
                  različnih drugih držav, v primeru, če bi te druge države sprejele enako
                  zakonodajo, kot jo zdaj sprejema Slovenija ta trenutek, morali odpovedati
                  slovenskemu državljanstvu; tega pa izrecno ne želijo in so nas na to vseskozi
                  opozarjali. Slabost tega predloga, ki je tu pred nami, je v tem, da mi računamo,
                  da bomo sprejeli neko zakonodajo, ki je druge države na tak način ne bodo
                  sprejemale zato, da se ne bo dogajala Slovencem škoda in krivica. Pozitivno na tem
                  predlogu, ki je pred nami, je to, da ne vpeljuje apatridov. So neki koraki, ki
                  peljejo v določeno smer, ta smer nas zaskrbljuje in upamo, da nadaljnji koraki ne
                  bodo narejeni; razumemo sicer, ob veliki brezposelnosti, ki je danes v Sloveniji,
                  skrb mnogih ljudi, da naj bi povečevanje dvojnih državljanstev povzročilo še večjo
                  brezposelnost v Sloveniji, vendar ta zakon, tako kot je kolegica Potočnikova
                  opozorila, ne vpeljuje nobenih novih dvojnih državljanstev in sploh nobenih novih
                  državljanov Slovenije. Zaradi vsega tega bo naša poslanska skupina glasovala proti
                  temu predlogu.</p>
            </sp>
            <sp xml:id="SDZ1-Redna-14-1993-11-29.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Šešerko. Besedo dajem gospodu Jelinčiču kot predstavniku
                  Slovenske nacionalne stranke.</p>
            </sp>
            <sp xml:id="SDZ1-Redna-14-1993-11-29.sp26">
               <speaker>ZMAGO JELINČIČ:</speaker>
               <p>Hvala lepa. Dober dan, upam, da bo tudi lep. Predlog zakona o prepovedi dvojnega
                  državljanstva bo Slovenska nacionalna stranka absolutno podprla, saj ga je prva
                  vložila v obravnavo in kljub temu, da so nekatere politične stranke zaradi ozkih
                  političnih interesov takrat glasovale proti. Predstavnik Vlade je lepo pojasnil
                  pravne aspekte zakona, prav tako pa tudi predstavnik Odbora za pravosodje in
                  notranjo politiko Državnega zbora. Čudi me stališče Sekretariata za zakonodajo in
                  pravne zadeve Državnega zbora, za katerega se sprašujem, katero državo zastopa.
                  Ali je to predstavnik Državnega zbora Republike Slovenije, ali predstavnik nekega
                  Sabora Hrvaške, ali Bosne in Hercegovine, ali Srbije, ali ne vem koga?  </p>
            </sp>
            <sp xml:id="SDZ1-Redna-14-1993-11-29.sp27">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, prosim, če se držite in predstavite mnenje vaše poslanske
                  skupine, potem lahko kot poslanec debatirane.</p>
            </sp>
            <sp xml:id="SDZ1-Redna-14-1993-11-29.sp28">
               <speaker>ZMAGO JELINČIČ:</speaker>
               <p>Predstavljam mnenje. Tudi to, kar sem zdaj povedal, je mnenje naše poslanske
                  skupine. V soboto je bila na televiziji anketa, ki je pokazala, da tričetrt
                  Slovencev zahteva odpravo dvojnega državljanstva. Samo 15% vprašanih je bilo za
                  to, da se dvojnega državljanstva ne odvzame. Če vzamemo številke, potem vidimo, da
                  je v teh 15% 10% tistih, ki imajo dvojno državljanstvo, in jasno, da ne bodo
                  glasovali proti samemu sebi. Tistih 5%, ki so bili proti, so tisti in iz tistih
                  strank, ki se zavzemajo za neslovenske interese in ki računajo na svojo volilno
                  bazo, pri tistih 170-200.000 ljudeh, ki so dobili in imajo dvojno državljanstvo.
                  Razumem tiste stranke, kajti če seštejemo te številke, vidimo, da jim to prinese
                  vsaj 17 mest v slovenskem parlamentu in pripravljeni so prodati Slovenijo in
                  Slovence za ta mesta.</p>
               <p>Govori se o tem, kako bo reagirala Evropa, če bomo sprejeli ta zakon. Evropa bo
                  samo potrdila tisto, kar bomo sprejeli mi. Če kdo ne verjame, naj se obrne proti
                  balkanskemu jugu in bo videl, da Evropa sprejema tisto, kar se dogaja. Namreč,
                  Srbija je zavzela eno tretjino Hrvaške, več kot tričetrt Bosne in Evropa, in ne
                  samo Evropa, ves svet je rekel <q>"Pojdite nazaj za dva - tri odstotke in vse ostalo
                  vam bomo priznali"</q>. Sprašujem se, kakšen je namen te razprave v našem parlamentu,
                  ki nikakor ne gre v prid Slovencev in slovenske države.</p>
               <p>Javna korist zahteva prepoved slovenskega državljanstva - javna korist slovenskega
                  naroda. Torej je tista ustavna kategorija, ki opravičuje sprejem tega zakona,
                  tukaj dosežena in naj ne govorimo, da prihaja do nekakšnega ponižujočega položaja,
                  ker v ponižujoč položaj v tem primeru prihajamo samo Slovenci, ki smo tukaj doma
                  od vekomaj.</p>
               <p>Gospodje poslanci, oziroma poslanke in poslanci! Povedati moram, da niste sami
                  sebi namen tukaj notri v parlamentu, ampak da zastopate slovenski narod in njegove
                  interese, tudi ne zastopate samo interesov svojih strank. Slovenski narod bo znal
                  sešteti, kdo in kako je glasoval. Če slovenski narod, 75% tega naroda, zahteva
                  spremembo, potem je nekaj narobe s slovenskim parlamentom, če bo glasoval drugače;
                  potem ta slovenski parlament ni predstavnik slovenskega naroda, ampak vseh drugih
                  narodov...</p>
            </sp>
            <sp xml:id="SDZ1-Redna-14-1993-11-29.sp29">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, če boste še tako govorili, vam bom vzel besedo.</p>
            </sp>
            <sp xml:id="SDZ1-Redna-14-1993-11-29.sp30">
               <speaker>ZMAGO JELINČIČ:</speaker>
               <p>... Mislim, da imam ustavno pravico povedati svoje mnenje. Gospod predsedujoči, v
                  Sloveniji je prišlo do spremembe režima in tisti prejšnji režim je jemal besede in
                  ni dovoljeval drugačnih mnenj; mislim, da smo presegli tisti režim, čeprav zopet
                  dvomim, kajti zahteve po tem, da se dvojno državljanstvo ne prepove, me
                  prepričujejo, da je internacionalizem v tem parlamentu izredno močan in da v tem
                  internacionalizmu še vedno klije in bije bit tega <q>"bratstva in jedinstva"</q>, kot se
                  je temu reklo. Prevladuje skrb nad vsemi ostalimi narodi, prevladuje skrb nad
                  Bosno in Hercegovino, nad Srbijo, nad Hrvaško, nad vsemi; le o Slovencih je tukaj
                  prekleto malo rečenega. Kaj je res nekaterim vseeno za Slovence in morda nekateri
                  pozabljajo, da so ti ljudje, o katerih jih zdaj tako zelo skrbi, takrat, ob napadu
                  na Slovenijo, plesali po svojih mestih in se drli <q>"Slovenci, dobili ste, kar ste
                  iskali!"</q>, in kričali in zahtevali totalni bombni napad nad Slovenijo, in so ti
                  ljudje poslali 600 tankov iz Beograda proti Sloveniji, in so streljali po
                  Slovencih in tako naprej. Izgleda, vedno bolj sem prepričan v to, da nekaterim ni
                  do tega, da bi bila Slovenija svobodna. Prepričan sem, da se danes, pri tem
                  glasovanju zopet potrjuje samostojnost Republike Slovenije; politične stranke bodo
                  danes, s tem glasovanjem pokazale, za koga so, ali so za Slovence in Slovenijo,
                  ali so za ne vem koga?</p>
               <p>Vedno bolj se kaže tista tendenca - nazaj v Jugoslavijo. Mislim, da - vsaj
                  nekaterim tukaj notri ni do tega in do tega ni 75% slovenskega naroda. Slovenski
                  narod bo povedal svoje. Zato tudi želim, da slovenski narod izve, kako bo kdo
                  volil, kajti če ne prej, volitve bodo in na volitvah bodo Slovenci glasovali za
                  Slovence. Tistih 17 poslanskih sedežev, ki vam jih bodo izglasovali dvojni
                  državljani, pač ne bo dovolj za kaj pametnega. O pameti pa kdaj drugič. Hvala
                  lepa.</p>
            </sp>
            <sp xml:id="SDZ1-Redna-14-1993-11-29.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jelinčiču. Besedo dajem gospodu Nacetu Polajnarju, predstavniku
                  Slovenskih krščanskih demokratov. Prosim.</p>
            </sp>
            <sp xml:id="SDZ1-Redna-14-1993-11-29.sp32">
               <speaker>IGNAC POLAJNAR:</speaker>
               <p>Hvala lepa. Lepo pozdravljeni, kolegice poslanke in kolegi poslanci! Veliko je
                  bilo že povedanega. Predstavnik Vlade je naštel vse pravne strokovne razloge, ki
                  narekujejo ta zakon, našteti pa so bili tudi drugi razlogi. Dovolite, da tudi v
                  imenu Slovenskih krščanskih demokratov povem, da ta zakon podpiramo in smo
                  prepričani, da je samo škoda, da tega zakona nismo mogli sprejeti že prej, upamo
                  pa tudi, da bo v teku te razprave, ki bo, kot kaže, še dolga in vroča, morda najti
                  še kakšno rešitev, ki bo celo boljša, kot so zdaj ponujene, boljša tudi zaradi
                  tega, ker vemo, da gre pri tem zakonu za dovolj občutljiva vprašanja. Vendar je
                  potrebno opozoriti na nekaj. Tukaj je bilo rečeno, tudi predstavnik ministrstva je
                  na to opozarjal, da imamo že podatke, koliko je dvojnih državljanov, če pa
                  mislimo, da jih je potrebno dobiti, sem tudi za to, da nam natančno predstavijo
                  sliko sedanjega položaja dvojnih državljanov, koliko jih v resnici je, od kod
                  izhajajo in tako naprej. Treba je reči, da že ti, ki so zdaj dobili slovensko
                  državljanstvo, so ob tem, ko jim je bila vročena odločba, dobili zapisano, kateri
                  državljani so bili doslej in vedeli so, da s tem postajajo državljani Republike
                  Slovenije, tako da ta slika, mislim, da je dovolj jasna za tiste, ki so dobili
                  dvojno državljanstvo.</p>
               <p>Treba je reči nekaj. Govoriti o tem, da so kršene človekove pravice, mislim, da je
                  nesmiselno, ker gre za urejanje pravnega odnosa med državo in posameznikom. Če gre
                  za urejanje pravnega odnosa med državo in posameznikom, to sprejmem kot dejstvo in
                  se nič ne pritožujem, da bom samo državljan Republike Slovenije, pa bi se lahko
                  pritoževal komu, češ, <q>"Ti si pa, ker nisi Slovenec po rodu, pa vendarle si postal
                  dvojni državljan. Jaz pa sem kot Slovenec državljan Republike Slovenije samo
                  enojni državljan. Na nek način sem diskriminiran."</q> Ker gre za pravni odnos stvari
                  vzamemo na ta način. Tu gre preprosto za pravno jasnost. Jaz bi tisto - vprašanje
                  človekovih pravic nekoliko postavil ob stran, čeprav bo morda še kdo poskušal
                  ugotoviti, da se s tem neke človekove pravice kršijo. Mislim, da ne, ker gre za
                  neko razmerje med posameznikom in državo, in za to razmerje vsak posameznik
                  sprejme neke posledice oziroma sprejme neka pravila igre. Ta pravila igre mi še
                  zdaj dodatno določamo; ker je vprašanje, ali določamo za nazaj. Vsakdo se bo lahko
                  sam odločil, jaz sem prepričan, mnogi državljani <stage>(pri nas, v naši stranki
                     tudi tako mislimo)</stage>, ki so postali državljani Republike Slovenije, bodo
                  z veliko lažjim srcem postali samo državljani Republike Slovenije. Ne verjamem, da
                  bo veliko tistih, ki bi zdaj premišljevali in se morda odločali za drugo
                  državljanstvo. Bolj zagotovo in bolj s srcem bodo morda <stage>(nekoliko grdo
                     rečeno)</stage> po pravni poti postali slovenski državljani. Država Slovenija
                  pa je poklicana, da svoje interese tudi na ta način zavaruje. Jaz mislim, da
                  nikogar ne sili nikamor, ampak mu preprosto ponudi možnost. Za to gre; to ni
                  nikakršno siljenje, vsakdo natančno ve, kakšna so pravila igre.</p>
               <p>V teh branjih, ki jih bomo še imeli, mislim, da se bo marsikatera stvar še odprla,
                  odprlo se bo tudi vprašanje Slovencev po rodu, vprašanje dvojnega državljanstva
                  pri tej kategoriji slovenskih državljanov in navsezadnje mislim, da bomo v tem
                  branju vendarle dobili dovolj natančno sliko, kaj v resnici hočemo in kaj ta
                  država tudi potrebuje.</p>
               <p>Ker je veliko besed o tem, kako smo bili takrat zelo širokosrčni z državljanstvi,
                  takrat nismo bili država in preprosto tudi nismo mogli vedeti, kakšne posledice
                  bodo, če sprejmemo bolj ali manj liberalen zakon. Zagotovo takrat tudi ni bil čas,
                  da bi te stvari toliko tehtali. Takrat je bilo preprosto potrebno nekatere osnovne
                  stvari postaviti in vse stranke so se tega dobro zavedale. Jaz sem prepričan, da
                  nobena od strank takrat ni špekulirala, češ, dobili bomo več, kot mislijo oni
                  drugi, na drugi strani, da v bistvu dobivamo. Takrat je preprosto šlo za to, da
                  smo morali te temeljne zakone imeti, vsi smo pa vedeli, da niso dokončno
                  izoblikovani in da popravljanje pride. In za nas je zakon o preprečevanju dvojnega
                  državljanstva popravljanje; popravljanje prav iz tega, kar sem govoril. Če takrat
                  ne bi v tem parlamentu, kjer smo sedeli v treh zborih, imeli zavesti, da gre za
                  zakone, ki postavljajo slovensko državo, potem ne bi bilo te skupne volje. Ta
                  skupna volja je bila! Nič ne rečem, da ni bilo tudi kakšne fige pod mizo, ampak v
                  celoti vzeto je pa vendarle bila skupna volja in mislim, da bo tudi sedaj skupna
                  volja, da to državo na ta način tudi utrdimo.</p>
               <p>In še enkrat: pri tem utrjevanju slovenske države ne gre za vprašanje kršenja
                  človekovih pravic, ampak gre za to, kako na pravni način urediti razmerje med
                  državo in državljanom te dežele. Zato mi seveda zakon podpiramo in tudi upamo, da
                  ga bomo v doglednem času sprejeli. Hvala lepa.</p>
            </sp>
            <sp xml:id="SDZ1-Redna-14-1993-11-29.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Polajnarju. Besedo dajem gospodu Dimitriju Ruplu kot
                  predstavniku Demokratske stranke. Prosim.</p>
            </sp>
            <sp xml:id="SDZ1-Redna-14-1993-11-29.sp34">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči! Spoštovane kolegice in kolegi! V Demokratski
                  stranki menimo, da je stvar v zvezi z zakonom o odpravljanju dvojnega
                  državljanstva prav preprosta. Najprej replika oz. ni replika, ampak je navezava na
                  to, kar je pravkar povedal gospod Polajnar in kar sem sicer hotel povedati. Ob
                  plebiscitu in v tistih dramatičnih trenutkih za slovensko državo ta država ni
                  podeljevala dvojnega državljanstva, da se razumemo. Ta država je podeljevala
                  državljanstvo Slovenije. Tako da mislim, kar zadevo to stvar, da nas ni treba biti
                  nič sram, ni nam treba biti nič nerodno - Slovenija je dajala državljanstvo
                  tistim, ki so pač tu stalno živeli.</p>
               <p>Dejstvo je, prvič, da je dvojno državljanstvo problem. Dvojno državljanstvo je
                  problem po celem svetu. In v največjem številu držav, modernih držav, dvojno
                  državljanstvo odpravljajo. Dvojno državljanstvo prinaša s seboj problem dvojne
                  lojalnosti, prinaša s seboj številne privilegije, številne probleme, volitve v
                  dveh različnih državah, dvojne pravice v zvezi s premoženjem, itn., itn. Morda bo
                  kdo rekel, da s prenehanjem dvojnega državljanstva oziroma s tem zakonom posegamo
                  v neke pravice. Ni res! Gre za poseganje v privilegije in ne v pravice; dvojno
                  državljanstvo je privilegij.</p>
               <p>Rekel bi rad, da naša stranka zakon o odpravi dvojnega državljanstva podpira.
                  Mislimo pa, da je z izjavo, z osebnim izrekanjem oz. z izjavo, kakor jo predvideva
                  1. člen, rečeno in storjeno vse. Po naši sodbi 4. člen morda po nepotrebnem
                  zaostruje tisto, kar je rečeno v 1. členu. Mi mislimo, da tisto, kar piše v 4.
                  členu, niti ni potrebno; dovolj je, če nekdo izjavi, da želi biti in da bo oz. da
                  je samo slovenski državljan. Če se je on seveda zlagal, potem so za to predvideni
                  drugačni postopki. Z eno besedo: mislim, da doslej nismo naredili nič narobe.
                  Mislim, da sedaj urejamo stvari kot jih vsaka država ureja. In moram vas opozoriti
                  na to, da je večina, ne samo evropskih držav, sprejela konvencijo o odpravi
                  dvojnega državljanstva. Hvala lepa.</p>
            </sp>
            <sp xml:id="SDZ1-Redna-14-1993-11-29.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine? Prosim, gospod Hvalica
                  kot predstavnik Socialdemokratske stranke.</p>
            </sp>
            <sp xml:id="SDZ1-Redna-14-1993-11-29.sp36">
               <speaker>IVO HVALICA:</speaker>
               <p>Hvala lepa. Kaj torej dodati še k temu, kar je bilo že rečeno? Rekel bi predvsem
                  to, če bi bilo to v nekih normalnih razmerah, če bi šlo za neko normalno število
                  dvojnih državljanstev, da bi bila potem lahko ta razprava tudi drugačna. Gre pa za
                  eno izjemno špekulacijo, za neko kategorijo ljudi, ki pač hoče na ta način priti
                  do nekih privilegijev. Mislim, da je pomembno tisto, kar je rekel moj predhodnik,
                  da mi nismo obljubljali dvojnega državljanstva; mi smo obljubljali samo slovensko
                  državljanstvo. Kaj pa menijo Slovenci o tem, ali bolje rečeno prebivalci
                  Slovenije, smo videli pred dnevi v televizijski anketi. Tri četrtine prebivalcev
                  Slovenije - ne Slovencev - ki podpirajo ta zakon o odpravi dvojnega državljanstva,
                  je dovolj zgovorna številka.</p>
               <p>Torej, socialdemokrati k vsemu temu, kar je bilo povedno v prid temu zakonu,
                  dodajamo to, da mi ta predlog zakona podpiramo. Hvala.</p>
            </sp>
            <sp xml:id="SDZ1-Redna-14-1993-11-29.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem poslankam in poslancem. K besedi sta se javila: gospod
                  Poljšak in gospod Lap. Prosim, gospod Poljšak.</p>
            </sp>
            <sp xml:id="SDZ1-Redna-14-1993-11-29.sp38">
               <speaker>MARIJAN POLJŠAK:</speaker>
               <p>Glede na to, da so tisti predgovorniki, ki podpirajo, da sprejmemo ta zakon,
                  briljantno govorili, meni ni posebno dosti treba povedati. Mogoče bi se ozrl na
                  nekaj stvari, in sicer razne fraze, recimo, podelili smo državljanstvo zato, da bi
                  si kupili pot v Evropo. Če smo ob osamosvojitvi obljubili, da bomo dali
                  državljanstva, jim moramo dati še druge privilegije. Kaj se bo zgodilo, to je
                  politični prejudic, kaj bo rekla Evropa, kako bomo izgledali, kakšna sramota bo?
                   In še nazadnje priznanje, češ, napako smo naredili, ampak ker smo jo naredili
                  prej in ker napak ne smemo popravljati za nazaj: to vse so same maske, same idejne
                  maske za to, da bi prekrili resničnost in da bi resnico prekrili. Tudi to, recimo,
                  če se reče, ubogi, ki so prišli k nam. Za koga se gre? Gre za ekonomsko
                  emigracijo, prejšnjo in sedanjo. Gre se za politično in vojno emigracijo prejšnjo,
                  torej prej še ni bila vojna, ampak prejšnja je bila politična, spodaj je bilo za
                  nekoga nevzdržno, pa je prišel gor. Torej gre za emigrante in zdaj se lahko tako
                  postavlja vprašanje: oni so prizadeti, nam se smilijo, zato moramo mi biti v redu
                  in jih sprejeti kot dobri ljudje in to se maskira. Toda to je lažna maska za
                  dejanske interese. In kakšen je dejanski interes? Če vzamem še eno zadevo, in
                  sicer če se pravi: <q>"Joj, ostali bodo brez državljanstva!"</q> Ta se mi zdi bosa. To
                  poudarjanje, da bomo nekoga, ki pride z juga, ki je tukaj, da mu moramo dati
                  slovensko državljanstvo, ker bo sicer ostal brez državljanstva, to je floskula.
                  Lahko dokumente izgubi, toda njegova država mu le-te obnovi. Torej priseljenci
                  niso brez dokumentov. Možno je, da bi bili brez dokumentov vojaški dezerterji, ki
                  bi jih izgubili, recimo, v boju ali kakorkoli. Potem je moralno vprašanje, ali je
                  prav, da daje Republika Slovenija potuho tem dezerterjem. Ne trdim, da je treba
                  dezerterje poslati nazaj tja dol na fronto, če niso za boj. Tudi če dezerterjev ne
                  vrnemo, za njihovo začasno bivanje v Sloveniji ne rabijo slovenskega
                  državljanstva. Lahko dezerterji tukaj ostanejo in počakajo, da bo končana vojna in
                  gre potem nazaj. Zato ni potrebno, da se mu da slovensko državljanstvo. Ali pa
                  Srbija, ki bo najbrž, vsi predvidevajo - mogoče se bo ta neumna zgodovina na
                  Balkanu ustavila, mogoče se pa ne bo - Srbija predvideva, da bo začela etnično
                  čiščenje na Kosovem. Begunci bodo res brez možnosti srbskega državljanstva,
                  recimo, da jim jih bodo pobrali in bodo brez dokumentov prišli gor, in tudi Srbija
                  jim nazaj ne bo dajala državljanstva; ti Albanci, ki bi pribežali v Slovenijo, ti
                  imajo res možnost, da ostanejo brez državljanstva, vendar njihova matična država
                  je Albanija, ki jo imajo tam pred seboj. Najbrž je primarno, da Albanec, ki beži,
                  gre najprej v Albanijo. Tako velja tudi za druge, da gredo najprej k bližnjim.</p>
               <p>Postavlja se neka druga sintagma, ki jo priznam, to je, da naj bi bilo
                  državljanstvo pristen in aktiven odnos med državo in državljanom. Podatki
                  ministrstva dokazujejo, da je bil naval prošenj za državljanstvo večji, ko so se z
                  uveljavitvijo stanovanjskega zakona začela podeljevati stanovanja in ko je bilo z
                  mednarodnim priznanjem Slovenije jasno, da se Jugoslavija ne bo ohranila. Torej
                  kaj nastopa? Nastopajo interesi. Na eni strani je</p>
               <p>interes tistega, ki prihaja sem gor, na drugi strani je interes Slovenije, ali pa
                  nek drug interes. Večina novih državljanov Slovenije je nastala zaradi koristi in
                  ni pravega odnosa med njimi in državo Slovenijo. Ker če so oni dobili stanovanja
                  kot nagrado, stanovanja zato, da bi tukaj bili, seveda, kdo jim je to podeljeval:
                  seveda država Slovenija. Vmes je trik. V resnici to niso pravi državljani, ampak
                  so državljani zaradi koristi. Koristi so jim omogočile politične stranke, da bi
                  dobile njihove volilne glasove. Če stvar obrneš na prvo mesto, pokaže, kakšen
                  interes je imela Slovenija in kakšen interes je bil na njihovi strani. Seveda, če
                  živi v slabih ekonomskih ali slabih vojnih razmerah v Bosni Musliman, seveda, če
                  mu v Sloveniji nudijo stanovanje, službo, zaslužek ali vsaj socialno podporo, bo
                  prišel sem. To je njegov interes. Ali je to pristen odnos do Republike Slovenije?
                  Potem bo seveda glasoval tako, kot je treba, ker interes neslovenca, ko pride v
                  Slovenijo, je, da dobi državljanstvo zato, da bo potem pravilno glasoval. Torej te
                  stranke računajo še nadalje, ne samo v preteklosti, ampak še nadalje računajo na
                  iste koristi, se pravi na volilne glasove. Glejte, kakšna je ta tragedija: zaradi
                  volilnih glasov, zaradi političnega interesa narediti take stvari, potem se pa
                  sprenevedati! Ne vem. Mislim, da je treba priti počasi k pameti. In posledica tega
                  je balkanizacija Slovenije in nove manjšine na Slovenskem. Preprosto, gre za
                  nesprejemljiva protinarodna dejanja in kdor ima še kaj vesti, bo pomagal, da se to
                  spremeni. Zato pozivam - pamet v roke. Hvala.</p>
            </sp>
            <sp xml:id="SDZ1-Redna-14-1993-11-29.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Sašu Lapu.</p>
            </sp>
            <sp xml:id="SDZ1-Redna-14-1993-11-29.sp40">
               <speaker>SAŠO LAP:</speaker>
               <p>Hvala za besedo. Nadaljujem torej tam, kjer sem prej ostal. Gre preprosto za
                  odločitev, ali dve državljanstvi ali eno državljanstvo. In nehajmo se
                  sprenevedati! Za to gre, ker vsi vemo. V tem materialu v Poročevalcu Vlada
                  pravilno ugotavlja, da je 10% teh ljudi in tako naprej, vse, kar je tukaj
                  napisano. Dodal bi samo to, da v določenih pogojih ta armada, ta množica ljudi so
                  za nas Slovence, prebivalce, popolna civilizacijska in politična neznanka.
                  Poudarjam - v določenih pogojih.</p>
               <p>Zato predlagam Državnemu zboru, da naloži predlagatelju zakona o odpravi dvojnega
                  državljanstva, da naj v pripravi zakona za drugo obravnavo skrajša te roke, ki so
                  predvideni in ki jih določil v predlogu zakona za prvo obravnavo, in sicer tako,
                  da naj bo rok, ki predvideva odločitev, samo 3 mesece in potem 9 mesecev za dokaz
                  o prenehanju prejšnjega državljanstva. Torej skupno eno leto. Po tem roku pa naj
                  velja le državljanstvo, ki ga ima državljan v državi, od koder prihaja. Torej ti
                  ljudje ne bodo brez državljanstva - brez skrbi. Vsi primeri brez našega
                  državljanstva pa se obravnavajo po pravilih igre, ki jih poznamo in vemo, kakšna
                  ta pravila so: to so tujci in zahtevamo izgon v 48 urah. Nismo noben <q>"unikum"</q>, če
                  zahtevamo kaj takega. Poznamo kar nekaj držav po svetu, ki to prakticirajo, ki to
                  imajo uzakonjeno; da povem kot primer: Mehika, Amerika. Torej poudarjam, da je ta
                  rok predolg, ker enostavno ne vemo, kako se bo politična situacija na našem jugu
                  razvijala, od koder pač prihaja večina teh dvojnih državljanov.</p>
               <p>Kot drugi sklep predlagam, da naj se pri sprejemu zakona o odpravi dvojnega
                  državljanstva vključijo tudi <q>"posebne določbe"</q>, ki bodo zahtevale: vsak bi moral
                  predložiti štiri potrdila, in to: potrdilo o nekaznovanosti, potrdilo o lojalnosti
                  oziroma izjavo o lojalnosti, o nevpletenosti v protidržavne akcije in dodatno
                  mnenje okolice <stage>(sosedov, delodajalcev)</stage>. To so stvari, ki tudi niso
                  popolnoma naše, vendar zakonodaja v drugih državah to predvideva. Ker menimo, da
                  bi ta zakon o odpravi dvojnega državljanstva, če bi bil sprejet tak kot je
                  predlagan, dokončno utrdil pozicijo teh dvojnih državljanov. Zato je potrebno
                  upoštevati dodatne kriterije, ker se lahko čisto upravičeno bojimo, da bodo
                  nekatere države ponovno izkoristile to našo neodločnost in popustljivost in zato
                  predlagam ta potrdila.</p>
               <p>Tretji sklep: Državni zbor Republike Slovenije nalaga predlagatelju zakona o
                  odpravi dvojnega državljanstva, da naj za drugo obravnavo natanko definira izjeme
                     <stage>(natanko definira!)</stage>, v katerih primerih bi se toleriral, kljub
                  zakonu, status dvojnega državljanstva. Predlagamo tako, da se natančno definirajo
                  izjeme; vsi Slovenci po rodu so izjeme, vsi ostali pa naj prejmejo začasno ali
                  pogojno potrdilo o državljanstvu, do izstavitve tistih štirih potrdil, ki sem jih
                  prej naštel.</p>
               <p>In na koncu še četrti sklep: Državni zbor Republike Slovenije nalaga
                  predlagatelju, da naj se ob dokončnem vpisu v državljanstvo, ko se državljan
                  odreče državljanstvu dežele, od koder pač prihaja, predvidi svečan obred podelitve
                  in zaprisege. Določba, ki naj bi govorila o obredu svečane podelitve, bo imela
                  simbolično zavezujoč pomen, s katerim bo ta novi državljan na javni in simbolni
                  način potrdil pravno-formalno pretrganje vezi z deželo, od koder prihaja. Podobne
                  prisege imajo tudi nekatere dežele zahodnih demokracij, med njimi tudi Združene
                  države Amerike.</p>
               <p>In mogoče še čisto kratka replika gospodu Potrču in gospodu Polajnarju. Res je,
                  razlika je velika. Velika je razlika med nacionalisti in internacionalisti; ena
                  sama beseda pred tem stoji. Mene je v teh sklepih, stališčih Združene liste resno
                  zaskrbelo, ko sem prebral - in to je tudi gospod Potrč prej razložil - da se vedno
                  sklicujemo oz. v tem primeru sklicujete in tukaj celo predlagate, da se
                  prilagodimo razmeram v drugih državah bivše Jugoslavije, itn. Resnično obupujem
                  nad razmerjem sil v parlamentu, kjer vas, veliko večino - poudarjam, veliko večino
                  poslancev skrbijo neslovenci v tem primeru, torej državljani, nič vas pa ne
                  skrbijo Slovenci, ki brez kakršne koli demagogije <stage>(upam si reči)</stage>
                  životarijo in crkujejo. In dokler bo tako, da se boste bolj zavzemali za pravice v
                  imenu ne vem koga - to se vedno sprašujem -, bo pač tako. Hvala lepa.</p>
               <p>Samo še trenutek, da ne bo nesporazuma. Umikam sklep pod številko osem v pregledu,
                  ki ga nisem prebral.</p>
            </sp>
            <sp xml:id="SDZ1-Redna-14-1993-11-29.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Partljič. Prosim.</p>
            </sp>
            <sp xml:id="SDZ1-Redna-14-1993-11-29.sp42">
               <speaker>TONE PARTLJIČ:</speaker>
               <p>Oglašam se kot replika na izvajanje gospoda Marjana Poljšaka, gospoda Lapa in na
                  nek način <stage>(čeprav to ni normalno)</stage> tudi na izvajanje gospoda
                  Jelinčiča, ker mislim, da njegovo izvajanje ni bilo tipično izvajanje mnenja svoje
                  poslanske skupine, ampak je bilo tudi polemično do nas ostalih.</p>
               <p>Sam menim, da je potrebno dvojno državljanstvo ne samo regulirati, ampak tudi
                  omejiti. Tako, da smo si tu pravzaprav precej podobni. Repliciram pa zaradi
                  protesta, ker ne dovolim, da se ob neki razpravi o državljanstvu preprosto grozi
                  enemu delu parlamenta. Moram reči, da nobena stvar sicer ne leti name osebno.</p>
               <p>Prvič, kandidiral sem v t.i. podeželskih enotah, ker je očitek - če bi recimo
                  letel tudi name - da sem dobil glasove neslovencev, čeprav nam je o konstruktu
                  neslovenca že nekdo nekaj zapisal, ker drugod ne poznajo takega načina izražanja -
                  ampak bi lahko rekel, da je na podeželju nedvomno teh ljudi, ki po nacionalnosti
                  niso Slovenci, veliko manj in nisem na ta način pridobil glasov.</p>
               <p>Drugo. Nikoli, tudi dokler je še bila Jugoslavija, bi mi težko kdo očital kakšno
                  posebno ljubezen do Jugoslavije. Imel sem kar dosti sporov že v 80-tih letih, pač
                  v tistih sredinah, v katerih sem se sukal. Zdaj pa gotovo ne poznam Slovenca
                  zdrave pameti, ki bi si želel kaj tja; ampak morda so res taki. Hočem reči, da jaz
                  nisem med njimi. Celo o veliko stvareh, o katerih govorite, mislim enako - da je
                  treba zaščititi enojno državljanstvo. Z vami gospod Poljšak in z vami gospod Lap
                  bom vedno delil vašo ljubezen do slovenskega naroda, toda ne silite me, da bi
                  delil tudi vaša sovraštva. To pa ne! Vašo ljubezen do slovenskega naroda ali do
                  človeka sem pripravljen podpirati zmeraj, sovraštva pa bom izbiral sam. Zato, če
                  ne delim vaših sovraštev, si pravzaprav ne želim <q>"porcije"</q> zaradi tega; ne želim
                  jih stalno slišati, kadar so te teme na dnevnem redu, ker ne delim vaših
                  sovraštev, ki pa jih preprosto moram tolerirati, ker ima vsak pravico, da si to po
                  svoje izbira, samo meni jih, prosim, ne vsiljujte!</p>
               <p>Mogoče res nisem tipični poslanec, zato včasih tudi rečem, da sem pisatelj in pač
                  morda tudi ne sodim sem; so me pač izvolili, ker sem imel tudi nek interes, da sem
                  bil izvoljen in da zastopam neko sfero, in zato mi ne zamerite, če pač strogo
                  zasebno rečem tako stvar. Zadnjič sem omenil neko knjigo; vidim tudi, da jo je
                  gospod Kopše prebral, dr. Rupel pa me je zavrnil, češ da mešam neke stvari, ki
                  niso zraven. V tisti knjigi gre za to, da so od Slovenca v Švici pred vojno
                  zahtevali, da sprejme nemško državljanstvo, drugače mora iti iz Švice, ker se je
                  pač bližala vojna. Imel je ženo švicarsko Nemko in se je s svojo številno družino
                  in otroci vrnil v Slovenijo. Ta knjiga popisuje križev pot Slovenca med Slovenci,
                  kako so ga Slovenci sovražili, ker je prišel od drugod. Pred vojno, med vojno in
                  po vojni. Dobro poznate, otroci so znali samo nemško, kaj so hoteli z njimi
                  narediti in kako so se skrivali po Rožniku in Tivoliju, da jih niso dobili v roke
                  zmagovalci. Enako so ravnali z njimi pred vojno, med vojno in po vojni.</p>
               <p>Za človeški pristop je morda treba kdaj vedeti, da je možen še drug način
                  premišljevanja. Ko vidim na televiziji - mogoče sem tudi že malo v letih, sem zdaj
                  dedek - in mogoče tudi malo <q>"ubrisan"</q>, ko vidim, da se rodi nov otrok, ko kažejo
                  včasih; vedno sem ganjen in solzen. Šele potem vidim, kakšne barve je, šele potem
                  se morda vprašam, jaz celo nikoli, kakšne nacionalnosti je in kam ga bodo
                  <q>"vtaknili"</q>. Tako te stvari doživljam. Lahko da kot dober državljan niti ne delam
                  prav, ampak me zaradi tega, prosim, pustite pri miru in me ne napadajte, če ne
                  delim vaših sovraštev, in bom v prihodnjih podobnih diskusijah vedno zapustil
                  Državni zbor.</p>
            </sp>
            <sp xml:id="SDZ1-Redna-14-1993-11-29.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Partljiču, repliko na repliko ima tudi gospod Poljšak. Bi vas
                  prosil, da se ne napadamo med sabo, mi smo o tem govorili tudi v vodstvu in
                  prosim, da ne komentiramo in grozimo z glasovanjem ...</p>
            </sp>
            <sp xml:id="SDZ1-Redna-14-1993-11-29.sp44">
               <speaker>MARIJAN POLJŠAK:</speaker>
               <p>Jaz ima pravico do replik. Mislim, da ste vi tudi govorniško nastopili, tudi
                  demagoško in ker  niste Marko Zorko, ki zna samo obmetavati človeka z blatom, zato
                  ker ste politik, vam moram politično odgovoriti oz. vas sprašujem: Komu in s čim
                  sem jaz grozil z mojim nastopom in kakšno sovraštvo in kaj vidite iz mojega
                  nastopa - kakšno sovraštvo da imam, ali pa, da sem ga širil? To sta dve stvari, ki
                  ste mi vi očitali.</p>
               <p>Vam bom pa še jaz eno nizko spustil; ker tudi vi meni; bom rekel. Vas razumem, da
                  se osolzite, ko se rodi otrok in ste ganjeni. Kako pa se vi osolzite in kako ste
                  ganjeni, ko opazite, da se toliko in toliko slovenskih otrok ne rodi?</p>
            </sp>
            <sp xml:id="SDZ1-Redna-14-1993-11-29.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko na repliko ima tudi gospod Jelinčič.</p>
            </sp>
            <sp xml:id="SDZ1-Redna-14-1993-11-29.sp46">
               <speaker>ZMAGO JELINČIČ:</speaker>
               <p>Gospodu Partljiču bi odgovoril, da tisto, kar sem povedal, ni samo moje osebno
                  mnenje. To je mnenje celotne poslanske skupine in ne samo skupine, temveč tudi
                  mnenje 75% slovenskega naroda. O sovraštvu - nihče ni govoril o sovraštvu - gospod
                  Partljič, to ste vi potegnili na dan, ker vam pač v določenih trenutkih zmanjka
                  argumentov, potem zelo spretno potegnete na dan takšne, da bi premagali in
                  premotili poslušalce. Zelo bistro in vendar mislim, slovenskemu narodu ne boste
                  uspeli zamegliti oči.</p>
            </sp>
            <sp xml:id="SDZ1-Redna-14-1993-11-29.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Partljič ima repliko.</p>
            </sp>
            <sp xml:id="SDZ1-Redna-14-1993-11-29.sp48">
               <speaker>TONE PARTLJIČ:</speaker>
               <p>Dostikrat sem že rekel, da mi to mahanje s slovenskim narodom in 75% slovenskega
                  naroda ni všeč, ker podrazumeva se, da smo vsi slovenski narod in da delamo za
                  slovenski narod. Pustimo to, se opravičujem, da sem uporabil besedo sovraštvo. Jaz
                  sem vašo diskusijo doživel tako. Se opravičujem, če nihče drug ne čuti v teh
                  besedah nestrpnost in sovraštvo - da sem to čutil samo jaz, se vama obema
                  opravičujem, ker te beseda res nista uporabila.</p>
            </sp>
            <sp xml:id="SDZ1-Redna-14-1993-11-29.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Školču.</p>
            </sp>
            <sp xml:id="SDZ1-Redna-14-1993-11-29.sp50">
               <speaker>JOŽEF ŠKOLČ:</speaker>
               <p>Hvala lepa. Gospod predsedujoči, poslanke in poslanci. Jaz sem tudi med tistimi,
                  ki vem, da je dvojno državljanstvo problem. Je pa več načinov, kako se tega
                  polotiti. Tisto, kar meni vzbuja dvome, so po eni strani diskusije in projekcije v
                  tem parlamentu, kako ta problem razrešiti in po drugi strani težave, ki bodo
                  nastopile z zakonom, ki je zapisan tako kot je zapisan, če bo sprejet. Po mojem
                  mnenju takega zakona ni mogoče učinkovito izvajati, razen na način, kot je rekel
                  gospod Lap, da se v 48 urah - on je sicer rekel za tujce; prežene, kakšnega
                  drugega pa kasneje, v 12 urah po poteku roka. Mislim, da tako enostavno k sreči
                  pravzaprav ni. Zakaj sem skeptičen okrog tega predloga. Vidim, da je edini način,
                  da se o tem razpravlja naprej in da se podpre predlog Zelenih, v tem, da
                  pravzaprav ni prvič resnega registra dvojnih državljanov, če se odšteje te, za
                  katere se predvideva, da so dvojni državljani glede na dogodke pred kratkim.</p>
               <p>Nisem prepričan, koliko ljudi sedi v tem parlamentu in so hkrati dvojni
                  državljani. O tem podatkov ni. Obstaja pa možnost, da so tudi taki in sprašujem,
                  če se bodo tudi oni morali temu odpovedati.  </p>
               <p>Ko se govori o teh Slovencih po rodu, je treba vedeti, da so bili na področju
                  Istre in na področju Prekmurja tudi drugi avtohtoni prebivalci, ki niso bili
                  Slovenci in ki bi na nek način iste principe morali uveljavljati. Nisem med
                  tistimi, ki zagovarjajo delitev in bi rad povedal ljudem, ki tukaj govorijo o
                  ustavi in ustavnosti, da se seveda državljani ne delijo na Slovence in neslovence.
                  Tega ni nikjer na svetu, celo več, te vrste statistike se v marsikateri evropski
                  državi pravzaprav opuščajo.</p>
               <p>Ko se govori o državljanih, se govori predvsem o tistih, če vzamem naše liberalno
                  izhodišče, o tistih, ki plačujejo davke, da ne bo nesporazuma. Če govorimo o
                  tistih, ki plačujejo davke, potem je zame dosti bolj sporna druga kategorija
                  Slovencev, ki ima državljanstvo, ne plačuje pa davkov, ne služi v slovenski vojski
                  in se  lahko samo na nek posreden način udeležuje volitev. Zakaj menim, da bo
                  težko uveljavljati ta zakon? Ker bo treba, tako kot je rekel gospod  Rupel; vsem
                  verjeti na besedo. Seveda ne vidim razloga, če sprejmemo tako izhodišče, da ne bi
                  pravzaprav vsem tem ljudem že takrat, ko so za  to zaprosili, verjeli na besedo,
                  da hočejo biti državljani oziroma državljanke z vsemi posledicami. Ne nazadnje,
                  tudi pogoji niso bili tako blagi za dobiti to državljanstvo in osnovni pogoj je
                  bil, da je nekdo imel stalno prebivališče v Sloveniji, kar je pa po prejšnji
                  zakonodaji pomenilo, da je moral imeti marsikaj od tega, kar se tiče preživljanja,
                  statusa in drugače urejeno.</p>
               <p>Mimogrede, če govorimo o teh anketah, moram reči, da me je na nek način zmrazilo,
                  ko sem videl, da pravzaprav Slovenija postaja vse bolj ne tolerantna, mogoče tudi
                  zaradi tega, ker mi ne govorimo zelo natančno in včasih tudi bolj grobo o stvareh,
                  ki se tukaj govorijo, sprejema stvari, ki jo dejansko potiskajo v balkanski kotel.
                  Govorim seveda o stvareh, ki jih tukaj najbolj vehementno zagovarjata gospod Lap
                  in gospod Poljšak.</p>
               <p>Če se sprašujemo, po čem je Slovenija različna od drugih jugoslovanskih republik,
                  potem si seveda lahko vzamete različne vrednote za primerjanje. Ali je različna
                  zaradi tolerantnosti, ki jo ima do političnih razlik in tudi do vseh drugih
                  stvari, ali je tolerantna zaradi strpnosti do manjšin, oziroma ali je bolj
                  evropska zato, ker govori kar naprej o notranjih sovražnikih  Slovenije, ki so v
                  prvi vrsti neslovenci, v drugi vrsti udbomafija, komunisti in kaj vem še kakšne
                  podobne stvari, ki tukaj dela.</p>
               <p>Seveda je treba vedeti, da danes v Evropi in svetu pomeni balkanizacijo ravno to,
                  kar zagovarja gospod Lap. <q>"Raus"</q> politika je tisto, kar je na Balkanu etnično
                  čiščenje in kar lahko Slovenijo potisne v isti kotel. Gospod Lap, <q>"raus politika"</q>
                  sem rekel: tujci ven in tako naprej. Po tem smo si lahko podobni, po tem smo si
                  lahko različni. Če tega ne razumete, potem seveda ne razumete, kaj se dogaja v
                  Bosni, kaj se dogaja v Srbiji in na Kosovu in zakaj so te dežele izolirane. Niso
                  izolirane iz drugih razlogov, ampak ravno zaradi tega, ker na vseh ravneh teptajo
                  človekove pravice, ker na vseh ravneh delajo razlike do ljudi po nacionalnosti. Če
                  vzamemo, se je za Srbijo v bistvu začelo s problemom Kosova in teh stvari. Seveda,
                  če govorimo o statistikah, Srbi so imeli vedno večino zato, da so pač trdili, da
                  so Albanci na pol ljudje. Vedno so imeli večino, mogoče celo več  kot 75% v
                  javnosti. O tem ni nobenega dvoma. In če bi se hoteli po njih zgledovati, potem
                  prosim, zgledujte se vi po srbski politiki. Jaz sem v liberalni demokraciji in se
                  po tem ne moremo zgledovati.</p>
               <p>Kar se tiče anket, je tako. Marsikomu se težko stori tudi zaradi vseh teh spiskov,
                  ki se tukaj objavljajo, kako kdo glasuje in se iz enega glasovanja potegne
                  zaključke za naprej in za nazaj in za to, kdo je za prihodnost in kdo ni.</p>
               <p>Na nek način bi vas rad obvestil, da smo mi parlament oziroma Državni zbor in da
                  po tej plati moramo presojati drugače. Lahko pa naše odločitve prepustimo kakšnemu
                  inštitutu, ki se ukvarja z javnim mnenjem. Če si to želite, potem je to seveda
                  možno in če se sklicujete na te ankete, se običajno pri teh anketah tudi meri
                  odzivnost do političnih strank in si upam reči, da marsikatero te ankete niti ne
                  zaznajo, da obstajajo na Slovenskem. In če bi se naprej spraševal, se sprašujem,
                  kako je mogoče, da v takem številu sedijo v parlamentu. Tako, da se te številke da
                  vzeti, ene in druge, iz javno mnenjskih anket in na njih se da graditi politiko,
                  se da grmeti, ampak za same odločitve seveda nič ne pomenijo. Ne bi tukaj
                  našteval, katera stranke javno mnenje zazna in katere ne, ker trdim, da so volivke
                  in volivci nezmotljivi. Torej velja seveda premisliti naprej, če bi se pri
                  preprečevanju dvojnega državljanstva, strinjam se, da to ni noben poseben
                  privilegij, predvsem o tem, kako realizirati, da bi tak zakon to delal.
                  Konvencija, o kateri je bilo tukaj govora,  kolikor je meni znano, nisem pa 100%,
                  je v pripravljanju v Svetu Evrope in po tej strani velja podpreti našo delegacijo,
                  da maksimalno sodeluje pri teh stvareh. Treba je pa vedeti, da bo ta konvencija
                  učinkovita, če jo bodo podpisale vse tiste države, ki se jih to tiče. In če
                  govorimo s stališča Slovenije, potem je za nas zelo važno, da sklenemo sporazume s
                  tistimi državami, kjer imamo teh dvojnih državljanov največ. To so po vsej
                  verjetnosti države, ki so nastale na področju bivše Jugoslavije, to so po mojem
                  občutku Amerika, Argentina, Kanada, Avstralija, Nemčija, Avstrija in Italija. V
                  kolikor s temi državami ne sklenemo sporazumov za preprečevanje dvojnih
                  državljanstev in oni kot država imajo zelo podoben interes, potem se bo to
                  zreduciralo samo na tisto, čemur sem jaz rekel <q>"raus"</q> politika. Za to pa jaz
                  nisem.</p>
               <p>V teh pogodbah je treba razrešiti nekaj zelo osnovnih reči. Vprašanje, kdo koga
                  vpisuje v volilni imenik, vprašanje, kdo komu plačuje davke in vprašanje, kdo
                  služi obvezo do države, ki se ji reče vojaški rok, lahko je pa še katera druga
                  stvar. Nasprotujem pa vsem tem sklepom, o katerih je govoril gospod Lap - o
                  lojalnosti, o mnenju okolice itn. in o teh stvareh. On je po vsej verjetnosti
                  pozabil med izjemami našteti nekaj, čemur se reče, da v kolikor bi vse to
                  prinesel, bi moral podati tudi izjavo, da bo kasneje volil zanj na naslednjih
                  volitvah. Teh predlogov zato ne gre pretirano resno jemati.</p>
               <p>Problem vse te diskusije, zaradi česar sem skeptičen, se skriva v tem, o čemer je
                  govoril gospod Nace Polajnar in tudi nekateri drugi,  da je potrebno natančno
                  definirati izjeme za ta zakon. Jaz bi, rekel bi, z dosti manj rezerve vstopil v to
                  diskusijo, če bi ta parlament sprejel načelno odločitev, da je v Sloveniji možno
                  imeti dvojno državljanstvo, ali pa ni možno imeti dvojno državljanstvo. V
                  trenutku, ko se delajo izjeme, in to točno za neke kategorije, potem se je treba
                  vprašati, zakaj so te izjeme? Zaradi kakšne politike so te izjeme? Ker potem se
                  pokaže, da pravzaprav ni vprašanje dvojno državljanstvo, ampak je vprašanje nekaj
                  drugega. In dokler je možno govoriti o vseh teh izjemah, jaz takemu zakonu
                  nasprotujem. In upam, da tudi tisti manevr, ki je nastal z izjemo pridobivanja
                  državljanstva po rodu, ne bo šel tudi tukaj skozi, ker to pomeni potem
                  uveljavljanje pravila ter pomeni potem obračun z natančno določeno kategorijo
                  dvojnih državljanov in je to več kot svetohlinsko, če se govori, da je problem
                  dvojno državljanstvo. Ni res! Eno je razprava o dvojnem državljanstvu, eno pa je
                  razprava o izjemah. Če se vsi v tem parlamentu odpovedo tej razpravi o izjemah, v
                  tistem trenutku je mogoče govoriti o prepovedi dvojnega državljanstva. Dokler pa
                  bo imel vsakdo v žepu izjeme za svoje dvojne državljane, pa ta razprava ni poštena
                  za tiste, ki plačujejo davke in na druge načine spoštujejo državo. Hvala lepa.</p>
            </sp>
            <sp xml:id="SDZ1-Redna-14-1993-11-29.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Školču. Replike imajo gospod Jelinčič, gospod Poljšak, gospod
                  Lap in gospod Matuš; tako je bilo po vrsti.</p>
               <p>Prosim, gospod Jelinčič. <stage>(Govorjenje v dvorani.)</stage> Štirikrat ste
                  dvignili roko, ampak pred vami jo je dvignil gospod Jelinčič.</p>
               <p>Izvolite, gospod Lap; gospod Jelinčič se odpoveduje.</p>
            </sp>
            <sp xml:id="SDZ1-Redna-14-1993-11-29.sp52">
               <speaker>SAŠO LAP:</speaker>
               <p>Hvala za besedo. Gospodu Školču - razumem vašo nostalgijo, posebno danes je tak
                  datum, 29. november, ki se je še pred štirimi leti v polni meri praznoval.
                  Razumem! O tej raus politiki, kot ste govorili; to boste morali kakšnega drugega
                  najti v tem parlamentu, takih strank ni; boste morali iti pač izven parlamenta. Ko
                  pa ste govorili o potrdilih: za tiste ljudi, ki bi <stage>(po vaše)</stage> nam
                  moral poleg tega še potrdilo prinesti, pa mislim, da spada v tistih nad 10 do 23%
                  vaših volivcev, žal, ali pa v vašo srečo, in so za nas za večno izgubljeni. Hvala
                  lepa.</p>
            </sp>
            <sp xml:id="SDZ1-Redna-14-1993-11-29.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Poljšaku - replika. Potem bo na vrsti gospod
                  Matuš.</p>
            </sp>
            <sp xml:id="SDZ1-Redna-14-1993-11-29.sp54">
               <speaker>MARIJAN POLJŠAK:</speaker>
               <p>Gospod Školč, imenovali ste me. Napadli ste me, ampak ste me malo. Ker jaz menim,
                  da ste vi odličen govornik, zato ste tako nastopili, mogoče pa ne, ker čudno je
                  to, da vi ne postavljate jasnih trditev. Če bi postavljali jasne trditve, bi se
                  lahko dalo jasno odgovoriti in tudi jasno udariti nazaj. Ko jaz postavljam
                  trditve, je meni enostavno replicirati ali udariti nazaj. Vam pa je težko, vi
                  postavljate trditev tako na pol. Postavite na pol, tako da se vidi, da povozite
                  tistega, proti kateremu nastopite, na pol pa tako, da tisti težko dobi prijem,
                  kako vam bo povedal stvar nazaj. Mislim, da je to tako, mogoče pa je to karakterno
                  in se vse skupaj odlično ujema. Ampak vi ste vendar govorili, češ da smo mi za nek
                  nacionalizem, vi ste pa za neko toleranco. In to je zopet ena maska; to je zopet
                  ena floskula, kajti nacionalizem v Sloveniji, tako kot se je pojavil, ste
                  povzročili vi s tem, kar ste naredili - da ste tako enostavno podelili
                  državljanstva priseljenim neslovencem. In nacionalizem je za vas - ne da ste vi
                  nacionalisti, vi manipulirate z nacionalizmom. Prvič ga povzročate zato, da se
                  ekstremno razvije <stage>(kolikor toliko ekstremno)</stage>, in drugič z njim
                  manipulirate, ker vaš glavni cilj seveda ni, ampak je prilaščanje družbene
                  lastnine, se pravi kraja družbene lastnine, da se polastite, ali vaši partnerji,
                  ali vaša udbomafija in zraven še anarholiberali, se polastite družbene lastnine,
                  se polastite tovarn. In zato ste rabili, kot so leta 1945 rabili pomoč z juga,
                  tako ste tudi vi sedaj rabili njihove volilne glasove. In oni vas nič ne vprašajo,
                  ali si vi prilaščate tovarne ali ne. Slovence pa ste nas zmedli s tem, da vam
                  neslovenci, ki so pač na vaši strani, pomagajo v tem procesu lastninjenja in
                  prilaščanja družbene lastnine. Tako, da ne bi mislili, da jaz ne vem, v čem je
                  bistvo, in tudi marsikdo drugi ve.</p>
            </sp>
            <sp xml:id="SDZ1-Redna-14-1993-11-29.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javil gospod Kreft. Se opravičujem, še prej se je javil
                  gospod Matuš. Prosim, izvolite, gospod Matuš.</p>
            </sp>
            <sp xml:id="SDZ1-Redna-14-1993-11-29.sp56">
               <speaker>ŠTEFAN MATUŠ:</speaker>
               <p>Hvala za besedo. Omenili ste tudi manevr, ki smo ga opravili v zakonu o spremembah
                  in dopolnitvah zakona o državljanstvu. Odločno bi zavrnil take trditve. Opozoril
                  bi celo, da so zlonamerne in še enkrat bi povedal: mislim, da je dolžnost vsakega,
                  če o nečem razpravlja, da tudi pogleda kaj. Vzemite papir in poglejte kaj pomeni
                  pridobitev državljanstva po rodu. To niso samo Slovenci. Državljanstvo po rodu
                  pridobijo tudi neslovenci. Ali se strinjate? Torej to ni manevr. Ne bi rekel, pa
                  dobro, kakor koli. Danes sem slišal na Državnem svetu drugačne ocene. Bila je tudi
                  primerjava s fašizmom in ne vem še s kom.</p>
               <p>Omenili ste netolerantnost do neslovencev. Mislim, da to zelo dobro navajata kot
                  opravičilo bodoči kampanji, ki bo opravljena v Sloveniji in jo bo vodil Urad za
                  informiranje v medijih prihodnji teden. Ta urad vodi vaša stranka. In rekel bi še:
                  to kampanjo proti temu nacionalizmu, ki ne vem, kje ga vidite, bo plačala država.
                  In s tem, da boste lahko svoje volilno telo oziroma dvojne državljane, ali če
                  hočete, da bolje povem - neslovence, ali kakorkoli hočete se lahko izrazim,
                  opozorili, kdo jih pravzaprav ščiti. Ostali pa pač ne. In kdo jih ščiti v tem t.i.
                  priviligiranem položaju, kar pa so - tega pa ne morete zanikati. Hvala lepa.</p>
            </sp>
            <sp xml:id="SDZ1-Redna-14-1993-11-29.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Matušu. Besedo dajem gospodu Kreftu. Ali je replika, gospod
                  Školč? Izvolite.</p>
            </sp>
            <sp xml:id="SDZ1-Redna-14-1993-11-29.sp58">
               <speaker>JOŽEF ŠKOLČ:</speaker>
               <p>Vse tri replike me prepričujejo, da pravzaprav argumenti, o katerih sem govoril,
                  več kot trdno stojijo, ker se gospodje bolj ukvarjajo s tem, kaj bi jaz morebiti
                  rad povedal, pa oni niso razumeli. Govoril sem o problemu izvajanja tega zakona in
                  o problemu dvojnega državljanstva in zakaj te stvari niso tako enostavne. O drugih
                  rečeh, moram reči, da mi dajejo krasne iztočnice. Gospodu Lapu se zahvaljujem, ker
                  me je opozoril, da je danes 29. november. To sploh ne bi vedel, ker na to že dolgo
                  ne mislim več. Gospodu Poljšaku pa bi rekel, da kdor je povožen, ta pa res težko
                  govori.</p>
            </sp>
            <sp xml:id="SDZ1-Redna-14-1993-11-29.sp59">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. V tretje dajem besedo gospodu Kreftu; upam, da bo uspelo.
                  Izvolite.</p>
            </sp>
            <sp xml:id="SDZ1-Redna-14-1993-11-29.sp60">
               <speaker>DR. LEV KREFT:</speaker>
               <p>Hvala lepa, gospod predsedujoči. Upam, da vam ne bom s svojim nastopom dal
                  možnost, da boste še večkrat tako menjavali replike.</p>
               <p>Ko se je začela francoska meščanska revolucija 1789. leta, so si tudi Židje
                  privoščili vprašanje tej novo nastajajoči republiki državljank in državljanov, kaj
                  bo z nami jutri, ali bomo še naprej tujci. In odgovor je bil zelo jasen: Kot
                  posamezniki niste tujci, ampak ste državljanke in državljani popolnoma
                  enakopravni, kot skupnost pa vas ta država ne priznava. Danes se sodobna Evropa
                  otepa s tem drugim delom odgovora; oni prvi je absolutno nedvomen. Otepa se namreč
                  z vprašanjem, ali je za stabilnost držav dobro priznavati vse manjšine, seveda na
                  način, ki ustreza njihovemu položaju in razpršitvi v prostoru, ali pa je potrebno
                  ostati pri prvotnem stališču francoske meščanske revolucije. Vsekakor pa tej
                  Evropi ni kaj dosti verjeti. Nikdar ni bila prijazna ne do manjšin, ne do majhnih
                  narodov. Majhni narodi, ki pridejo do svoje države, bi se morali tega in te
                  neprijaznosti velike Evrope zavedati.</p>
               <p>Ustanovili smo si državo državljank in državljanov, torej vseh, tudi teh, na
                  katere se nanaša ta zakon, ki bojda <stage>(ne da bi o tem državni organi imeli
                     kakršnekoli natančne in jasne podatke)</stage> imajo dvojno državljanstvo.
                  Ustanoviti državo državljank in državljanov 200 let in še dve leti več po
                  francoski meščanski revoluciji v tem delu Evrope predstavlja zgodovinsko
                  odgovornost ljudi, ki so to storili. Predstavlja tudi odgovornost tistega naroda -
                  slovenskega naroda, ki se v dolgem procesu, od leta 1848, ko se je prvič zavedal v
                  svoji majhni eliti, da potrebuje tako državo, do danes, potrebuje odgovornost
                  slovenskega naroda do te države, ki jo je ustvaril, pomeni odgovornost do njegove
                  sposobnosti, da ustvari samostojno, demokratično, socialno in pravno državo, ki bo
                  sposobna, vsaj toliko odgovora, kot ga je bila sposobna, francoska meščanska
                  revolucija, da so vse državljanke in vsi državljani enakopravni, ne glede na
                     <stage>(da vam ne naštevam tistega člena, ki smo ga tudi v našo ustavo
                     neposredno po 200 letih končno prepisali)</stage>.</p>
               <p>V tem državnem zboru smo zato, da branimo interese vseh državljank in državljanov
                  in interese države. Strinjam se, da je preprečevanje dvojnega državljanstva
                  <q>"raison detre"</q> tako kot se strinjam z izvajanji, ki jih je dr. Leo Šešerko v imenu
                  Zelenih naslovil na ta Državni zbor, da v interesu državljank in državljanov ta
                  <q>"raison detre"</q> nima posebne teže.</p>
               <p>V predlogu zakona je vrsta napačnih in zmotnih predpostavk, ki so bile že
                  obrazložene. Dovolite mi, da vas opozorim na vprašanje odnosa do tistih, ki so že
                  dvojni državljani. Potrebovali bi - v primeru, da nam gre res za to, da uveljavimo
                  <q>"raison detre"</q> v mejah, ki veljajo za demokratično, socialno in pravno državo, bi
                  morali usmeriti ukrepe v to smer, da nastane zakonska ureditev, ki bo v mejah teh
                  interesov Republike Slovenije destimulirala dvojno državljanstvo tam in toliko,
                  kolikor je to državljanstvo možen vir nestabilnosti in špekulacij. Zlasti po poti
                  meddržavnih dogovorov, ker je država dodelila državljanstvo in ona nosi
                  odgovornost za preprečevanje dvojnega državljanstva, sprejela je obveznost, kajti
                  ta pogodba med državljanom, državljanko in državo, ni enosmerna; odgovornost je
                  obojestranska. Zato rešitve tega zakona, ki kažejo v to smer, da so odgovornosti
                  samo na strani državljank in državljanov, ki so dobili državljanstvo Republike
                  Slovenije, absolutno ne drži. Če ta država ima svoj <q>"raison detre"</q>, da se loti že
                  dodeljenih državljanstev po poti preprečevanja dvojnega državljanstva, je na njej
                  odgovornost, da to državljanstvo preprečuje in ne na državljankah in državljanih.
                  Konec koncev je nedvomna ugotovitev tega dejstva tudi v sami oceni stanja. Na
                  strani 60 našega Poročevalca boste našli stavek, ki pravi <q>"Zakon o državljanstvu
                  Republike Slovenije z dne 25.6.1991 kot odraz takratnih razmer dovoljuje dvojno
                  državljanstvo. Vse določbe, ki se nanašajo na redno ali izredno naturalizacijo
                  dopuščajo možnost pridobitve slovenskega državljanstva brez prenehanja prejšnjega
                  državljanstva"</q>. Ta nedvomna ugotovitev popolnoma jasno kaže, kdo je prevzel
                  odgovornost za odpravo in odpravljanje ali preprečevanje dvojnega državljanstva po
                  tem datumu - ta država in ne državljanke in državljani, kajti ona je s svojimi
                  zakoni, kot pravi ta stavek, v odrazu takratnih razmer to omogočila. Ne bom se
                  spuščal v to, kakšne so bile takratne razmere; takratne razmere so bile take, da
                  jih ni mogoče za nazaj odpraviti; mi smo takratne razmere odpravili z
                  osamosvojitvijo in če odpravljamo takratne razmere za nazaj, gremo po poti
                  odpravljanja osamosvojitve.</p>
               <p>Kar se tiče odnosa do novih dvojnih državljanov, je tu vprašanje povsem drugačno.
                  Restriktiven odnos je že prisoten v zakonu o državljanstvu, nedvomno in jasno
                  prisoten. Tudi če gre za vprašanje permisivnosti kot nasprotja restriktivnosti
                  glede slovenskega izseljenstva, se strinjam, če je treba kaj urediti, da je to
                  treba postoriti in omogočiti, nikakor pa nisem za to, da pridemo v situacijo, da
                  bomo na tak način dejansko izničili enega od temeljev vsake države - njen lastni
                  nastanek in enakopravnost vseh državljank in državljanov, ki so z nastankom te
                  države dobili pravico - državljanstvo kot pravico. Na drugem mestu te iste
                  obrazložitve piše - pod točko 3. primerjava s pravom drugih držav - načelo enega
                  državljanstva ni bilo vnešeno v sedaj veljavni zakon tudi zaradi zahteve poslancev
                  prejšnjega sklica, da je treba načeloma omogočati dvojno državljanstvo.
                  Predlagatelj zakona si je privoščil zakon prevesti v zahtevo poslancev prejšnjega
                  sklica. Mislim, da za predlagatelja zakon, ki je bil sprejet v prejšnjem sklicu,
                  opozarjam, z drugačno večino kot je potrebna danes, z dvotretjinsko večino zanj ta
                  zakon velja, zanj ni nobenih subjektivnih obrazložitev več. Ta zakon obvezuje
                  predlagatelja, da upošteva njegov domet in pomen in prav tako domet in pomen
                  ustave, kateri je zavezan, tako kot ta Državni zbor. Če dovolite, jaz se bom držal
                  tega, kar velja za prvo obravnavo, ko bom govoril o protislovjih zakona, samo še
                  na koncu, če mi dovolite. Ne bom govoril o členih, govoril bom o razlogih za
                  sprejem, o načelih in ciljih.</p>
               <p>Pod točko 4. - cilji in načela zakona piše <q>"zakon odpravlja dvojno
                  državljanstvo..."</q>, kar zelo jasno pomeni, da ukinja nekaj, kar je bilo zakonito
                  pridobljeno državljanom Republike Slovenije, ne tujcem; državljanom Republike
                  Slovenije ukinja nekaj, kar je bilo zakonito pridobljeno, ne pa, da bi zavezoval
                  državo, da sprejme neko obveznost. On odpravlja osebam in govori tudi o osebah, ne
                  o državljankah in državljanih, da bi nas zavedel; gre za državljanke in
                  državljane, ne za osebe.</p>
               <p>Drugi primer, piše, da ta zakon, kot aktiven odnos med posameznikom in državo
                  onemogoča zlorabe. Se pravi, edina opredelitev, razen tiste splošne <q>"raison
                  detre"</q>, da vsaka država preprečuje in nasprotuje dvojnemu državljanstvu, ker je
                  lahko razlog samo za bodoče preprečevanje državljanstva in ne za odpravo za nazaj,
                  edino kar najavlja kot razlog za ta zakon, je pravzaprav onemogočanje zlorab.
                  Kakšne so te zlorabe, mi iz teh opredelitev ne izvemo. Kaj bi bilo dejansko treba
                  preprečevati pri tistih, ki že imajo dvojno državljanstvo, ne izvemo. Ne izvemo,
                  ali obstajajo druga in boljša sredstva, ki bi vodila v destimulacijo oklepanja
                  dvojnega državljanstva, razen tistega znanega, da v prostoru, v katerem mu to
                  dvojno državljanstvo, s svojo drugo državljansko pripadnostjo pripada, zavlada
                  sploh možnost, da se kakšnemu državljanstvu odpoveš, ne da bi se s tem odpovedal
                  dejansko svoji lastnini in še marsičemu drugemu. Zato ta zakon ne onemogoča
                  zlorab, ki jih je, kot pri vsaki stvari, tudi tu nekaj, ampak omogoča zlorabe na
                  račun tu omenjenih oseb, ki so državljanke in državljani Republike Slovenije. Sili
                  jih k odločanju v situaciji, v kateri je odločanje dejansko nemožen.</p>
               <p>V naslednjem odstavku ta zakon pravi, da bo dal možnost ponovne izbire. Ta zakon
                  ne daje možnosti ponovne izbire, ta zakon terja ponovno izbiro pri pridobljeni
                  pravici, ponovno izbiro za nazaj, izbiro, ki so jo ljudje, ki so optirali za
                  slovensko državljanstvo, že odpravili, ko so optirali zanj pod znanimi pogoji, ki
                  se jih zdaj s tem zakonom spreminja, če bi bil sprejet. To toliko bolj kaže na to,
                  da bi država, ki želi to že uveljavljeno in prisotno dvojno državljanstvo
                  preprečevati, seči po drugačnih sredstvih. Ta zakon ni zakon niti o preprečevanju
                  niti o odpravi dvojnega državljanstva, to je zakon o odpravi dvojnih
                  državljanov.</p>
               <p>Da pripeljem stvar k zaključku, da se ne ukvarjam še s tistimi oznakami o
                  prostovoljnosti, kar je, seveda, pri zakonu smešno, gre za vsiljeno izbiro, ki ni
                  prostovoljna. Mislim, da je ta zakon, kot so gospodje iz desnice že dobro
                  povedali, zakon o etničnem čiščenju Republike Slovenije, ali pa zakon o taki
                  reviziji zakona o državljanstvu za nazaj, ki ustanavlja v Sloveniji skupino
                  ogroženih in osovraženih tujcev. Ne delajte si iluzij, da lahko koga izselite iz
                  Republike Slovenije na tak ali drugačen nasilen način. To ni uspelo niti Nemčiji,
                  ki je poskušala to plačati. Govorimo o strukturi in skupini ljudi, ki tu, po letu
                  1980 je bilo priseljevanje zanemarljivo, živijo v vsakem primeru že več kot 15
                  let. Pred tem sovraštvom, ki se ne more skriti za pravno državo, ker je v
                  nasprotju z vsemi pravnimi normami, mora država, pa če 99% oseb terja izgon in
                  zakol, braniti ta 1% državljank in državljanov. Zato obstaja država in zato smo si
                  jo ustanovili. Kajti kdo bo branil jutri drugi 1, ali 2% tistih, ki jih bodo vsi
                  sovražili in bodo terjali nepravna sredstva, da se jih odpravi, izniči in iztrebi.
                  Kdor ne brani svojih državljanov ni država, ampak plemenska skupnost, v kateri
                  vsakdo za večno ostane tujec.</p>
               <p>Danes je 29. november, enkrat je bilo rečeno, kdaj je bil konec Avnojske
                  Jugoslavije, ne v teh prostorih, ampak tam, čez cesto. Takrat so bili državljani
                  ene od republik te nekdanje Jugoslavije razglašeni za državljane drugega reda, ker
                  so bili druge nacionalne pripadnosti. Preveč mi je do Republike Slovenije, da bi
                  ta dan, ki ga več ne slavimo, obeležim z nečem podobnim, kot se je zgodilo takrat,
                  in da bi pri tem sodeloval. Hvala lepa.</p>
            </sp>
            <sp xml:id="SDZ1-Redna-14-1993-11-29.sp61">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Pukl in potem gospod Pregelj.</p>
            </sp>
            <sp xml:id="SDZ1-Redna-14-1993-11-29.sp62">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Pravzaprav nisem hotel replicirati,
                  repliciram v svojem imenu, ne v imenu mojega odbora. Samo opozoril bi na to, ko se
                  je naš odbor odločil za sklepe, ki so sedaj očitno kompromisni, če smo slišali iz
                  levice in desnice argumente, bi prosil kolege, da še enkrat pregledajo te sklepe
                  in pri glasovanju upoštevajo, da dejansko gre za kompromis. Mi smo že na našem
                  odboru obravnavali več ali manj taka stališča, ki so ekstremna v levo in v desno
                  stran. Kar bi pa lahko povedal o mnenju mojega predgovorca, gospoda dr. Leva
                  Krefta, ki ga osebno zelo visoko cenim, je to, da je dejansko zamenjal izhodišča.
                  Nikdar ni Republika Slovenija obljubljala dvojnega državljanstva, to je eno
                  izhodišče. Drugo izhodišče je, dvojno državljanstvo nikjer po svetu ni pravno
                  urejena inštitucija, ampak inštitucija, ki nastane silom prilik in jo je treba
                  čimprej odpraviti. Tretje izhodišče je to, da dejansko nikomur od naših
                  državljanov ne bomo storili krivice, če se bo odločil, ali hoče ostati slovenski
                  državljan, ali državljan katerekoli druge države. Menim, da je to osnovna obrambna
                  reakcija vsake države, da lahko zahteva od svojih državljanov, da se izjasnijo,
                  ali bodo državljani te države, v kateri bivajo, ali bodo državljani države, kateri
                  pripadajo po nacionalnosti, s tem, da smo v ta zakon vgradili oziroma zahtevamo
                  vgraditev še elementa, da nihče ne more ostati brez državljanstva. To se pravi, če
                  bi se pokazalo, da bi katerikoli naš novi državljan ostal, ob uporabi določb tega
                  zakona brez državljanstva, je relevantna samo ta intenca, da ne ostane brez
                  državljanstva in da je naš državljan. Sicer pa glede ostalih, na slovenski rod,
                  sem že prej povedal, tukaj se ne bi vtikal v te zadeve, v objektivnost ocene.
                  Menim pa samo to, da bi pri glasovanju res premislili, kaj mi želimo doseči.
                  Želimo doseči, da preko 140.000 ljudi, ki imajo dvojno državljanstvo, dobi status
                  enega državljanstva, da tisti, ki želijo biti naši državljani, dejansko res
                  ostanejo naši državljani, tem ljudem ne smemo metati polena pod noge. Tistim, ki
                  pa ne želijo biti naši državljani, je pač njihova prosta in svobodna odločitev, da
                  ne bodo naši državljani. Kot tujci bodo pri nas imeli vse pravice, tu ne soglašam
                  z desnico, vse pravice, kot jih že imamo v ustavi zapisane, v zakonih in jim prav
                  z ničemer ne bo krateno njihovo bivanje, njihovo delo, njihova egsistenca pri nas,
                  če se ne izjavijo za naše državljane seveda bo pa to prirejeno z zakonom Republike
                  Slovenije, kot so predvideni za tujce pri nas. Mislim, da sklicevanje na negativno
                  gledanje Sveta Evrope in Evropske unije nima dejansko nobene podlage. Ta zakon ne
                  diskriminira nikogar. Ta zakon samo zahteva od ljudi, da se odločijo, ali boš
                  državljan te države, ali pa hočeš biti državljan države kateri pripadaš; če boš
                  državljan države kateri, po svoji nagnjenosti in nacionalnosti, pripadaš, imaš pri
                  nas vse človekove pravice zajamčene, kot jih naša ustava jamči. Te dileme, zlasti
                  dilema, kot jo je zelo lepo izpostavil dr. Kref, te dileme niso pravilne. Hvala
                  lepa.</p>
            </sp>
            <sp xml:id="SDZ1-Redna-14-1993-11-29.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Zdaj imamo replike na gospoda Pukla. Gospa Potočnik in gospod
                  Battelli, potem gospod Pregelj repliko na gospoda Krefta.</p>
            </sp>
            <sp xml:id="SDZ1-Redna-14-1993-11-29.sp64">
               <speaker>VIKTORIJA POTOČNIK:</speaker>
               <p>Spoštovani gospod Pukl, replika leti tako kot na predsednika Zakonodajno-pravne
                  komisije <stage>(Iz dvorane:...)</stage> in tudi z diskusijo, ki ste jo imeli v
                  vašem imenu. Zdi se mi res vprašljivo in mislim, da je to storil tudi gospod
                  Baškovič, ker je opozoril, da ste pozabili na eno od zelo pomembnih opozoril, ki
                  jo daje naš Sekretariat za zakonodajo in pravne zadeve. Bilo bi korektno, če bi,
                  ne samo povzeli tista dopolnila, ki so zgolj redakcijske narave, temveč povzeli
                  tudi opozorilo, ki ga daje naš sekretariat. Še nekaj, mislila sem tudi, da boste
                  stopili v bran našemu Sekretariatu za zakonodajo in pravne zadeve, ki je bil danes
                  grobo napaden od ene poslanskih skupin, in če že ne, jaz kot poslanka si ne
                  dovolim, da tako diskreditiramo eno izredno pomembno institucijo našega Državnega
                  zbora, to je Sekretariat za zakonodajo in pravne zadeve, ki dela strokovno,
                  korektno in profesionalno. V kolikor bi molče pristali na kritiko, ki je prišla od
                  ene od poslanskih skupin, se mi zdi, ne samo, da bi naredili krivico posameznikom,
                  ki delajo v tem sekretariatu, temveč bi storili neko nedopustno situacijo v tem
                  Državnem zboru in tu sem mislila, gospod Pukl, ki ste zapustili dvorano ob moji
                  diskusiji, da boste vi vzeli v zaščito ta institut. Hvala.</p>
            </sp>
            <sp xml:id="SDZ1-Redna-14-1993-11-29.sp65">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Battelli.</p>
            </sp>
            <sp xml:id="SDZ1-Redna-14-1993-11-29.sp66">
               <speaker>ROBERTO BATTELLI:</speaker>
               <p>Hvala lepa gospod predsedujoči. Spoštovane kolegice in kolegi! Gospodu Puklu se je
                  nekaj zareklo, kar kaže na vso resnost situacije in konteksta, kateremu se
                  približujemo ob tej razpravi okoli tega zakona. On je rekel, da bodo ti ljudje, te
                  osebe izbrale, ali bodo državljani te države, ali pa tiste, ki ji pripadajo po
                  nacionalnosti in tu je osnovna nevarnost, ki se kaže pri tem zakonu, tako kot je
                  postavljen. Moderno pravo in civilizacijske pridobitve ločujejo narodnostno
                  pripadnost in pa državljanstvo. Po naši ustavi je ta država državljank in
                  državljanov, ne pa koga posebej,ki naj bi bil malo več lahko državljan, kot kdo
                  drugi.</p>
               <p>Enačenje narodne pripadnosti z državljanstvom pomeni, da sem jaz v tem trenutku
                  tujec, gost tam, kjer sem doma. Menim, da bo ta zakon za Republiko Slovenijo in za
                  državljane in za državljanke in za slovenski narod naredil mnogo večjo škodo, v
                  kolikor jo lahko naredijo zapleti z dvojnim državljanstvom. Vsaka razprava, ki si
                  tu sledi, me bolj in bolj prepričuje v to. Hvala lepa.</p>
            </sp>
            <sp xml:id="SDZ1-Redna-14-1993-11-29.sp67">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Žarko Pregelj, izvolite, replika na gospoda Krefta.</p>
            </sp>
            <sp xml:id="SDZ1-Redna-14-1993-11-29.sp68">
               <speaker>ŽARKO PREGELJ:</speaker>
               <p>Spoštovani! Gospod Kreft imam repliko na vaše izvajanje, predvsem v smislu
                  celotnega konteksta vašega nastopa. Občutek imam, da ste v svojem bistvu o pravu
                  oziroma v pravnem smislu brezpredmetno razpravljali. Namreč, zakaj?</p>
               <p>Gre za dejstvo, da ste svoje izvajanje postavili na tisto, mogoče zaznavno v tem
                  zakonu, ampak nenamensko zaznavno poanto, da je pač to zakon proti dvojnim
                  državljanom. V resnici je tak zakon lahko sprejet v tem Državnem zboru samo na eni
                  podlagi, in sicer na podlagi, na kateri na svetu nastaja cela vrsta mednarodnih
                  sporazumov o preprečevanju dvojnega državljanstva oziroma medsebojnih meddržavnih
                  sporazumov o urejanju problemov z dvojnim državljanstvom. Ta zakon v resnici v
                  svoji osnovi, in tudi zato ima ustavno podlago, lahko ščiti državljane Republike
                  Slovenije pred tujim državljanstvom. Kaj to pomeni, vam povem s konkretnim
                  primerom.</p>
               <p>Slišal sem za slovensko družino, ki se je preselila v Avstralijo. V tistem
                  trenutku, ko so prišli v Avstralijo, so sprejeli avstralsko državljanstvo, hkrati
                  pa imeli še slovensko državljanstvo. Glede na to, da so imeli tudi avstralsko
                  državljanstvo, je njihov sin bil obvezen iti v vietnamsko vojno in v tisti vojni
                  padel, kljub temu, da je bil slovenski državljan, po katerem ni bil obvezen iti v
                  vietnamsko vojno. Takih primerov je lahko v naši okolici cela vrsta. In ravno
                  zaradi tega je potrebno ta zakon tako oblikovati, da bo od državnih organov
                  zahteval, da državljane, ki imajo dvojno državljanstvo, opozori na to in od njih
                  zahteva izjasnitev. Namreč, zgodi se lahko, da v določeni kritični situaciji v
                  naši bližini nas tuja država obtoži, da smo ji ukradli državljane, da smo ji
                  ukradli vojake in podobne zadeve. Rano zaradi tega je tak zakon potreben.
                  Verjamem, da ga je treba v določenih členih še popraviti, nikakor se ne morem
                  strinjati s takimi nastopi, ki ga v osnovi spodbijajo z napačnimi argumenti. Hvala
                  lepa.</p>
            </sp>
            <sp xml:id="SDZ1-Redna-14-1993-11-29.sp69">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K razpravi sta prijavljena še dva, gospod Kocijančič in gospod
                  Geržina. Prosim, gospod Kocijančič. Prosil bi, če kdo želi še kakšne
                  spreminjevalne amandmaje dati, da jih da, ker bomo potem to točko prekinili in
                  boste dobili nov pregled dopolnilnih stališč na klop, ker je dosti spremenjenega.
                  Prosim.</p>
            </sp>
            <sp xml:id="SDZ1-Redna-14-1993-11-29.sp70">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, drage kolegice in kolegi! Dvojno državljanstvo je gotovo
                  fenomen sodobnega sveta in menim, da se ga večina držav poskuša otresti. O tem
                  obstojajo tudi mednarodni dogovori in konvencije, tendenca odprav je prirodna v
                  vseh državah, čeprav razumem, zlasti če postavimo zadevo v obratno percepcijo, da
                  je marsikomu zelo težko, ko si izbere novo domovino, pretrgati v celoti zveze s
                  staro domovino. Poskušajmo to razumeti v primeru Slovencev, recimo v Združenih
                  državah Amerike ali pa v kakšni drugi državi, ki želijo obdržati državljansko
                  zvezo s svojo matično domovino. Tudi to razmerje in emocije je potrebno
                  spoštovati.</p>
               <p>Naša država, če želi biti demokratična, se lahko loti dvojnega državljanstva na
                  povsem normalen, civiliziran način, in sicer da poizkuša ker se le da, ali v
                  celoti, čeprav menim da je neko stališče v celoti rigorozno izjemno težko
                  uveljaviti, preprečevati nova dvojna državljanstva in da postopno demokrati-čno
                  razrešuje dosedanja dvojna državljanstva v skladu z evropskimi civilizacijskimi
                  standardi in brez nasilnega poseganja v pravice ljudi. Poseganje v pravice tistih,
                  ki so državljani Slovenije, enojni ali dvojni, je po mojem mnenju protiustavno. Mi
                  imamo slovensko ustavo in kot 1. člen v poglavju človekove pravice in temeljne
                  svoboščine, to je 14. člen, smo opredelili enakost pred zakonom. V tem členu piše:
                  <q>"V Sloveniji so vsakomur zagotovljene enake človekove pravice in temeljne
                  svoboščine, ne glede na narodnost, raso, spol, jezik, vero, politično in drugo
                  prepričanje, gmotno stanje, rojstvo, izobrazbo, družbeni položaj ali katero koli
                  drugo osebno okoliščino"</q>. Če tu ne gre za narodnostni moment, gre prav gotovo za
                  katero drugo okoliščino. Bistvena formulacija je, vsi so pred zakonom enaki.</p>
               <p>Če bi sprejeli predlagani zakon, naši državljani pred zakonom ne bi bili enaki.
                  Imeli bi državljane I. in II. reda. Eni, ki jim bi bilo državljanstvo priznano v
                  vsakem primeru, druge, ki bi jim bilo to državljanstvo na nek način osporavano,
                  postavljeno pod vprašaj. Njihovo državljanstvo bi viselo pod Damoklejevim
                  mečem.</p>
               <p>V tej zvezi, s tem resnem ustavnem pravnem argumentu rad povedal še drugi
                  argument. Nacionalni interes. Za tem govorniškim odrom se je zelo dvigoval glas v
                  interpretaciji tega, kaj je slovenski nacionalni interes. O tem, kaj je slovenski
                  nacionalni interes je potrebno vseskozi zelo skrbno voditi računa, predvsem pa je
                  potrebno predhodno definirati. Sem globoko prepričan, da slovenski nacionalni
                  interes ni neka ozkost ali zaprtost, neka nacionalna izključnost. Slovenski narod
                  bo lahko dostojno preživel v skladu s predstavo o samem sebi samo, če bo odprt v
                  svet, če bo izvozil dve tretjini svojega nacionalnega proizvoda. Vsaj tako trdijo
                  ekonomisti. Če si kdo predstavlja, da bo ta odprtost v svet možna, če bomo po
                  drugi strani zaprti, se po mojem mnenju strašno moti.</p>
               <p>Ali je to stališče v celoti sprejeto ali sprejemljivo v tem parlamentu, to ne vem,
                  sem pa globoko prepričan, da mnogo bolj izraža nacionalni interes Slovencev, kot
                  pa kakšen nacionalni ali nacionalistični purizem.</p>
               <p>Svoj čas sem mislil, tudi javno trdil, da je nacionalizem velikih narodov strašen,
                  majhnih pa smešen. To trditev moram popraviti. Tudi nacionalizem majhnih narodov
                  je grozljiv, zlasti kadar se spreminja v nasilje nad ljudmi.</p>
            </sp>
            <sp xml:id="SDZ1-Redna-14-1993-11-29.sp71">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Geržini.</p>
            </sp>
            <sp xml:id="SDZ1-Redna-14-1993-11-29.sp72">
               <speaker>MIROSLAV GERŽINA:</speaker>
               <p>Hvala lepa. Gospod predsednik, spoštovani!</p>
               <p>Dr. Kreft je prej govoril o dvojnem državljanstvu o <q>"raison d'etre"</q>. Prišel sem,
                  če parafraziram, zaradi <q>"raison de moi"</q> in ostalih Slovencev, ki po zakonu, ki
                  danes velja, nimajo enake pravice kot tisti državljani, ki imajo dvojno
                  državljanstvo. Gospod Kreft je govoril o odpravljanju dvojnega državljanstva.
                  Govorjeno je bilo o naši ustavi. Moj predgovornik je citiral, da imajo vsi enake
                  pravice. Ravno to predpravico nekaterim, ki imajo dvojno državljanstvo, ta zakon
                  odklanja. Za tiste, ki jih je strah, temu govori 1. člen: <q>"Državljani Republike
                  Slovenije, ki imajo tudi državljanstvo, morajo samo izbrati med slovenskim
                  državljanstvom in med nekim drugim državljanstvom."</q> Zakaj izbrati? Ali je to
                  pravica, ali je to darilo? Nekaterim državljanom Slovenije je bilo podarjeno
                  darilo, vrednota, pravica je samo po rodu. Tistim, ki so pridobili po 40. členu,
                  to ni pravica, to je darilo. To darilo lahko obdržijo, nihče jim ga ne krati.
                  Rekel sem, bodimo vsi enakopravni pred zakonom. Ta zakon po citiranju 1. člena
                  pušča popolno svobodo posamezniku, da sprejme ali pusti slovensko
                  državljanstvo.</p>
               <p>Govorilo se je o Slovencih, ki živijo po svetu. Sam imam sorodnike po svetu in
                  znance, s katerimi sem govoril in so rekli: ne želimo slovenskega državljanstva,
                  da bi prišli živeti v Slovenijo. Nekatere od teh znancev so izgnali zaradi
                  političnega prepričanja, nekatere iz familije, družine so praktično izgnali
                  <q>"zaradi ekonomskih odnosov"</q>. Ti si želijo simbolično državljanstvo Slovenije.
                  Pripravljeni so vlagati v to Slovenijo. Urejanje tega državljanstva pa bo urejeno
                  z meddržavnimi zakoni. Na vsaki seji podpišemo, ali potrdimo veliko število teh
                  zakonov. Mislim, da ne bo prav veliko delo in težko delo, da se uredijo take
                  izjeme.</p>
               <p>Zato sem za ta zakon o odpravi dvojnega državljanstva. Hvala lepa.</p>
            </sp>
            <sp xml:id="SDZ1-Redna-14-1993-11-29.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Potrč.</p>
            </sp>
            <sp xml:id="SDZ1-Redna-14-1993-11-29.sp74">
               <speaker>MIRAN POTRČ:</speaker>
               <p>Morda je brez potrebe poudarjati, da najbrž zavestno želimo govoriti o različnih
                  rečeh. Mislim pa, da je kljub temu vredno kakšen stavek k temu reči. Govoriti o
                  tem, ali s tem zakonom preprečujemo, ali odvzemamo dvojno državljanstvo, je mogoče
                  na različne načine. Kdor je realen ve, da na ta način gre za zakon o odvzemu
                  dvojnega državljanstva. To že obstoja, mi ga ne bomo naprej prepričevali. Dajmo si
                  vsaj tu naliti čistega vina, neodvisno od tega kakšna bo čigava opredelitev; samo
                  ne v tolažbo sebi, da boš demokratičen, da boš spoštoval pravno državo, govoriti,
                  da ne gre za odvzem, ampak, da gre za preprečevanje. Ne! Priznajmo, ali vsaj
                  tisti, ki želite, da se zakon takšen, kot je, sprejme <q>"Ja, želimo nekomu dvojno
                  državljanstvo odvzeti. Sme imeti samo eno."</q> Ta opredelitev je možna, samo ne reči,
                  da ni takšna.</p>
               <p>Drugo. Govoriti o tem, da so tisti, ki imajo danes dvojno državljanstvo, nekateri
                  smo postavljali določen dvom, ali je to za vsakega posameznika jasno; ne trdim, da
                  ni jasno za mnogo katere od teh. Gotovo je, ampak za vsakega posameznika mislim,
                  da ni jasno, da so oni izbrali neko... se tako odločili in da imajo privilegije.
                  Izbrali so neko možnost, ki jih jo je dala država. Ali so ob tem zavestno ravnali,
                  ali ne, morali so dati izjavo. Izjavili so, da želijo biti slovenski državljani.
                  Kateri so bili razlogi v tistem času? Lahko so bili zelo različni, tudi v bodoče
                  bodo lahko zelo različni, ampak izjavo so dali. Zdaj govoriti o tem, da se niso že
                  takrat odločili z izjavo in da morajo to povedati še enkrat, najbrž ni treba.
                  Vedeli so oni in tista država, ki je zakon sprejela, da gre za to, da se jim ta
                  pravica daje, pod pogojem, da bodo obdržali lahko še eno državljanstvo. Danes
                  govorimo o tem, da je to darilo. Ja, morda je bilo darilo, vendar ali lahko
                  država, če nekomu darilo da, darilo kar tako vzame nazaj in reče <q>"veste kaj, v
                  nekih okoliščinah smo vam to podarili, danes vam to darilo z enostranskim aktom
                  vzamemo"</q>.</p>
               <p>Govori se o tem, da imajo svobodo se odločiti. Da, ampak najbrž bi bilo prav in to
                  je bil del moje razprave, povedati jim, kakšna je ta svoboda. Če me kdo
                  preprečuje, in to povežem tudi s tistim delom razprave, ki je govoril o tem
                  dvojnem državljanstvu kot privilegiju, vas res želim vprašati, ali je ta moment
                  privilegij državljanstvo Bosne in Hercegovine, ki formalno obstaja. Ali je svoboda
                  odločiti se v tem primeru za državljanstvo Slovenije, ali za državljanstvo Bosne
                  in Hercegovine; ali so enake možnosti življenja v državi, za katero se boš
                  odločil, ali niso enake možnosti; in ali je svoboda, če on ne ve, ali če bo
                  država, katere dvojni državljan je, imela pogoje, po katerih bo moral za odpust iz
                  državljanstva plačati vsoto, ki je objektivno ne bo mogel plačati. Ali mu ponekod
                  odpusta ne bodo dali, ali bo posledica odpusta izguba premoženja, ali delovanja
                  tam, kjer neke sorodnike ima. Ali je to svoboda, v kateri se odloča? Morda se bo
                  odločil kljub temu za slovensko državljanstvo, ampak najbrž bo potem slovenska
                  država imela tudi škodo od tega, ker jaz ne vem, kaj bi morali imeti proti temu,
                  da ima kakšen naš državljan tudi še kje kakšno imovino, premoženje in kakšen
                  interes. Toliko vas je tudi polemiziralo z Levom Kreftom. Ali niste želeli
                  razumeti,</p>
               <p>da je bila njegova, pa tudi naša ideja, govoriti o tem, da se da preprečevati
                  dvojno državljanstvo, ne samo s prepovedmi, ampak tudi z ustvarjanjem ustreznih
                  odnosov med bodočimi državami, ki bodo zagotovile interes slehernega, da se
                  opredeli za eno državljanstvo. Ampak za to so potrebni meddržavni sporazumi. Mi
                  smo zahtevali, da do teh meddržavnih sporazumov prej pride, da se takšni pogoji
                  ustvarijo, ne pa, da najprej to narediš, potem pa rečeš morda bomo pa čez leto,
                  dve, tri ali pa pet, ko bodo tudi druge države postale normalne, to uspeli
                  narediti. Medtem pa bodite negotovi, odločite se sicer za eno ali drugo rešitev,
                  samo brez da bi vedeli točno, kaj takšne posledice prinašajo.</p>
               <p>Prav bi bilo, če bi zmogli moči, da bi nekoliko mirneje in brez očitkov o teh
                  stvareh razpravljali, predvsem pa razpravljali skozi vidik, da gre za dvoje, da
                  gre za že obstoječe državljane naše države in konec koncev, da gre tudi za ljudi,
                  ki bi s takim zakonom prišli v take osebne stiske, v katerih najbrž nihče od nas,
                  ki o tem govori, ne bi želel biti. Hvala.</p>
            </sp>
            <sp xml:id="SDZ1-Redna-14-1993-11-29.sp75">
               <speaker>PODPREDSEDNIK VLADIMIR TOPLER:</speaker>
               <p>Hvala. Repliko ima gospod Geržina in potem ima repliko gospod Jelinčič. Naj
                  nadaljujemo sejo.</p>
            </sp>
            <sp xml:id="SDZ1-Redna-14-1993-11-29.sp76">
               <speaker>MIROSLAV GERŽINA:</speaker>
               <p>Spoštovane poslanke in poslanci, spoštovani gospod Potrč! Odvisno je, kako
                  gledate. Jaz trdim, da je privilegij dvojno državljanstvo. Ali je to bosansko, ali
                  je to srbsko, tudi za tiste, ki pravijo: Slovenija je država državljanov
                  Slovenije. Prej so mi pokazali, veliko kopij sem gledal, veliko število držav je,
                  kjer piše, da je to država tega in tega naroda, gospod Battelli, pa s tem ni
                  rečeno, da drugih ne sme biti, avtomatsko so vključeni, če se govori o avtohtonih
                  manjšinah, so del te države, tega državnega telesa, nacionalnega. Gospod Potrč,
                  darilo sem mislil slovensko državljanstvo, ne dvojno državljanstvo. Iz tega pa
                  izhaja neenakopravnost državljanov, o kateri nenazadnje govori ta telefonska
                  anketa TV Slovenija. Včasih res, moram povedati, nisem verjel do zadnjih volitev o
                  teh anketah. Mislil sem, da je to inscinirano, ampak so me volitve postavile na
                  trda tla. To anketo jemljem tako nekako, ne 100%, ampak kot veljavno in pravi, da
                  73% vprašanih, ki imajo telefonske aparate, telefone, trdi, da je to privilegij in
                  pravilno, da se izenačijo Slovenci, ki nimajo tega privilegija s tistimi, ki ga
                  imajo. To tudi nekaj pomeni, vsaj zame, ko sem odločal. Verjetno bi bil procent
                  tistih vprašanih, ki nimajo možnosti, ki nimajo telefona, še večji. Zato še toliko
                  bolj verjamem, da je pravilno to, kar sem rekel, da sem za ta zakon o
                  državljanstvu. Hvala lepa.</p>
            </sp>
            <sp xml:id="SDZ1-Redna-14-1993-11-29.sp77">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Jelinčič, potem gospod Omerza.</p>
            </sp>
            <sp xml:id="SDZ1-Redna-14-1993-11-29.sp78">
               <speaker>ZMAGO JELINČIČ:</speaker>
               <p>Hvala lepa. Gospod Potrč je govoril o svobodi. Nihče nikomur ne krati svobode
                  odločiti se za državljanstvo. Neenakopravnost pa je, če ima 170 tisoč ljudi dvojno
                  državljanstvo, ostali Slovenci pa tega nimajo. To se pravi, da je teh 170 tisoč
                  ljudi absolutno v beneficiranem položaju napram ostalim Slovencem. Ta privilegij
                  ni samo privilegij na papirju. Gospod Potrč, to znese 30 tisoč dolarjev  letnega
                  uvoza brez plačane kakršnekoli davščine. To pomeni, voziti avtomobil z zeleno
                  tablico, za katerega se davek ne plača. Vemo, da so v Sloveniji avtomobili vredni
                  500 tisoč nemških mark in pri plačilu tega davka in drugih zadev je vsaj 100 tisoč
                  ali več nemških mark, ki ne gre v slovensko blagajno. Vemo, da je privilegij imeti
                  nepremičnine, tako v Sloveniji, kot v drugih republikah bivše Jugoslavije. Dogaja
                  se to, da se srbski lobi zbira, in tudi albanski, pa še kakšen drug, zbirajo
                  denar, odkupujejo domačije po Primorski. Pojdite pogledati, ogromno vasi je že v
                  rokah neslovencev, ki imajo dvojno državljanstvo in mislim, da ta zadeva ni kar
                  tako za zanemariti.</p>
               <p>Kako se nepremičnine lahko uporabljajo proti Sloveniji, smo videli pred kratkim,
                  ko so na subtilen način naredili prvi test Srbi iz tako imenovane krajine, srbske
                  Bele krajine. To je samo prvi poskus. Čez čas bodo prišli z lastninskimi listi in
                  rekli, to je tako ali tako naše. In čez čas, ker bodo dvojni državljani, bodo
                  lahko  uveljavljali tudi manjšinske pravice, in če bo slovenski parlament takrat
                  tako indolentno in ignorantsko gledal na pravice slovenskega naroda, bodo to tudi
                  dosegli in v kratkem potem res lahko pričakujemo, da v Sloveniji ne bo več
                  Slovencev in da bo to vse kaj drugega, morda kakšna nova mala Jugoslavija,
                  Slovenija pa prav gotovo ne.</p>
            </sp>
            <sp xml:id="SDZ1-Redna-14-1993-11-29.sp79">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Se opravičujem, prej se je k repliki javil tudi gospod Podobnik in
                  potem gospod Omerza. Lahko proceduralno.    </p>
            </sp>
            <sp xml:id="SDZ1-Redna-14-1993-11-29.sp80">
               <speaker>MIROSLAV GERŽINA:</speaker>
               <p>Danes očitno te razprave in tega ne bomo končali. Zato predlagam, da se seja
                  nadaljuje jutri popoldan ob 15.00 ali pa ob 16.00 uri, po mojem. Dopoldne so
                  nekateri odbori, popoldan pa mislim, da lahko to sejo zaključimo, ker očitno
                  danes, tu je še nekaj točk, tega ne bomo končali. Prosim, da se da to na
                  glasovanje. Nekateri kolegi iz različnih strank so za to, da to predlagam.</p>
            </sp>
            <sp xml:id="SDZ1-Redna-14-1993-11-29.sp81">
               <speaker>PODPREDSEDNIK VLADIMIR TOPLER:</speaker>
               <p>Hvala. Ta predlog bom dal na glasovanje, čeprav sem mislil, da bi danes lahko
                  razpravo o tej točki zaključili. Ne vem pa, kdaj jutri lahko začnemo, do kdaj bodo
                  odbori delali. Jutri ob 16. uri da nadaljujemo. Dajem proceduralni sklep, da sejo
                  nadaljujemo jutri ob 14. uri in da jo danes prekinemo. O proceduralnem predlogu ni
                  debate. Predlog je bil ob 14. uri. Prosim, da ugotovimo prisotnost! Potem boste
                  predlagali, proceduralnih ni. Ugotovimo sklepčnost! <stage>(53
                  prisotnih.)</stage></p>
               <p>Kdo je za ta predlog, da se seja nadaljuje jutri ob 14. uri? <stage>(30
                     poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da predlog ni sprejet.</p>
               <p>Nadaljujemo s sejo.</p>
            </sp>
            <sp xml:id="SDZ1-Redna-14-1993-11-29.sp82">
               <speaker>MARJAN PODOBNIK:</speaker>
               <p>Dajem proceduralni predlog, da sejo nadaljujemo jutri ob 15. uri. Predlagal bi
                  tudi, da se poskušamo dogovoriti za tak red, da bomo vedeli vsaj za določene
                  termine, ko že imamo zasedanja, da se vsak dan za vnaprej ne odločamo in tudi
                  tiste proste ure, ki so sicer možne za določene dogovore, ne obremenimo z našim
                  zasedanjem. Dajem predlog, da se seja nadaljuje jutri ob 15. uri.</p>
            </sp>
            <sp xml:id="SDZ1-Redna-14-1993-11-29.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Podobnik. Gospod Podobnik, odgovoril bi vam na vprašanje. Seje
                  trajajo dlje kot predvidevamo, zato prihaja do teh proceduralnih motenj.</p>
               <p>Dajem na glasovanje predlog, da sejo nadaljujemo jutri ob 15. uri in jo danes
                  zaključimo. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je predlog sprejet in sejo nadaljujemo jutri ob 15. uri in jo bomo
                  predvidoma jutri tudi končali.</p>
               <p>Lahko noč.</p>
            </sp>
            <stage type="time">(SEJA JE BILA PREKINJENA 29. NOVEMBRA 1993 OB 19.10 URI IN</stage>
         </div>
      </body>
   </text>
</TEI>