<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-30-1995-06-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">511F0750C7BAA522C1257832004838DA</idno>
               <idno type="URI">511F0750C7BAA522C1257832004838DA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-30-1995-06-28.DZ" n="30">
               <name>Izredna</name>
               <date when="1995-06-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-30-1995-06-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. JUNIJA 1995 OB 10.09 URI.)</stage>
            <sp xml:id="SDZ1-Izredna-30-1995-06-28.sp1">
               <speaker>PREDSEDNIK JOŽEF ŠKOLČ:</speaker>
               <p>Spoštovane poslanke in poslanci! Prosim, če počasi zasedete svoja mesta. To velja tudi za druge povabljene na sejo Državnega zbora. Ugotavljam najprej prisotnost za nadaljevanje seje. Ugotovimo sklepčnost! (53 prisotnih.)</p>
               <p>Ugotavljam, da je zbor sklepčen in lahko nadaljuje z delom. Obveščen sem, da so zadržani in se seje ne morejo udeležiti naslednje poslanke in poslanci: dr. Peter Tancig, gospod Jožef Kopše, gospod Borut Pahor, dr. Mateja Kožuh-Novak za dopoldanski del seje, dr. Leo Šešerko, mag. Jože Protner, gospod Miroslav Mozetič, gospod Vitodrag Pukl, gospod Rafael Kužnik, gospa Mihaela Logar, dr. Jože Pučnik, dr. France Bučar in dr. Lev Kreft.</p>
               <p>Na sejo sem, kot včeraj, vabil predsednika Vlade in ministra za finance in druge ministre ter predstavnika Urada predsednika Republike Slovenije, predstavnika Državnega sveta Republike Slovenije, predstavnika Ustavnega sodišča Republike Slovenije, predstavnika Računskega sodišča Republike Slovenije, predstavnika varuha človekovih pravic. Vse, ki so se seje udeležili, prav lepo pozdravljam.</p>
               <p>Zbor bo danes nadaljeval 30. izredno sejo z obravnavo <title>PREDLOGA PRORAčUNA REPUBLIKE SLOVENIJE ZA LETO 1995</title>, in sicer z obravnavo in sklepanjem o posameznih amandmajih k predlogu proračuna. Menim, da je to tudi trenutek, ko bi bila potrebna zbranost v dvorani, da lahko začnemo z obravnavo amandmajev in razdelkov proračuna.</p>
               <p>Gospe in gospodje! Če dovolite, bi nadaljevali z amandmaji in obravnavo proračuna. Prosil bi vas seveda za mir v dvorani!</p>
               <p>Najlepša hvala. Včeraj smo prišli do Ministrstva za ekonomske odnose in razvoj. Tukaj so vloženi naslednji amandmaji. Najprej pod A in B amandmaji Vlade kot dopolnitev predloga proračuna. Matični odbor jih podpira.</p>
               <p>Prvi amandma oziroma amandma pod številko 1 je umaknjen.</p>
               <p>Amandma pod številko 2, predlagatelj je Odbor za gospodarstvo. Matični odbor in Vlada ne podpirata.</p>
               <p>Amandma pod številko 3, predlagatelj je Komisija za spremljanje in nadzor lastninskega preoblikovanja družbene lastnine. Odbor se ni opredelil. Vlada ga ne podpira.</p>
               <p>Amandma pod številko 4 je umaknjen.</p>
               <p>Amandma pod številko 5 je predlagal Odbor za gospodarstvo. Matični odbor in Vlada ga ne podpirata.</p>
               <p>Amandma pod številko 6 je predlagal gospod Ivo Hvalica v imenu poslanske skupine. Odbor za gospodarstvo ga ne podpira. Odbor za infrastrukturo in okolje ne podpira. Ravno tako ne podpirata matični odbor in Vlada.</p>
               <p>Amandma pod številko 7 je umaknjen. Amandma pod številko 8 ni v skladu s poslovnikom. Vložil ga je dr. Peter Tancig in o njem ne bomo glasovali.</p>
               <p>Amandma pod številko 9 je predlagal gospod Janez Podobnik. Odbor za znanost, tehnologijo in razvoj ga ne podpira. Ravno tako ne matični odbor in Vlada.</p>
               <p>Amandma pod številko 10 je predlagal gospod Janez Podobnik. Odbor za gospodarstvo ga podpira. Matični odbor in Vlada pa ne.</p>
               <p>Potem je urad za varstvo konkurence. Tukaj je pod točko a) vložen amandma Vlade Republike Slovenije. Matični odbor ga podpira.</p>
               <p>Potem je direkcija Republike Slovenije za blagovne razerve, vložen je en amandma. Vložil ga je gospod Ivo Hvalica v imenu poslanske skupine. Odbor za gospodarstvo ga ne podpira, Odbor za infrastrukturo in okolje tudi ne. Matični odbor in Vlada tudi ne. Odpiram diskusijo o teh amandmajih in razdelku.</p>
               <p>Gospod Janez Podobnik, ostale pa prosim, če zasedete svoja mesta, predvsem tukaj na sredini v tem trenutku in omogočite diskusijo v dvorani.</p>
            </sp>
            <sp xml:id="SDZ1-Izredna-30-1995-06-28.sp2">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Ministrstvu za ekonomske odnose in razvoj je bil v prvotnem predlogu proračuna dodeljen delež z indeksom 80,5 glede na proračun v letu 1994. Zato bi rad opozoril na stavek, ki je zapisan v Poročevalcu številka 17, na strani 54. Citiram: zaradi prenizko dodeljenih sredstev ministrstvo dvomi, da bo lahko v ustrezni meri izvajalo stabilizacijsko politiko na področju cen z regresiranjem in intervencijami blagovnih rezerv, s čimer bo vprašljiv zastavljeni cilj znižane dosežene stopnje inflacije na raven okrog 10%, konec citata.</p>
               <p>Ko sem pogledal predlagana dopolnila na tem področju, lahko ugotavljam, da tudi dopolnila Vlade te bojazni, ki jo je ministrstvo zapisalo, ne zmanjšujejo, ampak nasprotno, saj v enem od dopolnil Vlada predlaga še dodatno znižanje, na primer v postavki, regresiranje cen določenih proizvodov za 24 milijonov tolarjev.</p>
               <p>Seveda se mi postavlja vprašanje, kaj to pomeni? Torej ali bo lahko ministrstvo izvajalo stabilizacijsko politiko na področju cen? Ali bo lahko izvajalo svojo usmeritev v smislu zastavljenega cilja znižanje dosežene stopnje inflacije?</p>
               <p>Prav tako bi rad postavil vprašanje predstavnikom Vlade pri dopolnilu pod točko a).</p>
            </sp>
            <sp xml:id="SDZ1-Izredna-30-1995-06-28.sp3">
               <speaker>PREDSEDNIK JOŽEF ŠKOLČ:</speaker>
               <p>Prosim za mir v dvorani, ker govori gospod Podobnik in verjamem, da se težko koncentrira ob takem "šundru".</p>
            </sp>
            <sp xml:id="SDZ1-Izredna-30-1995-06-28.sp4">
               <speaker>JANEZ PODOBNIK:</speaker>
               <p>V Poročevalcu št. 26 piše, namreč je to dopolnilo obrazloženo in tam pravi, da po stanju v mesecu aprilu v organu ni zaposlenih delavcev, zato tudi materialni stroški niso predvideni. Jaz bi rad dobil odgovor, za kateri organ pravzaprav gre, kjer se predlaga to znižanje.</p>
               <p>Prav tako preseneča nasprotno stališče, ki je razvidno iz stališča komisije za spremljanje in nadzor lastninskega preoblikovanja družbene lastnine in pa stališče, ki je prisotno v dopolnjenem proračunu.</p>
               <p>Namreč, gre za postavko 4748 Agencija Republike Slovenije za prestrukturiranje in privatizacijo. Namreč, omenjena komisija predlaga povečanje te postavke, Vlada pa v dopolnjenem proračunu predlaga celo znižanje te postavke in s tem Vlada demantira samo sebe, saj je v prvotni obrazložitvi proračuna tudi zapisala, da se agencija že nekaj časa sooča s problemom izgubljanja usposobljenih kadrov zaradi relativno slabih delovnih pogojev in tudi ob dejstvu, da bo letošnje leto eno najpomembnejših let glede lastninskega preoblikovanja, je nekako nelogično, da ob sami ugotovitvi Vlade v dodatnem predlogu proračuna Vlada še dodatno predlaga znižanje postavke Agencije Republike Slovenije za prestrukturiranje in privatizacijo.</p>
               <p>Nekoliko podrobneje pa bi se rad zaustavil pri tako imenovanem razvojnem segmentu, ki ga pokriva tudi ta resor, o katerem je sedaj govora. Namreč gre tudi za amandmaja, ki sem jih sam vložil pod točko devet in deset. Torej, vprašanje regionalnega razvoja oziroma investicij v demografsko ogrožena področja.</p>
               <p>Šel sem pogledati, kako je to področje v poročevalcu obrazloženo in seveda, tukaj je pač ministrstvo žal samo suhoparno ugotovilo, da citiram, "postavki za sofinanciranje gospodarske infrastrukture, naložbe v kmetije in drobno gospodarstvo ne ohranjata realne vrednosti proračunskih sredstev za spodbujanje razvoja demografsko ogroženih območij in nista v skladu z globalnimi okviri javno finančnih bilanc za leto 1995". To je po mojem osebnem mnenju ena najbolj žalostnih ugotovitev, ki spremlja ta proračun. Namreč, to je tista ugotovitev, ki pomeni, da smo pri celotnem področju regionalnega razvoja, še posebej pa pri področju demografsko ogroženih področij in načinu reševanja tega problema v letošnjem letu storili korak nazaj.</p>
               <p>Prav včeraj je Državni svet organiziral strokovni posvet z naslovom "Regionalni vidik demografske politike Slovenije". Uspel sem pregledati nekaj nosilnih razprav iz tega posveta. Žal je bil ta posvet organiziran ob istem terminu, ko smo imeli v razpravi proračun, tako da se ga poslanci najverjetneje nismo mogli udeležiti, kar je velika škoda. No, in potem sem šel pogledati, ker notri so tudi zelo dobre primerjalne študije z Evropo in v eni od razprav je zaključna misel sledeča. Da so mnoge evropske države pri reševanju, tudi v Evropi zelo perečega problema te populacije, pristopile. Kako? Z ustrezno kmetijsko politiko, ki je vodila k večanju gospodarsko stabilnih kmetij na teh območjih. Namreč, to je ugotovitev, da je to ena od najbolj uspešnih metod, s katero se država spopade s problematiko demografskega in sploh socialnega izumiranja celotnih območij. In poglejte, in potem gre človek pogledati naš proračun in se vpraša, kaj smo pa izumili pri nas? Mi pa smo napisali, namreč indeks proračunske postavke 5068 - naložbe v kmetije in drobno gospodarstvo ima po mojem mnenju zgodovinski indeks, to je indeks 7,93.S 490 milijonov v letu 1994 smo letos prišli na indeks, torej na številko 39 milijonov tolarjev, seveda brez upa na kakršenkoli uspeh, kljub temu, da sem v obeh amandmajih očitno izbral pravilni vir, saj sem v obeh amandmajih omenil vir sukcesija SFRJ. Ponovno plediram na vas, spoštovane kolegice in kolegi, da razmislite o teh dveh postavkah in da jih tudi podprete. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp5">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? (Ne želi.) Potem bi prosil za pojasnilo vladnih predstavnikov.</p>
            </sp>
            <sp xml:id="SDZ1-Izredna-30-1995-06-28.sp6">
               <speaker>ANDREJ PAGON:</speaker>
               <p>Spoštovani poslanci, ministrstvu je bil določen delež kot ga imate v gradivu. Znotraj tega globala smo poskušali v ministrstvu sredstva razdeliti čim bolj racionalno in tako, da bi bili čim manj ogroženi cilji, ki si jih je ministrstvo zastavilo. Proračunska postavka, ki govori o zmanjšanju stroškov 500 tisoč za organ, gre za Urad za promocijo in tuje investicije, in v tem primeru - v tem času je bil imenovan že direktor - bo tako, kot je v obrazložitvi pojasnjeno in bodo materialni stroški pokriti iz tekoče proračunske rezerve kot pravi zakon o izvrševanju proračuna. Hvala.</p>
            </sp>
            <sp xml:id="SDZ1-Izredna-30-1995-06-28.sp7">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Če ne, prehajamo h glasovanju. Tako kot včeraj, bodo najprej na vrsti amandmaji, ki jih je kot dopolnitev predlagala Vlada in ugotavljam sklepčnost za glasovanje o amandmaju pod točko a na strani 52. Ugotovimo sklepčnost! (47 prisotnih.)</p>
               <p>Kdo je za? (38 poslancev.) Je kdo proti? (5 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko b. Ugotovimo sklepčnost! (47 prisotnih.)</p>
               <p>Kdo je za? (35 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod številko 2. Ugotovimo sklepčnost! (40 prisotnih.) Ponavljam ugotavljanje prisotnosti! (47 prisotnih.)</p>
               <p>Kdo je za? (3 poslanci.) Je kdo proti? (32 poslancev.)</p>
               <p>Ugotavljam, da amandma ni sprejet. Na glasovanje dajem amandma pod številko 3. Predlagatelj je Komisija za spremljanje in nadzor lastninskega preoblikovanja. Ugotovimo sklepčnost! (49 prisotnih.)</p>
               <p>Kdo je za? (15 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 5, predlagatelj je Odbor za gospodarstvo. Ugotovimo sklepčnost! (50 prisotnih.)</p>
               <p>Kdo je za? (9 poslancev.) Je kdo proti? (35 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem... Prosim? Amandma pod točko 6 je umaknjen. Na glasovanje dajem torej amandma pod točko 9 na strani 56, predlagatelj je gospod Janez Podobnik. Ugotovimo sklepčnost! Gospod Zagožen bo obrazložil svoj glas. Izvolite.</p>
            </sp>
            <sp xml:id="SDZ1-Izredna-30-1995-06-28.sp8">
               <speaker>DR. FRANC ZAGOŽEN:</speaker>
               <p>Spoštovani zbor! Ker se o 8. amandmaju sploh ni glasovalo, čeprav je po mojem pravilno vložen, ali pa bi ga lahko vsaj matični odbor upošteval, bi rad dal podporo amandmajema 9 in 10, čeprav gre skupaj za manjše zneske. Predlagatelj gospod Janez Podobnik je že razložil svoje argumente, zakaj je ta amandma vložil, podobne je imel tudi Tancig, gospod Tancig in odbor, ki je podprl njegov amandma. Državni zbor je, mislim da v jeseni leta 1993, sprejel tudi že sklep ob razpravi o proračunskem memorandumu, s katerim je Vladi naložil, da zagotovi v proračunu sredstva za infrastrukturo, še posebej za vodovode o demografsko ogroženih območjih. To se doslej ni izvajalo nobeno leto, pač pa se iz leta v leto sredstva za infrastrukturo v nerazvitih območjih Slovenije zmanjšujejo. Skratka, praktično jih ni več. Občine na teh območjih seveda ne bodo mogle v nobenem primeru izgrajevati ne gospodarske ne druge infrastrukture brez pomoči države, še celo tiste, kjer je država soinvestitor, ne bodo mogle izvajati ob takem financiranju občin, recimo izgradnja šol in podobno. Zaradi tega bom glasoval za ta amandma in tudi za (nerazumljivo.) Če se bo namreč nadaljeval ta trend proračunskih sredstev v Ministrstvu za ekonomske odnose in razvoj, potem je boljše, da ga ukinemo in prepustimo vse stihiji. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp9">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo obrazložiti svoj glas? Torej ugotavljam prisotnost za glasovanje o amandmaju pod številko 9. Predlagatelj je, kot rečeno, gospod Podobnik. Ugotovimo sklepčnost! (50 prisotnih.)</p>
               <p>Kdo je za? (15 poslancev.) Je kdo proti? (31 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 10. Predlagatelj je gospod Podobnik. Gospod Metelko bo obrazložil svoj glas.</p>
            </sp>
            <sp xml:id="SDZ1-Izredna-30-1995-06-28.sp10">
               <speaker>ALOJZIJ METELKO:</speaker>
               <p>Spoštovani zbor! Glasoval bom za ta amandma, ker opredeljuje, da naj se več sredstev da za demografsko ogrožena območja, predvsem za investicije v kmetije in pa drobnega gospodarstva. Mislim, da je s sprejeto strategijo, katero je ta Državni zbor pred dvemi leti skoraj plebiscitarno sprejel, je bilo opredeljeno, da se bo šlo na kmetovanje, ki bo ekološko čisto, in da bo tako kmetovanje, ki bo omogočilo preživetje. Na teh demografsko ogroženih območjih bo to možno takrat, če bo v ta namen dano več sredstev in vlaganje v to. Če teh vlaganj ne bo, te strategije ne bo možno izvajati. Zato bom glasoval za ta amandma in upam, da me boste podprli. Hvala.</p>
            </sp>
            <sp xml:id="SDZ1-Izredna-30-1995-06-28.sp11">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo obrazložiti svoj glas? Gospod Miloš Pavlica.</p>
            </sp>
            <sp xml:id="SDZ1-Izredna-30-1995-06-28.sp12">
               <speaker>MILOŠ PAVLICA:</speaker>
               <p>Glasoval bom sicer proti temu amandmaju, vendar, da ne bi izgledale zadeve zelo dramatične, mislim, da je potrebno dati neko kratko pojasnilo okrog tega. Poglejte, mi bomo na osnovi zakona o kupninah v Sklad za spodbujanje regionalnega razvoja in ohranitev posebno slovenskega podeželja namenili približno 1 milijardo 800 tolarjev, in tiste funkcije, ki so bile prej v tem ministrstvu, se sedaj prenašajo v ta sklad, da ne bi izgledali tako dramatični ti pozivi. Ko beremo proračun, ga je potrebno brati celovito.</p>
            </sp>
            <sp xml:id="SDZ1-Izredna-30-1995-06-28.sp13">
               <speaker>PREDSEDNIK JOŽEF ŠKOLČ:</speaker>
               <p>Kako boste glasovali, ste dolžni povedati.</p>
            </sp>
            <sp xml:id="SDZ1-Izredna-30-1995-06-28.sp14">
               <speaker>MILOŠ PAVLICA:</speaker>
               <p>Sem povedal na začetku, da bom glasoval proti.</p>
            </sp>
            <sp xml:id="SDZ1-Izredna-30-1995-06-28.sp15">
               <speaker>PREDSEDNIK JOŽEF ŠKOLČ:</speaker>
               <p>Sem preslišal in se opravičujem. Bo ostalo uganka zame. Ugotovimo sklepčnost! (57 prisotnih.)</p>
               <p>Kdo je za? (16 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Izvolite.</p>
            </sp>
            <sp xml:id="SDZ1-Izredna-30-1995-06-28.sp16">
               <speaker>IVO HVALICA:</speaker>
               <p>Spoštovani! Z malo anketo, ki sem jo opravil med opozicijskimi poslanci, sem ugotovil, da smo dosedaj sicer prišli do tretjine naših amandmajev, da pa še ni bil sprejet niti en sam amandma opozicije. Zdaj se sprašujem smiselnosti naše prisotnosti tu. Ali zato, da vam zagotavljamo sklepčnost? Ker, če se bo to nadaljevalo, ker tretjina poslancev v Državnem zboru, ki jo predstavlja opozicija, mi tudi, torej bom tako rekel, toliko nesposobna, toliko neumna, da ne bi imela enega amandmaja, ki bi bil v tem proračunu sprejet. Torej, če se a priori ne sprejema nič, niti, kadar gre za prerazporeditev, kot je bil včerajšnji primer amandmaja resorja za obrambo, ko se gre za čisto dokazovanje moči, arogance, prepotence. Torej, če se greste takšne stvari, jaz bom tukaj prisoten, zdaj bom počakal še nekaj časa, bom tu prisoten, ampak ne bom prijavljal svoje navzočnosti. Tu bom pa prisoten in ne boste mogli reči, da nisem na svojem delovnem mestu. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp17">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, prosil bi, če podaste proceduralni predlog, ker ste dvignili roko.</p>
            </sp>
            <sp xml:id="SDZ1-Izredna-30-1995-06-28.sp18">
               <speaker>IVO HVALICA:</speaker>
               <p>Moj predlog je, da potrdite ali negirate mojo ugotovitev, da dobimo vašo potrditev, ali je bil kakšen od amandmajev opozicije do sedaj sprejet. To je moj predlog.</p>
            </sp>
            <sp xml:id="SDZ1-Izredna-30-1995-06-28.sp19">
               <speaker>PREDSEDNIK JOŽEF ŠKOLČ:</speaker>
               <p>To vam bom na koncu seje po izpisku povedal. Ta trenutek moram voditi sejo. Gospod Hvalica, to ni proceduralen predlog. Jaz razumem vašo jezo. Če sem pa prav razumel včeraj gospoda Peršaka, je trdil, da znotraj tistih amandmajev, ki so sprejeti, je bilo vsebovano marsikaj od tega, kar so predlagali tudi opozicijski poslanci. Ne vodimo diskusije o proceduri v tem trenutku, ampak o teh amandmajih. (Pripomba iz klopi.) Kaj pa imate? Ni replike. Gospod Geržina, dovolite, da počasi vodim to sejo naprej. Moram pa spet povedati, da pri proceduralnih predlogih je najprej potrebno sploh dati proceduralni predlog. Če je proceduralni predlog korekten, potem se lahko o njem glasuje. Razprave o proceduralnih predlogih pa ni in možnosti replik znotraj proceduralnih razprav ni. Izvolite. Upam, da boste povedali proceduralni predlog, o katerem bo možno glasovati.</p>
            </sp>
            <sp xml:id="SDZ1-Izredna-30-1995-06-28.sp20">
               <speaker>MIROSLAV GERŽINA:</speaker>
               <p>Hvala lepa, gospod predsednik. Resno mislim. Ugotovili ste, da predlog gospoda Hvalice ni proceduralen, torej omogočite repliko poslancu Pucku. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp21">
               <speaker>PREDSEDNIK JOŽEF ŠKOLČ:</speaker>
               <p>Poslušajte, vse ima svoje meje. Prehajamo k Uradu Republike Slovenije za varstvo konkurence. Tukaj je vložen en amandma Vlade Republike Slovenije pod točko a). Zdaj pa, če dovolite, bomo o tem izglasovali, ker smo tako do zdaj delali in boste kasneje dali proceduralni predlog. Z veseljem. Ugotavljam prisotnost za glasovanje o tem amandmaju. Ugotovimo sklepčnost! (48 prisotnih.)</p>
               <p>Kdo je za? (50 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Gospod Peršak ima proceduralni predlog.</p>
            </sp>
            <sp xml:id="SDZ1-Izredna-30-1995-06-28.sp22">
               <speaker>ANTON PERŠAK:</speaker>
               <p>Imam pač tisto običajno. Prosim v imenu poslanske skupine za 30 minut odmora, ker bi se želeli dogovoriti o nadaljnjem ravnanju. Hvala.</p>
            </sp>
            <sp xml:id="SDZ1-Izredna-30-1995-06-28.sp23">
               <speaker>PREDSEDNIK JOŽEF ŠKOLČ:</speaker>
               <p>Sejo nadaljujemo ob 11.10 uri. Upam, da imate ure naravnane po tem zaslonu nad nami.</p>
            </sp>
            <stage type="time">(Seja je bila prekinjena ob 10.38 uri in se je nadaljevala ob 11.12 uri.)</stage>
            <sp xml:id="SDZ1-Izredna-30-1995-06-28.sp24">
               <speaker>PREDSEDNIK JOŽEF ŠKOLČ:</speaker>
               <p>Ugotovimo sklepčnost! (33 prisotnih.) Prosil bi vodje in sekretarje poslanskih skupin, da pomagajo zagotoviti sklepčnost in da tudi opozorijo vsak svoje poslance, da naj sedijo na svojih mestih. Še enkrat ponavljamo ugotavljanje prisotnosti! (58 prisotnih.) Zbor je sklepčen in lahko nadaljuje z delom. Najprej pa dajem besedo gospodu Peršaku.</p>
            </sp>
            <sp xml:id="SDZ1-Izredna-30-1995-06-28.sp25">
               <speaker>ANTON PERŠAK:</speaker>
               <p>Spoštovane poslanke in poslanci, spoštovani predstavniki Vlade. V odmoru, za katerega sem zaprosil, smo se sestali predstavniki oziroma poslanci vseh več ali manj opozicijskih strank in pri tem zelo resno razpravljali o vprašanjih, ki so se postavila pred nas glede na potek dosedanje razprave in glasovanja o proračunu. Pri tem smo razpravljali predvsem z vidika včerajšnje opredelitve predsednika Vlade dr. Drnovška, ki je rekel, da ta proračun naj ne bi bil v nobenem primeru samo neko prestižno vprašanje proračun koalicija, ampak naj bi bil proračun koalicije in opozicije, s katerim na koncu naj ne bi bil nihče sicer zadovoljen, ampak vendarle pa v principu tudi na nek način vsi. Žal smo morali ugotoviti, da seveda v praksi to ravnanje ni takšno. Ponovno smo morali ugotoviti, da gre za izrazito politično prestižno ravnanje koalicije, kar se kaže v nekem elementarnem, bom rekel  nespoštovanju celo avtorstva. Saj tudi v primerih, kot so amandmaji, ko se jih je potem, bom tako rekel, polastila Vlada ali pa koalicija, kot je včeraj zelo lepo razložil predsednik matičnega delovnega telesa, ko je razlagal postopek, kako so nastali amandmaji Odbora za finance in kreditno monetarne zadeve, niti v enem primeru ni povedano, tudi kadar so amandmaji opozicijskih poslancev v celoti povzeti, celo do številk, do tolarja natančno, ni povedano, da je to amandma nekega opozicijskega poslanca ali pa neke opozicijske poslanske skupine, ampak se vsi ti amandmaji a priori in, bi rekel po spisku zavračajo kot nekompetentni, čeprav so, kot pravim, povzeti v celoti, celo do tolarja natančno. Kot da gre dejansko zgolj za politični prestiž, kdo se bo potem pred javnostjo postavil, da je pač oblikoval tak ali drugačen amandma. Če pogledate pregled amandmajev boste videli da to 100% drži. Kot pravim, tudi v primerih, ko so naši amandmaji do zadnjega tolarja v istem znesku povzeti, je stališče tako. S tem seveda sodimo, da se želi opozicijo v celoti prikazati kot popolnoma nekompetentno in se jo potem pač z lepimi besedami tukaj pa navduši, da naj vendarle ostane v dvorani in sodeluje pri tem, ko bo pozicija pač sprejela tak ali drugačen proračun. To je seveda opozicijske poslance, naj bo kot posameznike, naj bo kot skupine, moram reči, tudi prizadelo in bili so, moram povedati, zelo resni predlogi, da se preprosto ne bi več udeleževali nadaljevanja tega glasovanja. Ker smo pa ocenili, da je seveda proračun na koncu koncev le zelo resna zadeva, da gre tu za interes države v celoti, ne samo trenutne vladajoče koalicije, smo sklenili, da bomo ostali v dvorani, da bomo še naprej sodelovali v razpravi, da bomo še naprej zahtevali pojasnila, zakaj so naši amandmaji, zlasti tisti, ki so, kot pravim, potem z drugim avtorjem prikazani in predstavljani kot pozitivni, zavrnjeni, da bomo zahtevali pojasnila tudi za druge amandmaje in na ta način pač sodelovali pri tem pomembnem dejanju, čeprav bo mogoče to komu šlo tudi na živce. Hvala.</p>
            </sp>
            <sp xml:id="SDZ1-Izredna-30-1995-06-28.sp26">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi še enkrat v imenu zbora pozval predvsem predstavnike Vlade, da dajejo ustrezna pojasnila na vprašanje in da tudi dajejo pojasnila v tem kontekstu, o katerem je govoril gospod Tone Peršak. Na tak način bo vsaj jasno, kako je prišlo do teh dopolnilnih predlogov in drugih predlogov in če drugega ne, bo slaba volja manjša. Gospod Tone Peršak želi dopolniti svoj nastop.</p>
            </sp>
            <sp xml:id="SDZ1-Izredna-30-1995-06-28.sp27">
               <speaker>ANTON PERŠAK:</speaker>
               <p>Pozabil sem ravno apropo tega, kar ste zdaj vi, gospod predsednik, povedali, poudariti še nekaj. Očitno se Vladi in koaliciji ta stvar ne zdi tako pomembna, da bi v dvorani bili tisti predstavniki Vlade, ki so najavljeni. Pojasnila dobivamo od ljudi, ki se niti ne predstavijo. Sploh ne vemo, ali so ljudje iz Vlade ali niso ljudje iz Vlade, zaradi nas so lahko tudi, ne vem, od koderkoli. Ne vemo, iz katerega ministrstva so, ali so sploh zaposleni v kakšnem ministrstvu ali ne, tudi to kaže na zelo podcenjevalen odnos do parlamenta, ne glede na to, da smo ta pojasnila začeli dobivati šele takrat, ko je bila ogrožena sklepčnost zaradi tega, ker prej pojasnil ni bilo. Hvala.</p>
            </sp>
            <sp xml:id="SDZ1-Izredna-30-1995-06-28.sp28">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Tudi s to pripombo se strinjam. Poslovnik Državnega zbora veleva, da Vlada v naprej obvesti Državni zbor, kdo bo v imenu Vlade sodeloval pri posameznih točkah. Seveda imajo ministri lahko tudi svoje pomočnike v teh odgovorih, ampak dolžni so sedeti tukaj.</p>
               <p>Predlagam, da nadaljujemo z glasovanjem. Ostali smo pri Direkciji Republike Slovenije za blagovne rezerve. To je stran 56, amandma pod številko 1 je vložil predlagatelj, gospod Hvalica v imenu poslanske skupine. Ugotovimo sklepčnost! (49 prisotnih.)</p>
               <p>Kdo je za? (16 poslancev.) Je kdo proti? (36 poslancev.)</p>
               <p>Ugotavljam, da amandma ni sprejet.</p>
               <p>Prehajamo k Ministrstvu za kmetijstvo, gozdarstvo in prehrano. Tudi tukaj je vloženo precej amandmajev, najprej pod točko a) usklajevalni oziroma dopolnilni predlog Vlade Republike Slovenije. Ravno tako pod točko b), kjer vas opozarja na popravek, na napako pri vnašanju v ta tekst. Dobili ste popravek tudi pisno. Dolžan sem ga prebrati: javna gozdarska služba za 2.2.8.6.8.6, ne pa 2.8.2.6.8.6., kot je bilo v tekstu. Nadalje je pod 1 vložil Odbor za kmetijstvo in gozdarstvo svoj amandma, ki ga matični odbor in Vlada ne podpirata. Pod 2 doktor Franc Zagožen, Odbor za kmetijstvo in gozdarstvo navedeni amandma delno vsebinsko povzema v svojih amandmajih številka 1, 2, 3, 4 in 5. KVIAZ tega ne podpira, matični odbor in Vlada tudi ne. Pod 3 je vložil amandma gospod Franc Zagožen, Odbor za kmetijstvo in gozdarstvo; navedeni amandma tudi delno vsebinsko povzema v svojem amandmaju številka 1 in 8. Matični odbor in Vlada pa tega ne podpirata. Amandma pod številko 4 je umaknjen, amandma pod številko 5 je vložil Odbor za kmetijstvo in gozdarstvo in ni v skladu s poslovnikom. To imate vse v pregledu, ta opozorila. Amandma pod številko 6 je umaknjen. Amandma pod številko 7 je vložila gospa Maria Pozsonec, matični odbor in Vlada tega ne podpirata. Amandma pod številko 8 je umaknjen. Amandma pod številko 9 je vložila skupina poslancev. Vsi podpisi niso umaknjeni, čeravno je prvopodpisani to... Ni umaknil, se opravičujem, s prvopodpisanim gospodom Miroslavom Geržino. Matični odbor in Vlada tega ne podpirata.</p>
               <p>Amandma pod številko 10 je vložil gospod Alojzij Metelko, Odbor za kmetijstvo in gozdarstvo navedeni amandma delno vsebinsko povzema v svojem amandmaju številka 1. Matični odbor in Vlada ne podpirata.</p>
               <p>Amandma pod številko 11 je vložil Odbor za kmetijstvo in gozdarstvo. Matični odbor in Vlada ne podpirata.</p>
               <p>Amandma pod številko 12 je umaknjen.</p>
               <p>Amandma pod številko 13 je vložil dr. Franc Zagožen. Matični odbor in Vlada ne podpirata.</p>
               <p>Amandma pod številko 14 je vložil Odbor za kmetijstvo in gozdarstvo. Matični odbor in Vlada ga ne podpirata.</p>
               <p>Amandmaji pod številko 15, 16, 17 so umaknjeni.</p>
               <p>Amandma pod številko 18 je vložil gospod Janez Podobnik. Matični odbor in Vlada ne podpirata.</p>
               <p>Amandma pod številko 19 je vložil Odbor za kmetijstvo in gozdarstvo. Matični odbor in Vlada ne podpirata.</p>
               <p>Amandma pod številko 20 je umaknjen.</p>
               <p>Amandma pod številko 21 je vložila gospa Maria Pozsonec. Odbor za kmetijstvo in gozdarstvo navedeni amandma delno povzema v svojem amandmaju številka 6. Matični odbor in Vlada ne podpirata. Amandma pod številko 22 je vložil Odbor za kmetijstvo in gozdarstvo. Matični odbor in Vlada ne podpirata.</p>
               <p>Amandma pod številko 23 je vložil Odbor za kmetijstvo in gozdarstvo. Matični odbor in Vlada ne podpirata.</p>
               <p>Amandma pod številko 24 je umaknjen.</p>
               <p>Pod številko 25 je vložil amandma Odbor za kmetijstvo in gozdarstvo. Matični odbor in Vlada ne podpirata.</p>
               <p>Amandma pod številko 26 je vložil dr. Franc Zagožen. Matični odbor in Vlada ne podpirata.</p>
               <p>Ravno tako je vložil amandma pod številko 27 in 28 dr. Franc Zagožen in ravno tako odbor in Vlada tega ne podpirata.</p>
               <p>Potem je tukaj Veterinarska uprava Republike Slovenije.</p>
               <p>Pod a) je vložila amandma Vlada Republike Slovenije. Matični odbor to podpira.</p>
               <p>Pod 1 je vložil amandma dr. Franc Zagožen. Odbor za kmetijstvo in gozdarstvo navedeni amandma delno vsebinsko povzema v svojem amandmaju številka 1. Matični odbor in Vlada ne podpirata.</p>
               <p>Amandma pod številko 2 je vložil dr. Franc Zagožen. Odbor in Vlada tega ne podpirata.</p>
               <p>Amandma pod številko 3, podpisnik je ostal gospod Jože Protner. Odbor za kmetijstvo in gozdarstvo navedeni amandma delno vsebinsko povzema v svojem amandmaju. Matični odbor in Vlada ne podpirata.</p>
               <p>Ravno tako je ostal podpisnik amandmaja pod številko 4 gospod Jože Protner. Odbor za kmetijstvo in gozdarstvo navedeni amandma delno vsebinsko povzema v svojem amandmaju. Matični odbor in Vlada ne podpirata.</p>
               <p>Ravno tako je ostal podpisnik amandmaja pod številko 4 gospod Jože Protner. Odbor za kmetijstvo in gozdarstvo navedeni amandma delno vsebinsko povzema v svojem amandmaju. Matični odbor in Vlada pa ne podpirata.</p>
               <p>Amandma pod številko 5 je vložil gospod dr. Franc Zagožen.</p>
               <p>Odbor in Vlada ne podpirata.</p>
               <p>Pod številko 6 ostaja podpisnik gospod Jože Protner. Odbor za kmetijstvo in gozdarstvo amandma delno vsebinsko povzema v amandmaju številka 1. Matični odbor in Vlada tega ne podpirata.</p>
               <p>To bi bil pregled amandmajev, ki so vloženi k temu delu proračuna Ministrstva za kmetijstvo, gozdarstvo in prehrano. Sprašujem, ali želi kdo besedo? Gospod Franc Zagožen.</p>
            </sp>
            <sp xml:id="SDZ1-Izredna-30-1995-06-28.sp29">
               <speaker>DR. FRANC ZAGOŽEN:</speaker>
               <p>Spoštovani predsednik, spoštovani zbor! Glede na izkušnjo včerajšnjega in današnjega dne sicer ne pričakujem učinka te vrste, da bi izglasovali kakšno spremembo predloga, ki so ga podpisali trije predsedniki strank in trije predsedniki, vodje poslanskih skupin. Glede na to, da je očitno v koaliciji odločeno in so se koalicijski poslanci podredili taki poslovniški spremembi, da teh 6 ljudi sprejema proračun Republike Slovenije, si najbrž ne moremo obetati bistvenih sprememb. Kljub temu pa menim, da je potrebno spregovoriti o predlaganih amandmajih in morda si bo kdo le premislil.</p>
               <p>Za resor kmetijstvo, gozdarstvo in prehrano je kar 13 strani amandmajev. Res je, da se nekateri ponavljajo. Več poslancev jih je vložilo v približno enaki obliki. Deloma je te amandmaje povzel v svojih amandmajih Odbor za kmetijstvo in gozdarstvo, čeprav ne v celoti in v zadostni meri, vendar se tudi s temi Vlada ne strinja in Odbor za finance se z njimi ne strinja. To, kar predlaga Vlada oziroma Odbor za finance, enostavno ne ustreza opredeljeni politiki in potrebam na tem področju. V predlogu, ki smo ga dobili v prvo obravnavo, je bilo stanje celo tako, da bi morali sredi leta ukinjati javne službe. Tudi zdaj ni zagotovljeno, da bodo te javne službe v skladu z zakonom lahko delovale do konca leta. Vsekakor ne na vseh področjih in najmanj pozornosti se očitno v Vladi in koaliciji namenja kmetijski pospeševalni in svetovalni službi, ki je v tem predlogu skromnejša od javne gozdarske in javne veterinarske službe, kar je absurd. Jasno je, da javna gozdarska in javna veterinarska služba morata biti zagotovljeni v skladu z zakonom, jasno je pa tudi, da v vseh državah, s katerimi bi se lahko primerjali, bistveno več vlagajo v javno kmetijsko službo, ki je pač izredno velikega pomena, razvojnega pomena. Kmetijstvo navsezadnje daje vsaj štirikrat toliko bruto domačega produkta, kot recimo gozdarstvo. Po tem, kakšen pomen se daje tej službi pri nas in tudi, kako se financira, pa kot da smo se v Državnem zboru odločili za postopno ukinjanje kmetijstva. To seveda ni res. Sprejeli smo strategijo razvoja kmetijstva, ki daje zelo velik pomen kmetijstvu, ne samo zaradi proizvodnje hrane, ampak zaradi vseh drugih nalog in funkcij, ki jih opravlja. Opredelili smo se za tako imenovani eko socialni model kmetijstva, ki naj zagotovi tudi kulturno krajino, nego te kulturne krajine, poseljenost in skrb za okolje. In te funkcije so vsaj za Slovenijo toliko pomembne, kot sama pridelava hrane.</p>
               <p>Skozi proračun se seveda kaže ravno nekaj nasprotnega. Jaz bi opozoril na to, da smo pred leti imeli gozdarsko službo izven Ministrstva za kmetijstvo in gozdarstvo. Bila je v gozdnih gospodarstvih in se je financirala sama. Podobno velja za javno veterinarsko službo, ki se je financirala sama, s taksami praktično in podobno smo imeli takrat urejeno pravzaprav tudi financiranje kmetijske pospeševalne službe, ki je delovala v zadrugah in je bila sofinancirana iz občinskih proračunov in ni bila na postavkah Ministrstva za kmetijstvo in gozdarstvo. Tudi vsa gojitvena dela in tako naprej, vse subvencioniranje eventualno je bilo za vsa druga področja izven kmetijstva. Kmetijski del državnega proračuna je bil namenjen samo pospeševalnim in razvojnim akcijam in podpori ter tudi subvencioniranju kmetijske proizvodnje in je njegov delež znašal več kot 4% državnega proračuna. Ob tem smo imeli po samoupravnem sporazumu poseben prispevek, ki se je zbiral na občinah za pospeševanje kmetijstva. To je ukinjeno. Mi smo v  tistih letih že dosegli okrog 35% podporo kmetijstvu. Za primerjavo v Evropski uniji je ta podpora nekje med 45 in 50%, nekatere evropske države pa imajo tudi 70 in 80%, tiste, ki so se prav posebej opredelile za podobno strategijo razvoja kot v Sloveniji, recimo Norveška, Švica, ostajata še izven Evropske unije, in pa članice, ki so zdaj vstopile v Evropsko unijo, to so: Avstrija, Finska in Švedska, ki so bile na takem nivoju. Zdaj je ta proračun zreduciran na manj kot 3% državnega proračuna ob tem, da je prevzel vse naloge nekdanjih občin, gozdnih gospodarstev, nekdanjega samostojnega veterinarskega zavoda, ki se je sam financiral in tako naprej. Ta podpora kmetijstvu se je zdesetkala. Jaz natančnih analiz ne morem dati. Pričakoval bi, da bi jih imela Vlada, vendar ocenjujem, da je od nekdanjih 35% ta podpora padla na manj kot 10% v zadnjih štirih, petih letih.</p>
               <p>Ob vsem tem nekatere službe, kot sem rekel, še vedno nimajo zagotovljeno financiranje preko celega leta. Posledice se poznajo. Prihajajo signali s tistih območij, ki so seveda najbolj prizadeta, recimo iz celotne Primorske od obale pa gor do Trente z delom Notranjske. Analiza kaže, da je število goveda tako upadlo in da zaraščanje, ki je bilo že prej na tem področju zelo intenzivno, napreduje tako kot ni še nikoli po vojni in vasi dejansko umirajo. Avtorji študije, ki naj bi jo te dni obravnavali na enem posvetu na Primorskem tudi ob prisotnosti primorskih županov, pravijo, da gre za popoln razpad kulturne krajine in poseljenosti in da iz tega ne vidijo več izhoda ob taki proračunski politiki. Predlagajo ukrepe, s katerimi bi bilo mogoče situacijo začeti reševati, ampak ti ukrepi bi seveda zahtevali prav tako proračunsko podporo, kot smo jo predlagali skozi te amandmaje, ki pa je Vlada očitno sploh ni pripravljena upoštevati.</p>
               <p>To je recimo en primer, zelo skrajen, ampak v teh nekaj letih so podobni procesi tudi drugod po Sloveniji. Število goveda je padlo za več kot petino in mislim, da tam od leta 1955 naprej v Sloveniji nismo imeli tako nizkega števila goveda, kot je sedaj. Gre za krave, plemenske telice in druge kategorije. Kadar se je v zadnjih desetletjih začelo število goveda zmanjševati, je bil vedno alarm, v stroki seveda in ta se je slišal v vladne strukture in vedno se je našla kakšna rešitev. Nikoli pa ni šlo tako daleč, kot sedaj, ko nam dejansko grozi tisti črni scenarij, po katerem se utegne zgoditi, in da se uresničuje, da bo še tretjina slovenske kultivirane krajine in poseljene krajine dokončno odpisana. Sedaj, če sprejemamo tak dokument s tem proračunom, podobno smo lansko leto, pa predlansko in obetam si, da tudi prihodnje leto, če ne bomo ničesar spremenili, potem moramo seveda na novo premisliti, kaj s Slovenijo hočemo. Potem mora Državni zbor ponovno sklepati o strategiji razvoja kmetijstva in najti moramo nov konsenz v Sloveniji za popolnoma drugačno Slovenijo, kot smo si jo predstavljali ob sprejemu strategije razvoja kmetijstva. To pomeni Slovenijo, v kateri se bo za okrog 250.000 do 300.000 hektarjev površin ponovno zaraslo, približno 250.000 se jih je v zadnjih desetletjih že. Moramo najti konsenz za Slovenijo, ki bo poseljena samo na manj in koltivirana na manj kot eni tretjini površine in moramo najti način gospodarjenja in obvladovanja vsega ostalega prostora. To je pa nekaj povsem drugega, kar nas zavezuje zdaj. Jaz seveda za tako Slovenijo ne bi glasoval, ker bi se s tem dejansko odrekli ne samo tistim 200.000 ali 300.000 hektarjem kmetijskih površin, ki jih nismo v stanju ob takem ravnanju niti pogozditi, da bi imeli od tega kakšne koristi recimo naši pravnuki čez 100 let, ampak, ker bi z izgubo te kulturne krajine izgubili razvojne možnosti tudi na mnogih področjih in ker bi z razselitvijo izgubili tudi možnost varovanja okolja, ki ga zagotavlja prebivalstvo, ki tam živi. Saj verjetno sledite. Poglejte, v Triglavskem narodnem parku, ki je narodni park, ki bi ga morali posebej varovati, je osnovni problem, ne gospodarska dejavnost v Triglavskem narodnem parku, čeprav so tam tudi posamezni ekscesi, divje gradnje itn., ampak osnovni problem je, da izgublja enostavno kvaliteto parka, ki je nastajal stoletja skupaj z ljudmi, ki so tam živeli. Zarašča se in postaja neprehodna gošča tam, kjer so nekoč bili pašniki, senožeti, kmetije itn. Skratka, Triglavski narodni park bo v velikem delu nehal obstajati kot park. Toliko bolj seveda je občutljiva še ostala krajina in v Triglavskem narodnem parku tudi vemo za primere hudih erozijskih procesov, ker tam ni več ljudi, ki bi jih sproti preprečevali, kar pomeni, da krajina, ki ni negovana, ki ni oskrbovana, bo gotovo našla neko svojo novo naravno ravnotežje, ampak bo povsem drugačno kot je bilo in posledice so zelo hude. Najprej zelo huda degradacija okolja, ki ima nazadnje posledice ne samo tam, kjer se zgodi, ampak tudi v nižjih legah. Take izkušnje imamo iz zadnjih let. Poplave ne prizadenejo samo gorskih dolin, ampak tudi mesta, kot so Celje in podobno. Skratka, glasoval bom za vse te amandmaje, ki bi omogočili drugačno gospodarjenje in apeliram tudi na vse poslance tega Državnega zbora, da ne pristaneta na to, da so trije predsedniki strank in trije vodje poslanskih skupin podpisali dokument, ki se imenuje državni proračun Republike Slovenije. Hvala.</p>
            </sp>
            <sp xml:id="SDZ1-Izredna-30-1995-06-28.sp30">
               <speaker>PREDSEDNIK JOŽEF ŠKOLČ:</speaker>
               <p>Hvala. K besedi se je javil gospod Sušek.</p>
            </sp>
            <sp xml:id="SDZ1-Izredna-30-1995-06-28.sp31">
               <speaker>MAKS SUŠEK:</speaker>
               <p>Cenjene kolegice in kolegi! Ne glede na to, da sem iz opozicijske stranke, pa me tudi marsikaj teži ob sprejemanju tega proračuna. Ponovno poudarjam, da sem v nekem klinču med globalnimi razmišljanji in lokalnimi. Kot poslanec svojega okolja in pa iz stroke, iz katere izhajam, je popolnoma naravno, da razmišljam tudi dosti lokalno, kajti brez lokalitete tudi ni globalnih vsebin in pa rezultatov. Zato bi izkoristil to priložnost, ker sem vložil tudi nekaj amandmajev, predvsem z vidika lokalitete in pa tudi z vidika globalnega pogleda razvoja naše Slovenije, predvsem z vidika gozdarstva. Poudariti bi hotel, da so vsi ti vloženi amandmaji na to temo gozdarstva izredno vsebinsko naravnani in imajo izreden vsebinski pomen predvsem za nadaljnji razvoj gozdarstva v Sloveniji.</p>
               <p>Če na kratko povzamem, gre predvsem za funkcioniranje javne gozdarske službe ter za tista najnujnejša vlaganja oziroma sovlaganje države v načrtovane, poudarjam, načrtovane dejavnosti v gozdarstvu oziroma dejavnosti gozdarstva Slovenije. Agonija te službe in pa sama vlaganja v gozdove Slovenije že traja nekaj let in se tudi v zadnjih dveh letih stanje ni izboljšalo, ampak se dejansko na terenu gotove stvari še poglabljajo. Torej, lahko rečemo, da se ta tragedija pravzaprav še nadaljuje kljub temu, da imamo zakonske osnove, da smo ravno tu, v Državnem zboru sprejeli neke osnovne zakone za reševanje tega zelo perečega in kompleksnega problema za nadaljnji razvoj Slovenije.</p>
               <p>Ugotavljam, da sedaj že sprejemamo drugi proračun v času, ko imamo že zakon o gozdovih in nekatere druge spremljajoče akte. Imamo že tudi organizirano javno gozdarsko službo bi rekel in imamo s strani Vlade tudi že sprejet program razvoja gozdov Slovenije, ki tudi točno kvantificira in definira pač te nujne naloge na področju gozdarstva. Kljub temu, da imamo to že dve leti, se ta zadeva recimo s strani naše administracije, državne kot take, ne jemlje dovolj resno, ne vem, ali gre tu za napako ali pa gre tu za, milo rečeno, ciničen nihilizem.</p>
               <p>No, sedaj sem pač tu pred dejstvom, kot sem že povedal, da razmišljam pač globalno in ob globokem in pa temeljitem razmisleku sem sledil načelom te naše vladne politike in umaknil tudi vložene amandmaje, ampak ne zaradi tega, da bi spremenil mišljenje do tega problema, ampak predvsem zaradi tega, da pač v dani situaciji ne povzročam nekih zapletov, ki ne bi bili v korist trenutnemu reševanju globalnih problemov Slovenije kot take, ampak predvsem želim to pač izraziti danes, da pa ne bi smeli sedaj pri naslednjem proračunu za leto 1996 narediti iste napake. Kajti, takrat bi pa res bila zadeva tako tragična, da je ne bi mogel enostavno niti jaz in marsikdo v naši Sloveniji tolerirati, predvsem pa vsi tisti, ki dejansko vidijo v gozdarstvu in v razvoju gozdarstva Slovenije tudi neko temeljno osnovo za kvalitetno življenje Slovencev.</p>
               <p>Torej, glede na vse to sem pač dejansko pač umaknil in umaknil vse te amandmaje in pač soglašam z vsemi načeli sprejemanja, koalicijskega sprejemanja tega proračuna še enkrat pač s poudarkom, da se bom pa potrudil in pa boril dejansko za optimalni položaj te panoge gozdarstva pri sprejemanju naslednjega proračuna. Hvala.</p>
            </sp>
            <sp xml:id="SDZ1-Izredna-30-1995-06-28.sp32">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Horvat.</p>
            </sp>
            <sp xml:id="SDZ1-Izredna-30-1995-06-28.sp33">
               <speaker>FRANC (FERI) HORVAT:</speaker>
               <p>Hvala za besedo, gospod predsednik. Spoštovane kolegice in kolegi! Glede na to, da prihajam iz Prekmurja, bi razumljivo tudi sam rajši podprl kakšnega od amandmajev pri tem ministrstvu kot ne, vendar upoštevajoč realnost, v kateri smo, bom podprl amandmaje Vlade. Zaradi objektivnosti je ob razumljivem nezadovoljstvu, predvsem kolegov iz opozicije, glede na dosedanje glasovanje potrebno ponovno reči, in to se vidi prav pri tem poglavju, ki ga sedaj obravnavamo, da je veliko amandmajev tudi opozicijskih poslancev, bodisi, da so bili vloženi kot individualni ali skupinsko s kolegi iz drugih strank, tudi iz pozicijskih, da je bilo veliko teh amandmajev, če ne v celoti, pa delno upoštevanih, tako v amandmaju Vlade, nekateri pa tudi v amandmaju matičnega delovnega telesa. Enako, kot velja to tudi za druga področja. Tega ne govorim zato, da bi tolažil kolege iz opozicije, ampak zaradi objektivnosti, da ne bi res prikazovali, kot da noben od amandmajev kolegov iz opozicije ni bil sprejet.</p>
               <p>Pri tem mi dovolite, da rečem samo še to, da zelo cenim to, kar je povedal kolega Peršak po pavzi, da je kljub temu izraženemu nezadovoljstvu opozicija pripravljena sodelovati pri nadaljnji razpravi. To menim, da je odgovorno in konstruktivno dejanje in gotovo bo to tudi imelo določen vpliv tudi na naslednji proračun, če že ne na tega in ta prilika, upam in želim, da se nam bo kmalu ponudila. Tako, da bi, ne da bi vplival na omejevanje razprave, ampak bi kolegialno priporočil, da bi kakšnega od dobrih argumentov, in teh je bilo že nekaj naštetih in gotovo jih še bo, da bi hranili za jesensko razpravo o proračunu za prihodnje leto. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp34">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Podobnik. K repliki pravzaprav. Potem minister Gantar in potem gospod Peršak.</p>
            </sp>
            <sp xml:id="SDZ1-Izredna-30-1995-06-28.sp35">
               <speaker>JANEZ PODOBNIK:</speaker>
               <p>Spoštovani! Spoštujem to iskreno priznanje, ki ga je tukaj pred nami povedal poslanski kolega gospod Sušek. Očitno se je znašel v hudi človeški in poslanski stiski, da je pač moral umakniti amandmaje, za katere trdno ve, da vsebinsko stojijo in še kako stojijo. Seveda, tudi gospod Horvat pravi, naj poslanci opozicije prihranimo nekatere argumente za razpravo za naslednji proračun. Torej, tukaj se bojim, da bo naslednji proračun še slabši, da bo še bolj predvolilni, da bodo še bolj tiste ceste, kjer so doma poslanci, s pozicije, pa ne bo nobene tiste, kjer smo iz opozicije. Tega se zelo bojim. Upam pa, da bodo res nekateri naši argumenti in nekateri naši amandmaji, ki smo jih vložili, da bodo ostali v igri za naslednji proračun, saj ga bomo tako obravnavali čez nekaj mesecev. To pripravljenost gospoda Horvata pa zelo cenim, če se bo to res zgodilo.</p>
               <p>Pa še nekaj je povedal gospod Sušek. Uporabil je neko besedo, ki še kako drži. Namreč rekel je, da gre za cinični nihilizem. To je bila zelo dobra oznaka zadeve, v kateri se danes nahajamo.</p>
               <p>Ker sem pa že pri besedi, pa bi izkoristil še, če dovolite, gospod predsednik, da povem, da sem vložil pri postavki kmetijstvo, kjer je doktor Zagožen dal zelo poglobljeno analizo situacije, v kateri se je znašlo slovensko kmetijstvo. Mislim, da je njegova analiza, ki jo je dal v dobre pol ure taka, ki govori, da je stanje resnično katastrofalno in seveda da ta proračun to slabo stanje samo še poglablja in pospešuje. Imel bi pa vprašanje za ministra za kmetijstvo, doktorja Jožeta Osterca. Namreč nikjer nisem videl v obrazložitvi postavke 4970, to je tista postavka, ki jo je v lanskem letu na predlog mojega poslanskega kolega gospoda Madona, pomoč pri zbiranju mleka na odročnih gorskih predelih, on je predlagal to postavko, in po podatkih, ki jih imam, je na nekaterih področjih bila zelo dobro sprejeta in zelo dobro naložena oziroma skupaj z denarji, ki so ga prispevali občinski proračuni, se je ta postavka povečala. Žal v letošnjem letu ostaja na lanskem nivoju in zato sem sam predlagal dopolnilo, s katerim bi jo povečal. Vlada samo pravi, da ne podpira, pa bi res rad argumente gospoda ministra, zakaj Vlada tega amandmaja ne podpira. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp36">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem ministru Gantarju.</p>
            </sp>
            <sp xml:id="SDZ1-Izredna-30-1995-06-28.sp37">
               <speaker>DR. PAVLE GANTAR:</speaker>
               <p>Hvala lepa gospod predsednik. Spoštovane poslanke in poslanci, jaz se strinjam s tem, da bi morali mi vladni ministri bolj poseči tudi v vsebinsko razpravo in ta moj nastop tu je že del te vsebinske razprave. Ne bom  govoril o stvareh, ki spadajo v kompetenco Ministrstva za kmetijstvo, gozdarstvo in prehrano neposredno, odgovoril bi pa na nekaj zadev, ki jih je v zelo dobrem in po moje solidnem nastopu predstavil doktor Zagožen. Jaz se z njegovo osnovno analizo, čeprav bi jo mogoče v določenih ubeseditvah nekoliko drugače poentiral, kot bi rekel, nekoliko drugače zastavil, strinjam.</p>
               <p>Najprej bi pa rekel tole. Seveda govorimo o kulturni krajini, slovenskem podeželju, njegovi kulturni in socialni podobi. Zavedati se moramo to, da je to podeželje šlo v zadnjih 300, 400 letih skozi različna obdobja. Imeli smo obdobja, kjer je bila pravzaprav ta struktura, ta podoba bistveno drugačna, izčrpana v gozdnem smislu, v pašniškem smislu in tako naprej. O tem ne bom govoril, ker to ni predmet danes. Dejstvo pa je, in s tem se strinjam, da je projekt zaraščanja kot opuščanja kmetijske dejavnosti danes pomemben problem v podeželskem prostoru. Toda obenem tudi z vso resnostjo trdim, da tega problema ni mogoče rešiti samo s kmetijsko politiko, temveč ga je možno rešiti z ustrezno regionalno politiko, nikakor pa ne samo z amandmaji na tem področju. Mislim, da bo moralo iti pri slovenskem podeželju za splet kmetijske politike, politike obrti malih industrijskih obratov in turizma. Dejstvo, da mora ta kmetijska proizvodnja v največji meri biti visoko predelana in uporabljena za različne sekundarne namene, recimo temu, ali pa sekundarne trge v tem samem območju. To dejstvo je potrebno po mojem upoštevati in ga ni možno rešiti samo k temu amandmaju.</p>
               <p>Naslednja stvar, ki je bila omenjena, je problem poselitve. Tukaj bi jaz seveda te stvari nekoliko drugače postavil. Mislim, da moramo v Sloveniji stremeti k temu, kar bi rekli dekoncentrirana koncentracija. Trendov - upam, da dr. Zagožen tega ni zagovajal - trendov, s katerimi bi pospeševali to strahovito dekoncentracijo in razpršenost poselitve, ne samo razpršenost naselij, ampak razpršenost znotraj naselij. Teh trendov ne moremo pospeševati, moramo jih ustaviti in obrniti v kompaktiranje naselij, če se lahko temu tako reče. Zakaj? Stroškov komunalne infrastrukture mi ne bomo mogli nositi. Ti stroški bodo, lahko rečem, če jih vzamem zares, enakovredni temu projektu, ki ga danes imenujemo avtocestni projekt. Zato mislim, da mora biti ta zadeva obrnjena v to smer.</p>
               <p>Ravno tako bi rad na koncu poudaril, da sam ne bi želel interpretirati vseh teh zadev v smislu opozicije - pozicije. Potrebno se je mogoče zavedati tudi tega, da mi sami, ministri, vsaj jaz, ki veliko delam z občinami in s poslanci, te razlike pozicija - opozicija ne poznam in mislim, da tudi poslanci to tako menijo.</p>
               <p>Kar pa zadeva vprašanje ciničnega nihilizma, gospod Stušek, bi rekel samo to. Ko še nisem bil minister, sem se smatral za nekoliko bolj obveščenega slovenskega družboslovca in tega pojma ne razumem. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp38">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem Tonetu Peršaku.</p>
            </sp>
            <sp xml:id="SDZ1-Izredna-30-1995-06-28.sp39">
               <speaker>ANTON PERŠAK:</speaker>
               <p>Spoštovane poslanke in poslanci! Moj nastop bo seveda krajši, ker je to področje, ki ga ne poznam. Rad bi seveda najprej izrazil obžalovanje, da je gospod Sušek bil prisiljen umakniti svoje amandmaje, ker po tistem, kar seveda slišim od njegovih sicer poklicnih kolegov, so bili njegovi amandmaji zelo ustrezno naravnani in je to na nek način tragično, da se je moral takorekoč svoji vesti in bi rekel, tudi poklicni vesti na nek način odpovedati v tem primeru. Podprl bom seveda tiste amandmaje, ki so še ostali na to temo. Rad bi pa posebej opozoril na nekaj, kar je tudi gospod Zagožen omenjal. On je predlagal v svojem amandmaju povečanje ene postavke, Vlada predlaga črtanje postavke, to je vzdrževanje gozdnih cest. Sedaj, gozdne ceste, tisti, ki bolj to spremljate, neprimerno bolje veste kot jaz, kako hitro pač v tistih pogojih te ceste propadajo. Če tukaj ne bo država pač posegla, bo prišlo do tega, da bodo na nekaterih območjih Slovenije pretrgane ne samo te komunikacije, ki so potrebne za gozdno gospodarjenje z gozdovi, ampak bodo potrebne tudi komunikacije, ki jih ljudje uporabljajo v druge namene na določenih območjih, ker pač drugih poti, drugih cest ni. Rad bi pa posebej povedal.</p>
               <p>Pred kratkim sem tukaj postavljal poslansko vprašanje v zvezi s sodelovanjem Sklada kmetijskih zemljišč z občinami tam, kjer je sklad lastnik velikih površin. V proračunu sedaj ni postavke za vzdrževanje gozdnih cest v zasebnih gozdovih. Sedaj tudi tiste druge postavke ni več po vladnem predlogu. Sprašujem vas, kaj se bo recimo zgodilo na kočevskem, kjer je nekaj 1000 km gozdnih cest. Ti gozdovi so pa pretežno v lasti sklada in kjer te gozdne ceste pomenijo, kot pravim, tudi druge komunikacije v mnogih primerih, ker je pač tam cestna infrastruktura ostala tudi v zelo slabem stanju, ali pa je ni. In zato preprosto ne razumem tega, da, ne da ni pristanka na povečanje te postavke, ampak da se postavka preprosto ukinja in to je eden izmed razlogov, zakaj v tem primeru pač ni mogoče. V Vladnem amandmaju, prvem pod a) piše: črta se postavka vzdrževanje gozdnih cest.</p>
            </sp>
            <sp xml:id="SDZ1-Izredna-30-1995-06-28.sp40">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Zagožen.</p>
            </sp>
            <sp xml:id="SDZ1-Izredna-30-1995-06-28.sp41">
               <speaker>DR. FRANC ZAGOŽEN:</speaker>
               <p>Spoštovani zbor! Jaz se strinjam s tem, kar je rekel minister, doktor Gantar. Tudi jaz na to tako gledam, ampak trenutno pač teče razprava o resorju za kmetijstvo in gozdarstvo. Pred tem smo obravnavali resor ekonomski razvoj, torej Ministrstvo za ekonomske odnose in razvoj, kjer so prav tako bili zavrnjeni vsi amandmaji, ki so šli v tej smeri, da bi podprli izgradnjo infrastrukture, gospodarske infrastrukture v demografsko ogroženih območjih, malo gospodarstvo in kmetijstvo v teh območjih, podjetništva itd. Skratka regionalni razvoj se pri nas v celoti zanemarja in te postavke se prav tako kot pri kmetijstvu iz leta v leto zmanjšuje; letos je indeks pri tem ministrstvu celo samo 80, medtem ko je za državni proračun 121. Vem, da je šla slovenska kulturna krajina in poselitev skozi različne faze. Dobrih 100 let nazaj je v Sloveniji bilo gozdov samo 37%, ob nerodovitnem je vse drugo bilo kultivirano. Že celo to stoletje, pospešeno pa zadnjih 30 let in najbolj pospešeno pa zadnje tri, štiri leta, je pa trend zelo jasen. Zaraščanje, ki gre preko meje. Zdaj imamo že 55% krajine, ki jo pokriva gozd in ker je ta trend vedno bolj intenziven, kaže, da se utegne ustaviti pri 70%. Jaz bi rad povedal, da ima recimo Švica samo 26% gozdov, da jih ima Avstrija samo 35%, mi se bomo pa ustavili nekje pri 70% ali več. Toliko niti Finska nima gozdov, ki je najbolj gozdnata poznana dežela v Evropi. Če krajina ni več kulitvirana, če ni več obdelana, potem seveda tudi za turizem, obrt, podjetništvo, malo gospodarstvo ni prostora, ni gospodarskega prostora, ker je enostavno posledica izselitev. Zaradi tega je še kako potrebno poudarjati regionalni razvoj in vse mogoče gospodarske dejavnosti pripeljati v ta prostor, ampak pogoj za to je pa ohranitev tudi kulturne krajine. Tudi s poselitvenim tipom se strinjam, tako kot ga zagovarjate. Posledica te nenormalne razpršenosti, torej ta nenormalna razpršenost poselitve v Sloveniji na dobri zemlji, na kmetijski zemlji, je posledica anarhije, ki smo jo imeli na tem področju v preteklih desetletjih, ampak treba je računati s tem, da moramo ohraniti hribovske gorske zaselke, kmetije, celce itn., če hočemo to pokrajino ohraniti tudi za vse druge dejavnosti. Zato sem rekel, da je morda še najmanj pomembno, če izgubimo 200.000 hektarjev za kmetijsko obdelavo. Izgubili bomo krajino in možnosti, da z njo gospodarimo ustrezno in vanjo prinesemo tudi vse druge gospodarske dejavnosti. Izgubljamo življenjski prostor s tem. Ob tem, da imamo na razpolago 2  milijona hektarjev, pa če bomo obdržali, tudi to je en znak. Nihče v Sloveniji dejansko ne ve, koliko kmetijske zemlje pravzaprav še imamo. Različni statistični viri navajajo številke tam od 650.000 hektarjev, od tega že veliko nerabljenega, ampak je pač še klasificirano kot kmetijska zemlja, pa tam do 850.000 hektarjev. Tudi v tem, da nimamo niti katastra na tekočem, se kaže odnos do zemlje, do prostora in to kaže dejansko na slabega gospodarja. Če nam bo ostalo kakšnih 400.000 hektarjev za urbanizacijo in kmetovanje in za vse dejavnosti, ker gozd je kvečjemu za rekreacijo in za gospodarsko rabo kot gozd in za kaj druga ni več primeren. Ni primeren za poselitev, ni infrastrukture itn. Skratka, naš življenjski prostor se utegne skrčiti na vsega 400.000 hektarjev. Smo ena najbolj redko poseljenih evropskih dežel, ampak tam, kjer bo poselitev ostala, v teh ozkih dolinah in kotlinah, bomo pa ena najbolj gosto naseljenih evropskih dežel. Ob tej ekološki občutljivosti je to popolnoma nezdružljivo. Hvala.</p>
            </sp>
            <sp xml:id="SDZ1-Izredna-30-1995-06-28.sp42">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Če ne želi, potem pozivam ministra gospoda Osterca, da da pojasnilo na vprašanja poslanca gospoda Podobnika. Ste vi minister Osterc?</p>
            </sp>
            <sp xml:id="SDZ1-Izredna-30-1995-06-28.sp43">
               <speaker>IVAN OBAL:</speaker>
               <p>Se opravičujem. Hočem ga opravičiti.</p>
            </sp>
            <sp xml:id="SDZ1-Izredna-30-1995-06-28.sp44">
               <speaker>PREDSEDNIK JOŽEF ŠKOLČ:</speaker>
               <p>Jaz ne bi rad preizkušal dobre volje poslancev, ampak z  Vlade smo dobili obvestilo, da se bodo seje udeležili ministri in bi prosil zbor, če dovoli, da pač državni sekretar odgovori na ta vprašanja. Drugače sam ne upam dati besede. Ugotovimo sklepčnost! (43 prisotnih.) To bo premalo. Ponavljamo ugotavljanje prisotnosti! (41 prisotnih.) To je še manj. Spet ponavljamo ugotavljanje prisotnosti! (48 prisotnih.) Na glasovanje dajem predlog, da namesto ministra gospoda Osterca odgovori na vprašanja državni sekretar.</p>
               <p>Kdo je za tak predlog? (38 poslancev.) Je kdo proti? (16 poslancev.)      </p>
               <p>Izvolite, gospod Obal. Seveda pozivam sekretarja Vlade, da zagotovi prisotnost ministrov, da se nam ne bodo te situacije ponavljale.</p>
            </sp>
            <sp xml:id="SDZ1-Izredna-30-1995-06-28.sp45">
               <speaker>IVAN OBAL:</speaker>
               <p>Hvala lepa, gospod predsednik. Torej če bi odgovoril na vprašanje, ki je bilo zastavljeno okrog enake višine postavke za prevoz mleka v odročnih krajih, moram odgovoriti takole. Postavka je res enaka lanskoletni, vendar bomo z drugimi ukrepi znotraj subvencijske politike zagotovili, da bodo prevozi v teh odročnih krajih za tiste, ki tam kmetujejo, cenejši. Ta uredba bo objavljena takoj, ko bo sprejet državni proračun.</p>
               <p>Če lahko, gospod predsednik, tudi na ostala vprašanja odgovorim. Torej dileme gospoda poslanca Zagožna, da ne bodo izplačane plače v javnih službah, so bile morebiti res pred zadnjo dopolnitvijo proračuna. S to dopolnitvijo smo zagotovili višino teh postavk tako, da bodo plače izplačane. Res je pa, da bodo pa bistveno znižani drugi materialni stroški, predvsem pa stroški okrog prevoza in pa tisto, kar v bistvu nastaja ob delu. Znotraj proračuna bomo poizkušali tudi te materialne stroške do konca leta nadoknaditi z nekaterimi drugimi racionalizacijami.</p>
               <p>Ravno tako odpade vprašanje razmerij med službami, torej v posameznih pogodbah s temi službami smo zagotovili, da  imajo vsi delavci v državni upravi enaka izhodišča in enake možnosti tudi za materialne stroške.</p>
               <p>Kar se tiče zaraščanja krajine, je razumljivo to tudi velika skrb našega ministrstva, vendar računamo, da bodo zneski, ki so zagotovljeni iz kupnine zagotovo zadostni, da bi lahko ta problem v letošnjem letu in tudi v naslednjih letih pomembneje začeli, torej z bistveno večjim tempom tudi razreševati. Sicer pa poizkušamo ravno tako znotraj postavke kmetovanje v okoljih, ki so težja, zagotoviti s posebnimi subvencijami tudi zmanjševanje teh stroškov.</p>
               <p>Kar se tiče načrtovane dejavnosti v gozdarstvu, ki je bila predmet diskusije poslanca Suška, je bilo dogovorjeno, da bomo s programom razvoja gozdov, to se pravi s projektom, ki je bil sprejet v tem Državnem zboru, začeli v naslednjem letu tako, da lahko damo zagotovilo, da bo tudi ta program, v bistvu sicer s polletno zakasnitvijo, lahko v naslednjem letu stekel.</p>
               <p>Gospod poslanec Peršak je omenil brisanje postavke za vzdrževanje gozdnih cest. Naj rečem, da to ni bilo brisanje, pač pa je bila samo sprememba postavke. Namreč iz postavke 4000 in toliko je bil enak znesek prenesen na postavko 1.4.9.7., kar pa sicer ni razvidno iz teh amandmajev, tako da znesek za vzdrževanje gozdnih cest ostane, ni bil brisan. Je bil brisan samo na postavki 4.9. pa toliko naprej. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp46">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Peršak.</p>
            </sp>
            <sp xml:id="SDZ1-Izredna-30-1995-06-28.sp47">
               <speaker>ANTON PERŠAK:</speaker>
               <p>Za odgovor se zahvaljujem. Moram povedati, da sem opazil to, da je iz postavke vzdrževanje gozdnih cest preneseno na vzdrževanje gozdnih cest v zasebnih gozdovih in zato sem posebej apostrofiral kočevsko občino, kjer ogromen del občine pokrivajo gozdovi, ki so v lasti Sklada kmetijskih zemljišč in gozdov in mene skrbi, kaj bo z gozdnimi cestami tam, kjer so te gozdne ceste, kot sem prej poudaril, v veliki meri tudi osnovne komunikacijske linije, ne samo za gozdarje ali pa za gozdne delavce, ampak tudi za prebivalstvo nasploh, ki ga je sicer žal vedno manj v tej občini, ampak tudi to je eden izmed razlogov, kakšna je tam prometna infrastruktura, da je situacija s prebivalstvom takšna, kakršna je.</p>
            </sp>
            <sp xml:id="SDZ1-Izredna-30-1995-06-28.sp48">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati?  (Ne želi.) Torej prehajamo h glasovanju. Najprej dajem na glasovanje amandma pod točko a) na strani 57, predlagatelj je Vlada Republike Slovenije. Ugotovimo sklepčnost! (40 prisotnih.) Ugotovimo sklepčnost! (43 prisotnih.) Tudi to je premalo. Ponavljam ugotovimo sklepčnost! (42 prisotnih.) Vodje in sekretarje poslanskih skupin naproščam, da zagotovijo sklepčnost. Preverjal jo bom čez tri minute. Ker pa se do sedaj ni obnesla prekinitev, bi vas prosil, ker večinoma nimate točnih ur, če lahko počakate v dvorani.</p>
            </sp>
            <stage type="time">(TRIMINUTNI ODMOR.)</stage>
            <sp xml:id="SDZ1-Izredna-30-1995-06-28.sp49">
               <speaker>PREDSEDNIK JOŽEF ŠKOLČ:</speaker>
               <p>Spoštovane kolegice in kolegi! Predlagam, da nadaljujemo sejo. Ugotovimo sklepčnost! (58 prisotnih.)</p>
               <p>Lahko nadaljujemo s sejo. Po običaju bom spet ugotovil sklepčnost, zato da preidemo na glasovanje o amandmajih. Na glasovanje dajem amandma pod točko a) na strani 57, predlagatelj je Vlada Republike Slovenije. Ugotovimo sklepčnost! (48 prisotnih.)</p>
               <p>Kdo je za? (42 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko b) s prej napovedanim popravkom. Ugotovimo sklepčnost! Predlagatelj je Vlada Republike Slovenije. (50 prisotnih.)</p>
               <p>Kdo je za? (45 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod številko 1, predlagatelj je Odbor za kmetijstvo in gozdarstvo. Ugotovimo sklepčnost! (48 prisotnih.)</p>
               <p>Kdo je za? (11 poslancev.) Je kdo proti? (31 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 2, predlagatelj je dr. Franc Zagožen. Ugotovimo sklepčnost! Izvolite, gospa Pečanova, boste obrazložili svoj glas? Potem pa ne, ker smo sredi glasovanja. (glasovi iz klopi - se ne sliši) (47 prisotnih.)</p>
               <p>Kdo je za? (14 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Želite besedo? Hvala lepa. Na glasovanje dajem amandma pod številko 3, predlagatelj je dr. Franc Zagožen. Ugotovimo sklepčnost! (45 prisotnih.) Ponavljam ugotavljanje sklepčnosti.</p>
               <p>Ugotovimo sklepčnost! (47 prisotnih.)</p>
               <p>Kdo je za? (16 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 5. Predlagatelj je Odbor za kmetijstvo. Ugotovimo sklepčnost! (42 prisotnih.) Ponavljam ugotavljanje prisotnosti! Se opravičujem, glasovati o petem ni mogoče, ker je v opombi, ki jo imate pred seboj, in sem tudi prej povedal, ni pač v skladu s poslovnikom. Tako, bom preveril prisotnost za glasovanje o amandmaju pod številko 7. Predlagatelj je gospa Maria Pozsonec. (42 prisotnih.) Ponavljamo ugotavljanje prisotnosti! (49 prisotnih.)</p>
               <p>Kdo je za? (21 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 9 s prvopodpisanim gospodom Miroslavom Geržino. Ugotovimo sklepčnost! (47 prisotnih.)</p>
               <p>Kdo je za? (13 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 10. Predlagatelj je gospod Alojzij Metelko. Ugotovimo sklepčnost! Gospod Metelko bo obrazložil svoj glas.</p>
            </sp>
            <sp xml:id="SDZ1-Izredna-30-1995-06-28.sp50">
               <speaker>ALOJZIJ METELKO:</speaker>
               <p>Spoštovani zbor! Glasoval bom za ta amandma, ki predlaga, da se poveča sredstva za kmetijsko pospeševalno službo. Državni sekretar je v svojih odgovorih sicer omenil, da je ta stvar sedaj urejena, ampak po moji oceni temu ni tako. Moram tudi povedati, da v tej službi dela preko 300 strokovnjakov. Služba je bila organizirana leta 1990. Od tega je 55% z višjo in 41% z visoko izobrazbo. Z ozirom na probleme, ki so v kmetijstvu, z ozirom na naloge, ki so pred nami, mislim, da je delovanje te službe izrednega pomena in je v svojem delovanju teh pet let oziroma 4 leta, ko je tako organizirana, pokazala neverjetne rezultate, kljub temu, da določeni menijo, da ni dovolj učinkovita. Mislim, da je jasno, da učinek službe, ne more ta služba delati čudežev z ozirom na to, če ni kmetijska politika naravnana tako, da bi z ekonomskimi ukrepi tudi pospeševala delovanje hrane. Kljub temu pa osebno smatram, ne zato, ker sem tudi sam delal več let v tej službi, da je za obstoj in za napredek te panoge bistvenega pomena, zato se v nobenem pogoju ne sme ta služba zmanjšati in če damo tudi primerjavo z javno veterinarsko oziroma javno gozdarsko službo, moram reči, da je delovanje te službe bolj specifično, večplastno, ker služba deluje bolj široko kot ostale službe. Zato mislim, da je izredno pomembno, da se tej službi s primernimi sredstvi omogoči, da bodo lahko vsi strokovnjaki ostali, ker tudi število teh ljudi na številu kmetij, ki jih imamo, je v sorazmerju z nekimi evropskimi standardi relativno majhno, ker moramo vedeti, da so naše kmetije majhne in da je teh kmetij izredno veliko, preko 100 tisoč, in če to preračunamo, vidimo, koliko kmetij pride na enega pospeševalca oziroma svetovalca sedaj. Zato bom glasoval za ta amandma. Hvala.</p>
            </sp>
            <sp xml:id="SDZ1-Izredna-30-1995-06-28.sp51">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo obrazložiti svoj glas? Na glasovanje dajem amandma pod številko 10. Ugotovimo sklepčnost! (47 prisotnih.)</p>
               <p>Kdo je za? (15 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 11 Odbora za kmetijstvo in gozdarstvo. Ugotovimo sklepčnost! (48 prisotnih.)</p>
               <p>Kdo je za? (11 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 13. Predlagatelj je doktor Franc Zagožen. Ugotovimo sklepčnost! (47 prisotnih.)</p>
               <p>Kdo je za? (16 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 14. Predlagatelj je Odbor za kmetijstvo in gozdarstvo. Ugotovimo sklepčnost! (45 prisotnih.) Ugotovimo sklepčnost! (45 prisotnih.) Ugotovimo sklepčnost! (47 prisotnih.)</p>
               <p>Kdo je za? (14 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 18. Predlagatelj je gospod Janez Podobnik.</p>
               <p>Ugotovimo sklepčnost! (45 prisotnih.) Ponovno ugotovimo sklepčnost! (50 prisotnih.)</p>
               <p>Kdo je za? (12 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 19. Predlagatelj je Odbor za kmetijstvo in gozdarstvo. Ugotovimo sklepčnost! (47 prisotnih.)</p>
               <p>Kdo je za? (11 poslancev.) Je kdo proti? (35 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 21. Predlagatelj je Maria Pozsonec. Ugotovimo sklepčnost! (47 prisotnih.)</p>
               <p>Kdo je za? (10 poslancev.) Je kdo proti? (26 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 22. Predlagatelj je Odbor za kmetijstvo in gozdarstvo. Ugotovimo sklepčnost! (43 prisotnih.) Ugotovimo sklepčnost! (48 prisotnih.)</p>
               <p>Kdo je za? (12 poslancev.) Je kdo proti? (37 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 23. Predlagatelj je ravno tako Odbor za kmetijstvo in gozdarstvo. Ugotovimo sklepčnost! (50 prisotnih.)</p>
               <p>Kdo je za? (11 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 25. Predlagatelj je Odbor za kmetijstvo in gozdarstvo. Ugotovimo sklepčnost! (45 prisotnih.) Ugotovimo sklepčnost! (50 prisotnih.)</p>
               <p>Kdo je za? (11 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 26. Predlagatelj je dr. Franc Zagožen. Ugotovimo sklepčnost! (49 prisotnih.)</p>
               <p>Kdo je za? (10 poslancev.) Je kdo proti? (35 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 27. Predlagatelj je dr. Franc Zagožen. Ugotovimo sklepčnost! (46 prisotnih.)</p>
               <p>Kdo je za? (11 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 28. Predlagatelj je dr. Franc Zagožen. Ugotovimo sklepčnost! (45 prisotnih.) Ugotovimo sklepčnost! (42 prisotnih.) Gre nam zmeraj boljše. Še enkrat ugotovimo sklepčnost! Ugotovimo sklepčnost! (48 prisotnih.)</p>
               <p>Kdo je za? (14 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Smo pri Veterinarski upravi Republike Slovenije. Pod a) je amandma Vlade Republike Slovenije. Ugotovimo sklepčnost! (49 prisotnih.)</p>
               <p>Kdo je za? (36 poslancev.) Je kdo proti? (4 poslanci.)</p>
               <p>Ugotavljam, da je amandma sprejet.</p>
               <p>Amandma pod številko 1 je vložil gospod Franc Zagožen. Ugotovimo sklepčnost! (50 prisotnih.)</p>
               <p>Kdo je za? (11 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 2, predlagatelj je doktor Franc Zagožen. Ugotovimo sklepčnost! (48 prisotnih.)</p>
               <p>Kdo je za? (11 poslancev.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 3. Ostaja podpisan gospod Jože Protner. Ugotovimo sklepčnost! (47 prisotnih.)</p>
               <p>Kdo je za? (11 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 4 z istim podpisnikom. Ugotovimo sklepčnost! (49 prisotnih.)</p>
               <p>Kdo je za? (8 poslancev.) Je kdo proti? (35 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 5 je vložil poslanec doktor Franc Zagožen. Ugotovimo sklepčnost! (48 prisotnih.)</p>
               <p>Kdo je za? (12 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 6 je vložil poslanec gospod Protner. Ugotovimo sklepčnost! (45 prisotnih.) Ponavljam ugotavljanje prisotnosti! (47 prisotnih.)</p>
               <p>Kdo je za? (12 poslancev.) Je kdo proti? (35 poslancev.)</p>
               <p>Ugotavljam, da amandma ni sprejet.</p>
               <p>Prehajamo k Ministrstvu za promet in zveze. Tukaj je 118 amandmajev in če dovolite, bom jaz prečital, kateri so umaknjeni, potem pa bi predlagal pavzo oziroma da vam preberem te amandmaje in potem naredimo pavzo.</p>
               <p>Amandma pod točko a) je vložila Vlada Republike Slovenije in ga odbor podpira. Amandma pod točko b) je Vlada umaknila. Amandma pod številko 1 je predlagal gospod Marjan Podobnik, Odbor za infrastrukturo in okolje ga podpira, odbor in Vlada pa ne.</p>
               <p>Potem imamo Upravo Republike Slovenije za pomorstvo. Tukaj je pod točko a) amandma Vlade, ki ga odbor podpira. Potem imamo Direkcijo Republike Slovenije za ceste, pod točko a) je Vlada amandma umaknila. Amandma pod številko 1 je predlagala skupina poslancev. Ostajajo podpisniki gospod Zoran Madon, Miroslav Geržina, Ivo Hvalica, Marjan Poljšak in Janez Podobnik. Odbor za infrastrukturo in okolje amandmaja ne podpira, Vlada ga ne podpira, amandma pa ni vložen v skladu s poslovnikom in ne bomo o njem glasovali. Potem imamo ravno tako amandma pod številko 2, ki ni v skladu s poslovnikom, predlagal pa ga je Odbor za infrastrukturo in okolje. Pod številko 3 je amandma poslancev gospoda Jožeta Jagodnika in Miroslava Geržine, ki je umaknjen samo v točki a) in ostaja. Tudi to je, se opravičujem, ostaja v igri cel amandma. Potem je tukaj pod 4 amandma, ki je umaknjen, pod 5, 6, 7 je umaknjen. Pod 8 je predlagatelj gospod Žarko Pregelj in ravno tako ni v skladu s poslovnikom in se o njem ne bo glasovalo. (Glas iz klopi.) Gospod Pregelj, dovolite, da jaz vse to prečitam in da te stvari razrešite z matičnim odborom, ki je te zadeve pregledoval. Pod 9 je predlagatelj gospod Žarko Pregelj in ravno tako ni v skladu s poslovnikom. Pod številko 10 je predlagatelj Odbor za infrastrukturo in tudi ni v skladu s poslovnikom. Pod številko 11 je predlagatelj skupina poslancev, ostaja gospod Madon, gospod Geržina, gospod Hvalica, gospod Poljšak in gospod Janez Podobnik. Amandma ni v skladu s poslovnikom in o njem ne bomo glasovali. Pod številko 12 je predlagatelj gospod Žarko Pregelj in ni v skladu s poslovnikom in o njem ne bomo glasovali. Številka 13 je umaknjena, ravno tako 14 in 15. Pod številko 16 je predlagal amandma gospod Janez Jančar, odbor matični tega ne podpira, ravno tako ne Vlada. Pod številko 17 je predlagatelj gospod Franc Potočnik, Odbor za gospodarstvo ne podpira, Odbor za obrambo tega ne podpira, Odbor za infrastrukturo in okolje ne podpira, matični odbor in Vlada ne podpirata. Amandma pod številko 18 je umaknjen, amandma pod številko 19 je predlagal Odbor za infrastrukturo. Se opravičujem, predlagatelj je dr. Zagožen, Odbor za infrastrukturo in okolje tega ne podpira in matični odbor in Vlada tega ne podpirata. Amandma pod številko 20, 21, 22 oziroma amandmaji pod temi številkami so umaknjeni, amandma pod številko 23 predlaga dr. Franc Zagožen. Odbor za infrastrukturo in okolje tega ne podpira, Odbor, matični in Vlada tudi ne podpirata. Amandmaji pod številko 24, 25, 26 so umaknjeni, amandma pod številko 27 je vložila skupina poslancev, ostajajo podpisani gospod Madon, gospod Geržina, gospod Hvalica, gospod Poljšak in gospod Janez Podobnik. Amandma ni v skladu s poslovnikom in o njem ne bomo glasovali. Amandma pod številko 28 je umaknjen, amandma pod številko 29 je tudi predlagala prej imenovana skupina poslancev in ni v skladu s poslovnikom ter o njem ne bomo glasovali. Amandma pod številko 30, 31 in tudi 32, vsi trije so umaknjeni. Amandma pod številko 30 je vložil gospod Geržina, ni pa opredelil in ga umika, tudi sicer ne bi glasovali o njem, ker ni vložen v skladu s poslovnikom. Amandmaji pod številko 34, 35, 36, 37, 38, 39 in 40 so umaknjeni. Amandma pod številko 41 je predlagal poslanec gospod Metelko, Odbor za infrastrukturo in okolje ga ne podpira, matični odbor in Vlada tudi ne. Amandmaji pod številko 42, 43, 44 in 45 ter 46, 47, 48, 49 so umaknjeni. Samo moment, da si to pribeležimo. Umaknjen je tudi amandma pod številko 41. Amandma pod številko 50 je vložila nazadnje imenovana skupina poslancev: gospodje Madon, Geržina, Hvalica itd. O njem ne bomo glasovali, ker ni vložen v skladu s poslovnikom. Amandma pod številko 51 je umaknjen. Amandma pod številko 52 je vložila ista skupina poslancev in ravno tako ni upoštevala poslovniških določil, torej ne bomo o njem glasovali. Amandma pod številko 53 je vložila gospa Maria Pozsonec. Odbor za infrastrukturo in okolje ga podpira, matični odbor in Vlada pa ne. Amandma pod številko 54 je vložila ravno tako gospa Maria Pozsonec. Komisija za narodne skupnosti ga podpira,  Odbor za infrastrukturo in okolje ne podpira, matični odbor in Vlada tudi ne. Amandma pod številko 55 je umaknjen. Amandma pod številko 56 - ostaja podpisan poslanec gospod Vindiš. Matični odbor in Vlada ga ne podpirata, ravno tako ne Odbor za infrastrukturo in okolje. Amandmaji pod številko 57, 58 in 59 so umaknjeni. Amandma pod številko 60 je vložil gospod Alojz Metelko. Odbor za infrastrukturo in okolje ga ne podpira, ravno tako ne matični odbor in Vlada. Amandmaja pod številko 61 in 62 sta umaknjena. Amandma pod številko 63 gospod Geržina umika. Amandma pod številko 64 je spet skupina poslancev. O njem ne bomo glasovali, ker ni vložen v skladu s poslovnikom. Amandma pod številko 65 je umaknjen, ravno tako pod številko 66. Amandma pod številko 67 je predlagal gospod Miroslav Geržina. Ga umika. Tudi sicer ni v skladu s poslovnikom. Amandma pod številko 68 je dala prej imenovana skupina poslancev in ni v skladu s poslovnikom.  O njem ne bomo glasovali. Amandma pod številko 69; ostaja podpisan gospod Janez Vindiš. Odbor za infrastrukturo in okolje ne podpira. Matični odbor in Vlada ne podpirata. Amandma pod številko 70 je umaknjen. Amandma pod številko 71, predlagatelji so: gospod Šiftar, gospod Bojan Korošec, gospa Maria Pozsonec. Odbor za obrambo tega ne podpira niti ne Odbor za infrastrukturo in okolje in tudi ne matični odbor in Vlada. Amandma pod številko 72 je predlagatelj Odbor za infrastrukturo. Ni vložen po poslovniku in o njem ne bomo glasovali. Amandma pod številko 73 je umaknjen, ravno tako pod 74 in 75. Amandma pod številko 76, predlagatelj je gospod Marjan Podobnik. Odbor za infrastrukturo in okolje tega ne podpira, ravno tako ne matični odbor in Vlada.</p>
               <p>Amandma pod številko 77; je isti predlagatelj. Odbor za infrastrukturo in okolje ga ne podpira, ravno tako ne matični odbor in Vlada.</p>
               <p>Amandma pod številko 78 je predlagal gospod Tone Peršak v imenu poslanske skupine. Odbor za infrastrukturo in okolje amandmaja ne podpira, ravno tako ne matični odbor in Vlada.</p>
               <p>Amandma pod številko 79 je umaknjen.</p>
               <p>Amandma pod številko 80 je vložil gospod Marjan Podobnik. Matični odbor in Vlada ga ne podpirata.</p>
               <p>Amandma pod številko 81 je umaknjen, ravno tako amandmaji pod številko 82, 83, 84, 85 in 86.</p>
               <p>Amandma pod številko 87 je vložil poslanec gospod Metelko. Odbor za infrastrukturo in okolje amandmaja ne podpira, ravno tako ne matični odbor in Vlada.</p>
               <p>Amandma pod številko 88 je predložil Odbor za infrastrukturo in okolje. Odbor in Vlada tega amandmaja ne podpirata.</p>
               <p>Amandma pod številko 89 je umaknjen.</p>
               <p>Amandma pod številko 90 je amandma vložil gospod Marjan Podobnik. Odbor za infrastrukturo in okolje amandmaja ne podpira, ravno tako ne matični odbor in Vlada.</p>
               <p>Amandma pod številko 91 je vložil gospod Alojz Metelko. Matični odbor in Vlada amandmaja ne podpirata.</p>
               <p>Amandma pod številko 92 je vložila amandma skupina poslancev: gospod Madon, gospod Geržina, gospod Hvalica, gospod Poljšak in gospod Podobnik. Ni pa predložen, kot veleva poslovnik in o njem ne bomo glasovali.</p>
               <p>Amandma pod številko 93 bo doletela ista usoda.</p>
               <p>Amandma pod številko 94 je predložil gospod Miroslav Geržina. Odbor za infrastrukturo in okolje amandmaja ne podpira. Odbor za zdravstvo, delo, družino in socialno politiko ne podpira, ravno tako ne matični odbor in ne Vlada.</p>
               <p>Amandma pod številko 95 je vložila že znana skupina poslancev z gospodom Madonom. Ni vložen v skladu s poslovnikom in o njem ne bomo glasovali.</p>
               <p>Amandma pod številko 96 je vložil poslanec gospod Peršak v imenu poslanske skupine. Odbor za infrastrukturo in okolje amandmaja ne podpira, ravno tako ne matični odbor in ne Vlada.</p>
               <p>Amandmaji pod številko 97, 98 in 99 so umaknjeni.</p>
               <p>Amandma pod številko 100 ta trenutek umika gospod Geržina.</p>
               <p>Amandma pod številko 101 je umaknjen.</p>
               <p>Amandma pod številko 102 je vložila skupina poslancev, ni pa vložen v skladu s poslovnikom in o njem ne bomo glasovali.</p>
               <p>Amandma pod številko 103 je vložila skupina poslancev in o njem iz znanih razlogov ne bomo glasovali.</p>
               <p>Amandma pod številko 104 je umaknjen.</p>
               <p>Amandma pod številko 105 je vložil predlagatelj gospod Leo Šešerko. Odbor za infrastrukturo in okolje amandmaja ne podpira, ravno tako ne matični odbor in ne Vlada.</p>
               <p>Amandma pod številko 106 je predlagal gospod Ivo Hvalica v imenu poslanske skupine. Odbor za infrastrukturo in okolje amandmaja ne podpira. Odbor za zdravstvo, delo, družino in socialno politiko tudi ne in tudi ne matični odbor in ne Vlada.</p>
               <p>Amandma pod številko 107 je predlagal gospod Marjan Stanič. Odbor za gospodarstvo amandmaja ne podpira, ravno tako ne Odbor za infrastrukturo in okolje, matični odbor in ne Vlada.</p>
               <p>Amandma pod številko 108 je predlagal gospod Leo Šešerko. Odbor za infrastrukturo in okolje amandmaja ne podpira, matični odbor in Vlada tudi ne. Smo pri Letališču Brnik. Tukaj sta vložena in umaknjena oba amandmaja in s tem je tudi serija 112 amandmajev, ki se nanašajo na to ministrstvo, končana.</p>
               <p>Predlagam, da nadaljujemo ob 14. uri.</p>
            </sp>
            <stage type="time">(Seja je bila prekinjena ob 13.04 uri in se je nadaljevala ob 14.08 uri.)</stage>
            <sp xml:id="SDZ1-Izredna-30-1995-06-28.sp52">
               <speaker>PREDSEDNIK JOŽEF ŠKOLČ:</speaker>
               <p>Ugotavljali bomo sklepčnost za nadaljevanje seje. (41 prisotnih.) Ponovno ugotavljamo prisotnost! (48 prisotnih.) Zbor je sklepčen in lahko nadaljuje z delom. Smo pri razdelku Ministrstvo za promet in zveze. Amandmaji so tukaj od strani 70 naprej in odpiram diskusijo. Gospod Žarko Pregelj se javlja k besedi.</p>
            </sp>
            <sp xml:id="SDZ1-Izredna-30-1995-06-28.sp53">
               <speaker>ŽARKO PREGELJ:</speaker>
               <p>Spoštovani! Imam več diskusij, če lahko tako rečem. Vsekakor pa zahtevam, da najprej razrešimo problem o tem, o katerih amandmajih bomo glasovali in o katerih ne. Tudi sam sem na ta pododdelek, če lahko tako rečemo, Direkcijo za ceste oziroma Ministrstvo za promet in zveze vložil nekaj amandmajev in jih po mojem mnenju vložil v skladu s poslovnikom.</p>
               <p>Odbor je spodaj podal mnenje, da amandma ni vložen v skladu s poslovnikom, ne da bi naštel, kateri člen je bil tukaj kršen oziroma neupoštevan. Osebno menim, da je tak pristop skrajno nekorekten, da se na ta način izločajo na nepošten in tudi protiposlovniški način določanja z amandmaji. Namreč člen, ki jasno določa, kako se vlagajo amandmaji, je 217. člen. Amandmaji k predlogu državnega proračuna se lahko vlagajo v roku 15 dni po pravni in splošni razpravi. Amandma mora biti vložen na način in pod pogoji 190. člena poslovnika. To pomeni, da mora biti obrazložen. Vsak predlagatelj amandmaja mora upoštevati pravilo o ravnovesju med proračunskimi prejemki in izdatki, kar pomeni, da v kolikor povečuje vrednost posameznih postavk, mora povedati, kje bo vzel oziroma kako si zamišlja. Ali si zamišlja črtanje neke druge postavke o proračunu, ali si zamišlja povečanje proračuna z novim davkom ali s povečanjem določenega davka ali si zamišlja celo zadolževanje proračuna. Vse to so čisto veljavni in legitimni pristopi.</p>
               <p>S kakšno pravico matični odbor trdi, da amandma, kjer piše, da se poveča prihodkovna stran tako, da se za 5% povečajo cene pogonskih goriv, kar pomeni povečanje tistega dela prometnega davka, ki je prihodek proračuna, in sicer posebej še iz obremenitve cene goriv, kako lahko matični odbor trdi, da tak amandma ni vložen v skladu z 217. členom.</p>
               <p>Ravno tako nasprotujem ugotovitvi predsednika, da amandmaji, ki so vloženi zgolj tako, da zgolj na prihodkovni strani povečujejo proračun, da niso vloženi v skladu s poslovnikom. To pomeni, da poslanci ne smemo povečati proračuna. Nikjer v poslovniku in v nobenem zakonu ne piše, da Državni zbor ne sme povečati proračuna. Lahko ga in menim, da je tako stališče predsednika, hkrati pa v kolikor se Državni zbor tako odloči, da je popolnoma protiustavno, saj se s tem poslancem jemlje ustavna pravica, da odločajo, in da vlagajo spremembe in dopolnila na določene zakonske predloge. Zato predsednik, če dovolite, bi se v prvem nastopu omejil zgolj na proceduralni zaplet. Zahtevam, da natančno pojasnite oziroma, da tudi predstavnik matičnega odbora pojasni, zakaj zavrača take amandmaje oziroma, vi kot predsednik celo ne dovolite glasovanja, in da v kolikor vztrajate na svoji odločitvi, zahtevam, da zbor o tem odloča. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp54">
               <speaker>PREDSEDNIK JOŽEF ŠKOLČ:</speaker>
               <p>Hvala lepa, gospod Pregelj. Predlagam, da v dveh delih odgovorimo na vaše ugovore, čeravno menim, da so vsa ta glasovanja, ki so bila že opravljena, prinesla odločitev tudi o teh vprašanjih, ki jih imate vi in bi prosil najprej gospoda Kopača, da pojasni v imenu odbora, kako, zakaj posamezni amandmaji po mnenju odbora niso vloženi v skladu s poslovnikom in se zato odbor do njih ni opredeljeval. Skliceval pa se bo, predvidevam, na 217. člen, ki govori o potrebnem ravnovesju proračuna.</p>
            </sp>
            <sp xml:id="SDZ1-Izredna-30-1995-06-28.sp55">
               <speaker>JANEZ KOPAČ:</speaker>
               <p>Hvala lepa za besedo. Točno, na drugi odstavek tega člena se sklicujemo, omenil ga je tudi poslanec Pregelj. Poslanec Pregelj je v svojem amandmaju napisal, da so prejemki, ki so protipostavka njegovim predvidenim odhodkom, prejemki iz naslova, skratka, da se kot prejemek predvidi 5% povečanje cene pogonskega goriva. Na žalost je potrebno ugotoviti, da pogonsko gorivo ni proračunski prejemek. Če pa je poslanec Pregelj mislil to, kar je sedaj povedal, torej da naj bi se iz tega naslova povečal prometni davek, potem bi seveda moral to tako napisati. Tega tako ni napisal. Pa tudi, čeprav smo se na odboru seveda tega zavedali, da je verjetno to tako mislil, je potrebno reči, da naš zakon o prometnem davku predvideva pooblastilo Vladi, ki ga ta večkrat tudi uporablja, da se pri morebitnem povečanju cene pogonskega goriva, ali pa z zmanjšanjem lahko do določenega limita znotraj te cene odstotno obremenitev s prometnim davkom prilagaja. Torej ni fiksna, kar pomeni, da tudi, če se pogonsko gorivo podraži za 5%, kot je predlagal gospod Pregelj ali pa z morda 20 ali kakorkoli že, to nikakor ne pomeni, da bo avtomatično prišlo do povečanja proračunskih prejemkov. Zato amandma poslanca Preglja seveda ne ustreza po mnenju odbora v drugem odstavku 217. člena poslovnika.</p>
               <p>Kar pa se tiče drugih amandmajev, naj povem moje osebno mnenje, da se mi zdijo zelo redki amandmaji v tem poglavju napisani, po mojem osebnem mnenju, v skladu s poslovnikom, vendar smo pri tem gledali skozi vse vrste na obeh rokah in vse amandmaje, ki jih je kakorkoli bilo možno nekako proglasiti za še skladne s poslovnikom obravnavali in jih seveda ne podprli. Hvala lepa.  </p>
            </sp>
            <sp xml:id="SDZ1-Izredna-30-1995-06-28.sp56">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz upam, da ta del pojasnila zadošča. Sam bi dodal na vprašanje, ali se sme povečati proračun, da se seveda proračun sme povečati, ampak spet je v igri drugi odstavek 217. člena, ki govori o tem, da mora biti povečanje v ravnovesju. Ni mogoče povečati samo izdatkov, ne da bi predvideli tudi ustrezno povečanje prejemkov. Tako ne bo držalo, da proračuna ni mogoče povečati ne glede na ambicijo, da ostane znotraj teh meja. Je pa potrebno zagotoviti vire za to povečanje in seveda tudi izdatke.</p>
               <p>Povedal bi še, da se je zbor s tovrstno razlago do sedaj že v tem glasovanju najmanj dvakrat strinjal, mogoče tudi večkrat, sedaj smo dva taka amandmaja ven potegnili. Eden je na strani 55 pod številko 8, predlagatelj je bil dr. Peter Tancig, kjer je predlagal, da se za, bom pač prebral, ker je identičen tem, ki so sedaj vloženi: "Sofinanciranje gospodarske infrastrukture v demografsko ogroženih področjih se poveča za 1.143.802.000 SIT tako, da znaša skupaj 2.300 milijonov SIT in se ustrezno poveča cena naftnih derivatov in ali davek na nepremičnine." To je bil eden in podoben je bil amandma, ki ga je predlagal Odbor za kmetijstvo. Imeli smo ga pod številko 5 na strani 61, kjer je šlo za podporo gorsko višinskemu območju in kot vir so bili na razpolago prelevmani na uvožene kmetijske pridelke. Stvari morajo bti zelo eksaktne, drugače pač o njih ni mogoče glasovati.</p>
               <p>Jaz lahko dam samo svojo razlago na glasovanje, ker dejansko je to proceduralen zaplet. Jaz vam gospod Hvalica v proceduralnih zapletih pač ne morem dati možnosti za repliko in dajem to proceduralno razlago enostavno na glasovanje. Potem pa boste lahko odprli drugo vprašanje. To je tudi postopek, ki smo ga uporabljali vsakič v podobnih situacijah. Odločamo o tem, da je bila predstavitev tega, kateri amandmaji niso bili vloženi v skladu s poslovnikom, korektna. Obrazložitev pa ne bi sedaj še enkrat ponavljal. Trdim, da je bila obrazložitev, o katerih amandmajih bomo glasovali, povsem korektna. Ugotovimo sklepčnost! (51 prisotnih.)</p>
               <p>Kdo je za? (41 poslancev.) Je kdo proti? (6 poslancev.)</p>
               <p>Ugotavljam, da smo ta problem razrešili.</p>
               <p>Izvolite gospod Hvalica.</p>
            </sp>
            <sp xml:id="SDZ1-Izredna-30-1995-06-28.sp57">
               <speaker>IVO HVALICA:</speaker>
               <p>Hvala lepa. Spoštovani! Pravkar smo bili priče interpretacije 217. člena oziroma njegovega drugega odstavka poslovnika. Sedaj pa, to so svobodne interpretacije. Enkrat gospod Kopač, drugič predsednik. Že včeraj sem pozval, tukaj naj Komisija za poslovnik natančno pove, kaj je ravnovesje? Ali je ravnovesje tudi vrvohodstvo? Ja. Je. Je. Ni. Kaj pa je? A finančno. Tukaj piše, vsak predlagatelj amandmaja, mora upoštevati pravilo o ravnovesju med proračunskimi prejemki in izdatki in nikjer ne precizira natančna pravila, kako mora biti to narejeno. Ravnovesje je sila posplošena zadeva in gledam vas, gospod Potrč, ker ste vi bili predsednik Komisije za poslovnik in ste sprejeli to. To je zelo ohlapna zadeva. Tako kot lahko verjamem interpretaciji gospoda predsednika, tudi malo manj verjamem, ker ne zaupam gospodu Kopaču, tako si pa lahko tudi po svoje razlagam ta drugi odstavek 217. člena. Prosil bi, da nam da Komisija za poslovnik razlago, kaj to pomeni. To je zelo raztegljiv, ponavljam, širok pospešen pojem. Hvala.</p>
            </sp>
            <sp xml:id="SDZ1-Izredna-30-1995-06-28.sp58">
               <speaker>PREDSEDNIK JOŽEF ŠKOLČ:</speaker>
               <p>Mislim, da o tem res ne more biti velike dileme. Najprej smo na polovici glasovanja in drugič seveda ravnovesje pomeni, da so vsi prihodki in odhodki izenačeni. To pa je ena redkih stvari, o katerih se ne da razpravljati, da pomeni pri proračunu relativno kategorijo, s tem da bi še povedal, da smo včeraj govorili o uskladitvenih amandmajih Vlade, ne pa o teh amandmajih, o katerih danes razpravljamo in smo imeli tolmačenje, kaj ti uskladitveni amandmaji Vlade pomenijo s strani Komisije za poslovnik že iz lanskega leta. Tako, da tukaj ne bi iskal težav.</p>
               <p>Gospod Pregelj ima proceduralni predlog.</p>
            </sp>
            <sp xml:id="SDZ1-Izredna-30-1995-06-28.sp59">
               <speaker>ŽARKO PREGELJ:</speaker>
               <p>Spoštovani! To sklicevanje, predsednik, na lansko ugotovitev Komisije za poslovnik, je v resnici neumestno. Poslovnik je zdaj drugačen. Proračun se drugače sprejema in dejstvo je, da tisto, kar smo sprejeli na začetku, ne more biti uskladitveni amandma. Uskladitveni amandma se dela na koncu tretje obravnave oziroma pred odločanjem o zakonu v celoti. Tukaj je poslovnik jasen in procedura v resnici velja tudi za poslovnik tako, kot velja za vse zakone, s tem da so določene posebnosti obravnavane v poglavju o sprejemanju proračuna.</p>
               <p>Kar se pa tiče tistih amandmajev, kot vi pravite, uskladitvenih...</p>
            </sp>
            <sp xml:id="SDZ1-Izredna-30-1995-06-28.sp60">
               <speaker>PREDSEDNIK JOŽEF ŠKOLČ:</speaker>
               <p>Da ne bi izgubljali časa, govorimo o dopolnjenem predlogu amandmaja, gospod Pregelj.</p>
            </sp>
            <sp xml:id="SDZ1-Izredna-30-1995-06-28.sp61">
               <speaker>ŽARKO PREGELJ:</speaker>
               <p>Bom takoj pojasnil. Je namreč povezano, predsednik. Tisto, kar smo do zdaj sprejeli, to je tako imenovani po vašem uskladitveni amandma, po poslovniku je to dopolnitev proračuna, je v resnici sporna zadeva. Tudi celotno nadaljnje odločanje o amandmajih - to smo sicer že. Mislim, da je gospa Pečanova hotela opozoriti na to, pa se je potem premislila. Dejansko zdaj že odločamo o že odločenih zadevah. K sreči večina vse zavrača in ne prihaja vsaj do neskladja. K sreči v navednicah, da se razumemo. V kolikor se bo to nadaljevalo, bo prišlo do določenih zapletov, ki lahko ogrozijo tudi ustavno veljavnost tega proračuna. Amandma, ki je bil dan kot uskladitveni, je bil sprejet v nasprotju z mnenjem Odbora za finance. Saj ni bil usklajen in je bil tudi sprejet v nasprotju z 211. členom. Takrat ste rekli, da gre za dopolnitev. V redu. Če gre za dopolnitev, pomeni, da ko smo sprejeli dopolnilne amandmaje Vlade v navednicah povedano, smo v bistvu dobili nov predlog in zdaj zgolj ugotavljamo, ali so s tem novim predlogom ti amandmaji, ki smo jih takrat v roku poslanci vložili, še v skladu in ugotavljanje tega, ali so taki velikanski amandmaji, po nekaj strani dolgi, v skladu s tistim, kar je bilo sprejeto, mislim, da je brez določenih strokovnih analiz skoraj nemogoče. Potem, ko bom zaprosil za vsebinsko besedo, predsednik, bom pojasnil, da smo že sprejeli ene zelo hude napake. Zato menim, da je ta odločitev, da zavrnete tiste amandmaje, ki so vloženi v resnici korektno, izredno nepošteno dejanje in kot tak moram izraziti svoj protest, hkrati pa sprašujem predsednika, ali je še možno, da preden preidemo na odločanje o posameznih amandmajih, ugotovi, ali so določeni vloženi amandmaji brezpredmetni zaradi tega, ker so bili že vsebovani v tisti dopolnitvi Vlade? Hvala.</p>
            </sp>
            <sp xml:id="SDZ1-Izredna-30-1995-06-28.sp62">
               <speaker>PREDSEDNIK JOŽEF ŠKOLČ:</speaker>
               <p>Hvala. Šlo je za prijazno vprašanje in ne za proceduralni predlog. Jaz bi rekel, da je naloga Vlade, da opozarja, kateri amandmaji so povzeti, bodisi v tej dopolnitvi predloga proračuna bodisi v tistih redkih amandmajih, ki so bili sprejeti in če se bo izkazalo pred glasovanjem o proračunu v celoti, da je proračun v neravnovesju, potem bomo lahko govorili o tem, da se sprejme uskladitev proračuna z ustreznim amandmajem. V tem trenutku pa glasujemo o dveh vrstah amandmajev. Eni so amandmaji, ki jih je Vlada predložila kot skupek amandmajev pod firmo dopolnjen predlog proračuna, in drugo so amandmaji delovnih teles poslanskih skupin in poslancev. Razlage, ki tečejo o naravi enih in drugih, so si različne glede na status teh amandmajev. Menim pa, da bo na to vprašanje, ki ga je zastavil gospod Pregelj, možno odgovoriti šele, ko bomo prišli do konca glasovanja o vseh amandmajih. In čisto lahko se zgodi pri obilici amandmajev, da bodo stvari neusklajene. Želi še kdo besedo? Gospod Pregelj ima spet besedo.</p>
            </sp>
            <sp xml:id="SDZ1-Izredna-30-1995-06-28.sp63">
               <speaker>ŽARKO PREGELJ:</speaker>
               <p>Spoštovani! Dovolite mi, da razpravljam zdaj o  vsebini teh amandmajev oziroma, če prav razumem postopek, o vsebini tistega dela proračuna, ki ga obravnavamo sedaj po posameznih porabnikih in ki se nanašajo na Ministrstvo za promet in zveze. Kot veste, je to ministrstvo bilo med tistimi, ki je bilo, če lahko tako rečem, najbolj oškodovano. Predlog, ki je v prvotnem besedilu proračuna, je vreden približno 10 milijard, plus minus, to niti ni pomembno. Strokovno je ministrstvo samo zagovarjalo vsaj 5 milijard težji proračun za to leto. Po indeksih je to ministrstvo nenormalno zaostajalo za lanskim obdobjem, kar je po svoje izredno čudno. Če se zavedamo, da je prometna infrastruktura tista, ki je v resnici vsak dan slabša in nikoli ni vsak dan boljša, kajti nikoli je ne uspemo tako hitro vzdrževati, poudarjam vzdrževati, da se ne bi kvarila in da je večina postavk tega ministrstva, da so to obnove, rekonstrukcije in podobno in da ne gre za novogradnje in te obnove in rekonstrukcije so potrebne zato, ker že desetletja redno zaostajamo pri rednem vzdrževanju, redno vzdrževanje cestne infrastrukture je pa tisto, ki ga je potrebno opraviti vsako leto zato, da se prepreči nadaljnje propadanje. Vsega tega se ne dela in tudi z letošnjim proračunom se ne bo delalo. Toda do sedaj smo v Odboru za infrastrukturo nekako uspevali v prvih dveh letih tega mandata, da smo nekako upoštevali čimbolj, ali pa bom rekel skoraj vedno stroko in da smo oblikovali take amandmaje, ki so bili izredno v skladu s strokovnimi predlogi, ki nam jih je ministrstvo vedno posredovalo. Kot veste, ima ministrstvo pripravljene študije, ki se nanašajo na celotno cestno omrežje, tako magistralno, kot regionalno, da je v teh študijah jasno zapisano, kaj je potrebno na določenem odseku storiti, da je jasno zapisano, koliko je to vredno in tudi, koliko je možno porabiti določeno leto. Letos nam je ministrstvo dalo tako lepo knjižico, kjer so notri natančno podani podatki o letošnjem proračunu, o nujno potrebnem delu, ki ga je predlagalo samo ministrstvo, in še dodaten program, ki se lahko izvaja, če bi uspeli pač oblikovati takšen proračun, ki bi omogočal porabo več finančnih sredstev. Iz vsega tega se je potem zgodilo nekaj čudnega. Vladna koalicija se je letos odločila, da bo strokovno usklajevanje, ki je sicer naloga odbora, prevzela neformalna skupina vladnih poslancev. To so sprejeli. Sreči niso sodelovali tudi s službo odbora, tudi s službo ministrstva in pripraviti tako imenovani "Mega amandma". Ta "Mega amandma" imamo pod številko tri v tem pregledu in moram reči, da je sorazmerno dober, čeprav v nekaterih postavkah tudi nekorekten. Toda nimam namena sedaj iskati teh nekorektnosti, ker verjamem, da so pač nastale zaradi določene premajhne poučenosti posameznih poslancev iz te skupine, toda vsekakor je Vlada na to reagirala in oblikovala svoj predlog pod A, ki ga je sedaj umaknila, ko se je sprejel tisti amandma, kjer so notri tudi cestni odseki, in sicer gre za amandma, ki je sicer kar tako pod številko ena, niti se ne ve, na kateri naslov. Notri je en kup pododdelkov, med njimi tudi pododdelek Ministrstva za promet in zveze in notri so sedaj že sprejeti določeni odseki, ki so tudi v teh amandmajih seveda v drugačnih prednostih.</p>
               <p>In če dovolite, bi sedaj pojasnil, v čem je problem. Problem je v tem, da je letos Vlada s tem amandmajem, ki ga je sedaj vladna večina v parlamentu veselo podprla, mislim, da ga je celo z eno dokaj pomembno razmerje 38 : 16, da je ta amandma narejen, ta del amandmaja, ki se nanaša na cestno infrastrukturo, da je nekoliko sporen. Poglejte. Predvideva se na primer, bom vzel kar prvo postavko, povečanje postavke 1054, Zgornji Dolič - Vitonje za 36 milijonov 300 tisoč. Že ta natančnost je nekoliko presenetljiva. Do sedaj je bilo v proračunu 50 milijonov, strokovna ugotovitev ministrstva pa je 170 milijonov. Sprašujem ministra za promet - mislim, da mora to on odgovoriti - zakaj taka razlika? Zakaj je dopustil, da se je tako potreben odsek - namreč gre za usposodobitev odseka, ki bo služil kot dovoznica, ko se bo sanirala Huda luknja, izredno poškodovan odsek - kako bo lahko to storil z natančno 63,3 milijona tolarjev in zakaj tu ni zahteval 170?</p>
               <p>Drugi primer. Primer postavke 40854 - Bled, Soteska. V proračunu je 55 milijonov. Ministrstvo ravno tako ugotavlja, da je potrebno 55 milijonov. V dodatnem programu bi potrebovali še 11 milijonov. Vlada predlaga 21 milijonov 230 tisoč. Zakaj? Zakaj presežete tukaj strokovno ugotovitev? Ali je to kakšen nov kriterij, nova strokovna ugotovitev, o kateri matični odbor ni bil obveščen.</p>
               <p>Naslednji primer. Na primer Medvode, kjer je v proračunu postavka 60, ministrstvo je ravno tako predlagalo 60. Strokovna ugotovitev, če bi se celoten odsek ceste skozi Medvode saniral, bi bilo potrebnih 250 milijonov, kar je jasno dokaj visoka postavka. Vlada je sprejela oziroma Državni zbor je sprejel na predlog Vlade amandma, kjer je ta postavka, tu gre za subvencijo, povečana za natančno 9.436.000.</p>
               <p>Naprej, Bohinjska Bistrica - Jezero. V proračunu 61,8. V dodatnih strokovnih podlagah bi potrebovali za to cesto še 13,2. Vlada je izračunala natančno 6.133.000. Videm ob Ščavnici - Okoslavci v proračunu 20.000.000. Vlada zahteva 28.307.000 itd., da ne naštevam.</p>
               <p>Glejte, nekaj drugega je tukaj, kar je napačno. Verjetno bo minister lahko argumentiral razloge zakaj ni mogel maksimalno zahtevati, ker pač denarja ni. To se da vedno izgovarjati. Malo težje bo povedal, zakaj je šel v določenih postavkah preko strokovnega predloga, kar mislim, da je zelo pomembno. Mi se moramo zavedati, da so ceste javno dobro, da morajo biti prisotne vsem državljanom in ker se pa vsi državljani istočasno ne vozimo po vseh cestah v tej naši državi, naj bi se ta sredstva vzdrževanja, rekonstrukcije itd. čimbolj enakomerno razporedila po naši državi. Žal, ta amandma Vlade tega ne omogoča, saj je nastal na podlagi amandmaja poslancev, ki je bil izrazito politično usmerjen s sicer nekim strokovnim soportom, ampak ga ni upošteval vedno.</p>
               <p>In pojavlja se mi eno drugo vprašanje, zakaj tako natančne številke? Ali to pomeni, da ste denar že porabili in da verjetno sedaj imate zelo natančen obračun za neko delo, opravljeno že mogoče lansko leto, ki ga je treba sedaj plačati?</p>
               <p>Glejte, proračun je nek projekt, to je program. To se ne more takole natančno izračunati, edino če se ne zna točno določena cena za nek stroj, za neko pač materialno postavko. Toda pri gradbenih delih ta cena nikoli ni možna taka, kot jo vi tukaj navajate. In to je goljufija. Prosim, če rečete da ni, če lahko dokažete da ni.</p>
               <p>Obstaja še neka druga možnost, ki je bila prej izrazito razvidna iz predloga amandmaja a). Namreč, kaj se dogaja? Dogaja se celo tole, takrat je bil notri Prebold, upam da ste to potem opazili to napako, ki je že sedaj imel 46 milijonov v proračunu, toliko, kot je ministrstvo predlagalo. Zahtevano je bilo še povečanje za 46.300.000 tolarjev, mimo stroke itd. Vse to se hoče umakniti.</p>
               <p>Ampak še vedno, če bi šel verjetno do konca in ko bom imel dovolj časa, bom to vse natančno analiziral, očitno ste delali zelo po svoje tukaj pri teh amandmajih. Navaja me to na neko dokaj čudno misel. Menim, da v kolikor nimate z vsemi temi podatki natančnih kalkulacij in menim, da v kolikor nimate že za opravljena dela natančnih računov, da ste tokrat šli na zelo tanek led določenih prelivanj. To se da. Da se posamezni občini, namesto da bi se upoštevalo 50 : 50  procentno financiranje določenega odseka, ki gre skozi naselje, da ste enostavno dali 100 procentov in je to dodatno financiranje določenih občin, kjer imate vi interes.</p>
               <p>Glejte, če ste to naredili, ste naredili hud prekršek. Tako hud, da zaslužite marsikaj. Najmanj interpelacijo. In osebno menim, ker tukaj v teh amandmajih večinoma ni primorskih odsekov, razen tistih, ki jih je uspel gospod Geržina notri spraviti, da ste očitno ravnali zelo regionalno interesno, kar, kot sem že prej omenil, ni vzdržno za državno ministrstvo, ki mora skrbeti za celotno javno dobro, kar ceste so. Zato menim, da je taka rešitev, kot je sicer že sprejeta, kot se lahko deloma še spremeni s sprejemom določenih amandmajev, v resnici zelo sporna.</p>
               <p>In osebno se bom potrudil in bom vsem tistim občinam, tistim županom, ki so se na mene obračali z dopisi, z upravičenimi zahtevami, ki so temeljili na podlagi teh strokovnih študij, ki jih od ministrstva dajete ven kot vrh državne uprave, da bodo zahtevali in če ne drugače, tudi iskali tudi svojo sodno pravico pri tem početju. Nimate pravice tako delati. Nimate te pravice. Skrijete se na zelo prefinjen način pod krinko večine v Državnem zboru misleč, saj se je Državni zbor odločil, toda zavedajte se, da je lokalna samouprava protipol, ki je enakovreden Državnemu zboru. Lokalna samouprava je za svoje področje popolnoma samostojna in kadar bo s strani države oškodovana, ker to je skupnost davkoplačevalcev, lahko državo toži in verjetno bodo določene občine to naredile. Taka početja ne smejo biti in ne sme do tega prihajati in mislim, da ste tokrat šli preko mere ne samo okusnega in pravnega, ampak tudi dovoljenega. Hvala.</p>
            </sp>
            <sp xml:id="SDZ1-Izredna-30-1995-06-28.sp64">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo razpravljati? Gospod Peršak.</p>
            </sp>
            <sp xml:id="SDZ1-Izredna-30-1995-06-28.sp65">
               <speaker>ANTON PERŠAK:</speaker>
               <p>Spoštovani poslanci in spoštovane poslanke! Jaz sem že včeraj opozoril na vprašanje zlasti obmejnih pokrajin in občin. Danes bi rad posebej še enkrat opozoril in vas nekako poskušal pridobiti, da bi vendarle premislili o amandmajih. Gre za številke, kot so 96, 105, 106 in že pred tem 53, 54. Ta zadnja dva je vložila gospa Pozsonec in gre tokrat za območje ob madžarski meji. Ona sama bo najbrž kaj v zvezi s tema dvema amandmajema in še nekaterimi povedala, tudi nekateri drugi kolegi, mislim, da gospod Džuban, če ni zdaj umaknil. Vložili so amandmaje za ceste na tem območju. Gre praviloma za takšne kraje, kjer je bila ta njihova infrastruktura v preteklosti tudi iz političnih razlogov izrazito zanemarjena, v nekaterih krajih pa zaradi tega, ker svoj čas je bila to meja, ki je bila zgolj formalna med dvema republikama in so ceste potekale preko meje. 4 leta po osamosvojitvi se v večini primerov, če zdaj govorim o tem slednjem, o območjih ob hrvaški meji, položaj ni bistveno spremenil, razen tam, kjer so se prebivalci takorekoč sami organizirali s pomočjo občine in takorekoč napol na divje začeli graditi cesto in je potem država priskočila na pomoč. To vemo. Gre za cesto ob Kolpi po tako imenovani Kolpski dolini proti Osilnici. Popolnoma enak položaj je še vedno ob reki Čebranki, se pravi, ves ta pas od Žurk do Podplanine, Trave itd.</p>
               <p>Večkrat so bili naši amandmaji - dva taka amandmaja sta vložila tudi kolega Šešerko in kolega Hvalica - zavrnjeni z argumentacijo, češ da stvari niso pripravljene in tako. Moram povedati, da imam sam pred seboj neko gradivo, ki je prišlo iz občine Loški Potok, kjer so - to sem omenil tudi že včeraj - dokaj natančno opredeljeni že sami odseki, določene že tudi cene. Dane so celo variante. Lahko vam to gradivo pokažem. Analize cestnih povezav, narejene v občini Loški Potok. Za to območje celo po treh, štirih variantah so nekateri projekti že, bi rekel, vsaj če že ne dokončno izdelani v smislu nekih lokacijskih načrtov in tako, ampak vsaj v smislu zasnove. Narejene so tudi finančne ocene. Sodelovali so pri tem kvalificirani ljudje, se pravi, diplomirani inženirji gradbeništva, da bi se ta prometni položaj v teh krajih lahko začel sanirati. Sam sem že večkrat omenjal nekatere bizarne okoliščine, ki so posledica tega, da se teh cest tudi štiri leta po osamosvojitvi še nihče ni lotil. Omenjal sem pokopališča in tako naprej. Moram povedati recimo še en primer. Če v vas, recimo Žurge ali pa kakšno podobno vas, želi priti zdravnik zaradi kakšnega nujnega primera - nekaj zdravnikov vas je tukaj - on tega ne more storiti, ali mora iti peš, kajti kot veste, imajo zdravniki v svojih avtomobilih radijske postaje, in on, če hoče iti čez Hrvaško, kar pa mora iti, v tako vas, mora to radijsko postajo odmontirati zato, da gre lahko z avtomobilom čez mejo. Ali pa, kot pravim, mora iti peš oziroma ga mora peljati nekdo drug. In takšnih primerov, takšnih komplikacij je še veliko.</p>
               <p>Glede na to, da pa seveda ti ljudje v večini primerov živijo, če vzamemo zlasti določen del Bele krajine, Kočevske, pa tudi ta del, o katerem sedaj govorim, na območjih, kjer med drugim, poleg tega, da nimajo cest, nimajo tudi urejene telefonije, največkrat tudi ne vidijo slovenskega televizijskega signala, medtem, ko je Hrvaška zelo dobro poskrbela za to, da Zagrebški televizijski signal pa vidijo, si lahko predstavljate, da to tudi nima ne vem kakšnih pozitivnih posledic za njihovo razumevanje odnosa slovenske države do njih.</p>
               <p>Zaključil bi ta svoj pledoaje za te amandmaje z enim stavkom, ki mi ga je danes rekel en zelo kvalificiran poznavalec cestne problematike, ki je rekel, da me je včeraj slišal govoriti o občini Loški Potok in je rekel: "Veste, zelo rad hodim na izlet v to občino zato, ker je tam tako idilično, ampak živel pa seveda tam ne bi nikoli." Zato bi bilo dobro pomisliti na tiste prebivalce, ki so vendarle zaenkrat še ostali tam. Hvala.</p>
            </sp>
            <sp xml:id="SDZ1-Izredna-30-1995-06-28.sp66">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Gospod Geržina.</p>
            </sp>
            <sp xml:id="SDZ1-Izredna-30-1995-06-28.sp67">
               <speaker>MIROSLAV GERŽINA:</speaker>
               <p>Hvala lepa za besedo, gospod predsednik. Spoštovane kolegice in kolegi, ministri, ostali iz Vlade! Rad bi govoril o tem amandmaju pod številko 3, namreč gre za cestno infrastrukturo. Čeprav verjamem, da bo v tem trenutku in ob teh dogodkih to glas vpijajočega v puščavi, ampak vendarle moram spomniti vse skupaj, pa tudi Vlado, da smo mi sprejeli proračunski memorandum, kjer smo sprejeli, in mislim, da je to tudi dokument Vlade, od zdaj naprej pa ne bi bil to samo dokument Vlade, ampak vendarle, tokrat je tudi dokument Državnega zbora, zato se lahko sklicujem na njega. Namreč v tem memorandumu piše o investicijah takole, čeprav je Odbor za infrastrukturo in okolje zahteval še nekoliko več, se pravi, da bi uredili predvsem našo cestno infrastrukturo, smo predlagali Državnemu zboru, da sprejme realno povečanje sredstev za urejanje magistralnih in regionalnih cest in ostale infrastrukture. Državni zbor je sprejel realno enak znesek za letošnje leto, kot je lansko leto. Ta predlog proračuna, ki je bil sprejet s tem amandmajem oziroma, kaj je že bil, s spremenjenim predlogom danes pa realno ne pride do te številke, ampak nekaj tolarjev manj, kot nominalno izravna lanskoletni proračun v tem segmentu. Jaz mislim, da temu Odboru za finance ne bi dal tako pomembnost, kot je bila danes že omenjena, da neke "preference" dela. Če bi pa rekel, da je tako natančno izračunal stroške, ki so napisani notri v tem spremenjenem predlogu, ki je bil sprejet, ali amandmaju, kakor hočete temu reči, potem moram povedati samo nekaj takega. Recimo, gremo popravljati en kos ceste in na koncu se številka ne izide zaradi določenih zadev. Pač samo en pokrov je bil strt od kanalizacije več in zdaj, ali tistega pokrova ne bomo zamenjali po teh številkah, torej bomo pustili luknjo in bodo notri padali ljudje, pa si lomili noge oziroma, ne vem, pade avto notri. Mislim, to pomeni, take natančne številke. Jaz mislim, da to ni bilo tako natančno izračunano, ampak je pač to en računovodski način, da so kar pavšalno znižali stroške, potrebne za popravilo in sanacije na teh odsekih, ki so napisani notri. Kaj pa to pomeni, sem že včeraj omenil in moram še enkrat. Namreč to pomeni, da bodo pač ene zadeve ostale na pol narejene, na pol, ker se ne da, če nekje nekaj začneš, potem bo to na pol, ker če potrebuješ še enkrat toliko sredstev, in približno tako je bilo rezano oziroma še več kot na polovico. Jaz smatram, ker sem bil med tistimi, ki so podpisani tukaj in sem sodeloval pri pripravljanju tega tako imenovanega mega amandmaja, da smo sodelovali z ministrstvom, da smo upoštevali mnenja iz cele Slovenije, ne samo iz tistih krajev, kjer so poslanci ali državni sekretarji ali, ne vem, vladni uslužbenci, ampak smo poizkušali dejansko slediti osnovi, ki jo je imelo ministrstvo, katere zadeve so najbolj potrebne in sledili temu, da bi realno nekje lanski denar dobili za letošnje leto. Če ne želimo pač tega in bomo samo polovico in bomo samo nominalno lansko leto pač dali za te ceste, za popravilo in ne za nove gradnje, za popravilo, potem pač vržimo čez ramo vse strokovne ocene ministrstva, Odbora za infrastrukturo in okolje, vržimo čez ramo vse smrti, ki se porajajo in ki se še bodo na teh cestnih odsekih. Vržimo čez rame vse gospodarske štore, vse zastoje itd., da naprej ne naštevam. Vržimo čez ramo pač vse skupaj, vse investicije v državi in recimo, mi bomo letos pač ohranili socialni mir za vsako ceno, to je naša prva naloga in jo bomo pač naredili in tudi za vsako ceno, drugo leto pa bomo videli kako bo, če bo.</p>
               <p>Jaz sem umaknil nekatere amandmaje, večino amandmajev zaradi tega, ker so nekateri upoštevani poimensko in ne po višini denarja. Ampak dobro, sem rekel, bodo pač nekaj začeli ali pa samo razbrskali, pa bodo drugo leto nadaljevali. Ali pa letos nič. Ne vem, kaj se bo dogajalo. Tam, kjer je bilo predvideno 50 milijonov in jih je sedaj samo pet ali bodo prihranili drugo leto ali kam bo šel tisti denar. Jaz si predstavljam, da mogoče bo celo denar na tak način pripravljen amandma in proračun, ostal v državnem proračunu in se ne bo porabil za tiste najbolj krvave zadeve, kar je treba popraviti, ker ga je premalo.</p>
               <p>Sem se pa na tistih amandmajih, kjer sem bil sopodpisnik, ni imelo itak smisla se jim odreči, vendarle se nisem odrekel amandmaju številka 94. To je pa amandma in tudi če bi bil to ta recimo mega amandma, si predstavljam, kot sem že prej rekel, da pač ne bo sprejet, je volja večinska tu taka, ampak ta amandma tudi, če bi bil precidenčen, da bi rekli ali presedan, to je odsek amandma 94, Ilirska Bistrica Podgrad. Glejte, na tem odseku pa res, ker je prekasno prišla informacija, ampak mislim, da je to zadevo, to bi bilo pa skoraj za narediti. Zakaj? Namreč, jemlje se sicer denar, predviden iz Ministrstva za delo, družino in socialne zadeve. Nekateri so se mi na Odboru za delo, družino in socialne zadeve smejali, ko sem rekel, to je neka renta za ljudi, ki so brezposelni ostali v Ilirski Bistrici in se dandanes morajo voziti v Trst, v Koper itd. okrog po svetu, iskati delo in ga najti. Vendarle se tam dogaja na tej cesti, ki je tako ozka, tisti ki ste se po njej vozili jo poznate, da se prekucujejo, se prevračajo, se ne morejo srečevati, in to je edina obvozna cesta v Bistrico. Tam imamo transportno podjetje, kot veste, z nevarnimi snovmi. Včasih se je tudi tja pripeljalo v popravilo oziroma na razne servise itd. Mislim, da je zelo nevarna zadeva. Rekel sem pa rento. Zakaj? Namreč, če hočemo ohraniti in to se je storilo, ni bilo rešitve za kemično industrijo v Ilirski Bistrici zato, ker je bolje, da tam ni kemične industrije, ker so naprej Škocijanske jame in je bilo precej onesnaženja iz tega naslova. Iz tega naslova mislim, da pritiče tem prebivalcem, ki se vozijo zdaj v druge kraje, da se jim cesta popravi, da je to normalna cesta, ker so druge ceste tudi za tovornjake zaprte in tovornjaki morajo danes praktično iti okoli, na Hrvaško, obrniti in priti nazaj s tiste strani v Ilirsko Bistrico, karkoli pripeljejo, naj bodo lesonitne plošče, naj bo to in ono in tretje, nevarne snovi in drugo in mislim, da bi bilo primerno, da se ta amandma sprejme. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp68">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospe Marii Pozsonec.</p>
            </sp>
            <sp xml:id="SDZ1-Izredna-30-1995-06-28.sp69">
               <speaker>MARIA POZSONEC:</speaker>
               <p>Spoštovani zbor! Z obžalovanjem ugotavljam, da so moji amandmaji, s katerimi sem poizkušala obrazložiti probleme na našem območju, pri usklajevanju  izpadli. V tem sklopu imam dva amandmaja, kajti ceste, ki bodo zgrajene po sprejetih amandmajih, ko gledam markacijsko črto, tako izognejo našim krajem, da se niti s centimetrom ne dotaknejo najbolj zaostalega in najbolj demografsko ogroženega območja. Gre za manjše vsote, za dvakrat 15 milijonov za sofinanciranje gozdne poti in za poti proti bodočemu mejnemu prehodu. Te vsote v proračunu pravzaprav ne pomenijo nič, celo nobenih odstotkov. Vztrajala bom pri svojih amandmajih, čeprav se zavedam, da je to brezupno, smešno in Don Kihotsko dejanje, ampak, če se v zgodbi o uspehu ne najde 15 milijonov za sofinanciranje gozdne ceste, po kateri avtobus pelje otroke v 18 kilometrov oddaljeno šolo, potem to niti ni zgodba o uspehu. Hvala.</p>
            </sp>
            <sp xml:id="SDZ1-Izredna-30-1995-06-28.sp70">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? (Ne želi.) Torej pozivam ministra, gospoda Umeka, da da pojasnila na zastavljena vprašanja.</p>
            </sp>
            <sp xml:id="SDZ1-Izredna-30-1995-06-28.sp71">
               <speaker>IGOR UMEK:</speaker>
               <p>Gospod predsednik, spoštovane poslanke in poslanci! Kar se tiče proračuna ministrstva, imate natančno obrazložitev, kako je bil narejen in kako je bil zastavljen v obeh Poročevalcih. Ta obrazložitev je zelo natančna. Mislim, da zavzema kar tretjino vse obrazložitve proračuna. Osnovna načela, ki smo se jih držali pri koncipiranju našega proračuna, so tudi zelo jasno navedena. Tudi obrazložitev gre v zelo posebni smeri, to je, ne zakaj je določena stvar potrebna v tem letu, ampak zakaj se v tem letu ne more izpustiti in tako so koncepirane vse postavke v našem delu proračuna. Žal pa se, tako kot celotna Slovenija in vsi proračunski porabniki srečujemo z materialnimi okviri, ki so nam na voljo in znotraj tega moramo tudi reševati tiste probleme, ki se pokažejo kot najprioritetnejši. Da je na tem področju problem, sta v uvodnih razpravah proračuna opozorila tako gospod predsednik Vlade, kot gospod finančni minister in na tej osnovi je nastal tudi amandma, o katerem se je govorilo, ki je bil potem v skladu z materialnimi možnostmi in denarjem, ki je na voljo, prepolovljen. Temu amandmaju se bomo pač prilagajali s skrajšanjem odsekov, z dvoletnimi pogodbami, z dokončanjem del nekje na polovici in s postavljanjem osnovne prevoznosti. Seveda znajo nastati ob tem tudi nekateri problemi, zato bi ob tej priliki pozval samo to, da se čimprej začne priprava novega proračuna in da se ta čim hitreje sprejme, še na začetku leta zato, da bomo lahko razmere, ki bodo nastale, začeli sanirati že na začetku gradbene sezone. Hvala.</p>
            </sp>
            <sp xml:id="SDZ1-Izredna-30-1995-06-28.sp72">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Gospod Žarko Pregelj.</p>
            </sp>
            <sp xml:id="SDZ1-Izredna-30-1995-06-28.sp73">
               <speaker>ŽARKO PREGELJ:</speaker>
               <p>Spoštovani! Imam ponovno vprašanje za ministra. Ni pojasnil, zakaj so nekateri zneski tako zelo natančno navedeni in zakaj tako natančno tudi presegajo tisti znesek, za katerega je stroka ugotovila, da ga je v tem letu možno uporabiti in da je potrebno. Prej sem nejasno naštel nekaj primerov in prosim, če to pojasnite.</p>
            </sp>
            <sp xml:id="SDZ1-Izredna-30-1995-06-28.sp74">
               <speaker>PREDSEDNIK JOŽEF ŠKOLČ:</speaker>
               <p>Hvala. Izvolite, gospod minister.</p>
            </sp>
            <sp xml:id="SDZ1-Izredna-30-1995-06-28.sp75">
               <speaker>IGOR UMEK:</speaker>
               <p>Vsi zneski, ki so navedeni, so ocene, ker pravi zneski so pridobljeni šele na razpisih, potem se eventualni viški ali manjki usklajujejo, mislim, da v skladu s 15. členom sporazuma. Seveda pa določena matematika pri uskladitvi in delitvi, kakor je nastajal proračun, pripelje pač do takšnih rešitev, kjer so. Jaz pa ne poznam primera, kjer bi bili ti zneski preseženi v tistem smislu, kot ste omenili.</p>
               <p>Kar se tiče širših projektnih rešitev, ki so navedene tudi v izvodnem predlogu, mislim, da so vsi manjši.</p>
            </sp>
            <sp xml:id="SDZ1-Izredna-30-1995-06-28.sp76">
               <speaker>PREDSEDNIK JOŽEF ŠKOLČ:</speaker>
               <p>Hvala. Besedo dajem gospe Danici Simšič. Odbor in ministrstvo delata čudeže.</p>
            </sp>
            <sp xml:id="SDZ1-Izredna-30-1995-06-28.sp77">
               <speaker>DANICA SIMŠIČ:</speaker>
               <p>Hvala. Nekateri so očitno poklicani za to, da delajo čudeže. Mene pa zanima, če je mogoče dobiti odgovor, zakaj je Vlada umaknila amandma pod točko b), ki je predvideval črtanje postavke Priprava podzakonskih predpisov v Ministrstvu za promet in zveze v višini 128 milijonov 309 tisoč tolarjev ali 128 milijonov tolarjev in hkrati me zanima, ker nisem zmogla iz vsega tega razbrati, ali ta postavka torej ostaja popolnoma taka, kot je, v tej višini in če, zakaj, kajti zelo preprost izračun pove, da  je s to postavko mogoče zaposliti 50 strokovnjakov oziroma drugih administrativnih delavcev in me zanima, čemu in kakšnim predpisom je ta denar namenjen, če ostaja v tej višini na tej postavki, in še enkrat, zakaj se je Vlada premislila in umaknila črtanje tega določila? Hvala.</p>
            </sp>
            <sp xml:id="SDZ1-Izredna-30-1995-06-28.sp78">
               <speaker>PREDSEDNIK JOŽEF ŠKOLČ:</speaker>
               <p>Gospod Žaro Pregelj.</p>
            </sp>
            <sp xml:id="SDZ1-Izredna-30-1995-06-28.sp79">
               <speaker>ŽARKO PREGELJ:</speaker>
               <p>Spoštovani! Prej sem jasno naštel recimo tale podatek. Bled Soteska, v proračunu 55 milijonov. Strokovno podlago predlaga ministrstvo 55 milijonov. V dodatnem predlogu 11 milijonov, se pravi plus to bo potrebno še 11 milijonov. Vladni predlog, ki smo ga potrdili je bil pa 21 milijonov 230 tisoč. To je presežek, presežek nad dodatnim programom. Ali je to neki novi moment? Če sem vas prej razumel, gospod minister, ste ugotovili, da so te številke na decimalke lahko rečemo za proračun natančno računane zaradi nekega enotnega pristopa, verjetno ste kar procent odbili, pa je tako ratalo. Zdaj vas pa sprašujem, zakaj je pa tukaj zdaj preveč ratalo? Namreč, to ni neupravičeno vprašanje. Kajti, odpadli so odseki, ki so nujni. In če bo na nekaterih odsekih ostajal denar, sprašujem, kam boste to prelivali, ali bo to kam izginilo? Mislim, da so te zadeve lahko zelo pomembne in bi bilo prav, da tukaj pojasnite, zakaj pa greste preko strokovnega predloga?</p>
            </sp>
            <sp xml:id="SDZ1-Izredna-30-1995-06-28.sp80">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Gospa Danica Simšič.</p>
            </sp>
            <sp xml:id="SDZ1-Izredna-30-1995-06-28.sp81">
               <speaker>DANICA SIMŠIČ:</speaker>
               <p>Hvala še enkrat za besedo. No, jaz bi vendarle želela odgovor, zakaj si je Vlada premislila in glede na to, da očitno nihče ni pripravljen odgovoriti in ker vidim v dvorani gospoda finančnega ministra, sprašujem njega, zakaj si je Vlada premislila in črtala predlog črtanja pod točko b) za 128 milijonov tolarjev za pripravo podzakonskih aktov. Mislim, da bi morala biti Vlada vsaj toliko korektna, da na korektna vprašanja odgovarja. In, ali ta postavka v celoti ostane, ker sem pošteno priznala, da iz tega papirja nisem mogla razbrati, ali se kaj zmanjša ali ne. In kakšni podzakonski predpisi so, ki terjajo 128 milijonov tolarjev poleg rednega dela ministrstva? Hvala.</p>
            </sp>
            <sp xml:id="SDZ1-Izredna-30-1995-06-28.sp82">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Drugače bi gospoda Umeka prosil, če pomaga razrešiti tudi to vprašanje.</p>
            </sp>
            <sp xml:id="SDZ1-Izredna-30-1995-06-28.sp83">
               <speaker>IGOR UMEK:</speaker>
               <p>Kar se tiče podzakonskih aktov, jih moramo pripraviti skladno z zakoni, ki se sprejemajo, in roki, ki se sprejemajo v tem Državnem zboru, in to je naša zakonska obveza, mi nismo v celoti črtali tega amandmaja, ampak smo predlagali, da se ta amandma v določeni meri korigira in da se določena sredstva vsaj za najnujnejše stvari ohrani, brez katerega ne moremo tudi sistema ne vzdrževati naslednje leto. Del teh podzakonskih aktov je potrebno dati delati ven, ker je treba angažirati vso stroko, strokovna društva in vse drugo. Poleg tega morate vedeti, da so ministrstva relativno ozka, ministrstvo ima 60 ljudi in 7 oddelkov, ki pokrivajo različne ... in dejansko ne morejo sami strokovnjaki in strokovni delavci na ministrstvu tega narediti, ker je treba, kot sem že rekel, angažirati širšo stroko in dobiti vse strokovne podlage. Zato tudi nujnost teh podzakonskih aktov zaradi tega, da strežemo zakonu in da vzdržujemo najnujnejši sistem. Seveda bomo pa morali priti tudi pred Državni zbor, tam kjer tega ne bomo mogli narediti zaradi razlogov, ki sem jih navedel, da se s sklepom ali kakorkoli na drugi način ti roki podaljšajo. To je pa neminovno. Drugo, kar je v tem primeru pa ne gre toliko za presežek, to je Bled Soteska, ampak se je v času gradbišča sprožil plaz, zato je prišlo do novega ovrednotenja postavke.</p>
            </sp>
            <sp xml:id="SDZ1-Izredna-30-1995-06-28.sp84">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. (glasovi iz ozadja - se ne sliši dobro) Gospod Peršak.</p>
            </sp>
            <sp xml:id="SDZ1-Izredna-30-1995-06-28.sp85">
               <speaker>ANTON PERŠAK:</speaker>
               <p>Gospod predsednik, vi ste prej sami omenili čudeže. Čudeži imajo vedno neko določeno konotacijo misterioznosti, pa tudi čudnosti. Zakaj to govorim? Tu v amandmaju in v proračunu in povsod piše: priprava podzakonskih predpisov. Ve se, kaj so podzakonski predpisi. To so razne uredbe, odloki in tako naprej. Iz interpretacije, ki smo je bili deležni, je seveda mogoče sklepati, da gre za nekaj drugega. Gre mogoče za lokacijske načrte in za kakšne podobne akte, ali pa za prostorske akte. Ker signalizirajo, da ne, potem bi bilo zelo dobro, da bi seveda dobili razlago, za kakšne vrste podzakonske predpise gre. To je prvo.</p>
               <p>Drugo, kar bi rad še enkrat nekaj poudaril. Jaz vem in sprejemam to razlago, ki sem jo tudi sam že večkrat slišal, da seveda v mnogih državah, predvsem v veliko bolj bogatih državah kot je Slovenija, in takih, kjer sprejemajo manj zakonov, pa tudi manj podzakonskih predpisov, velikokrat dajejo akte delati izven ministrstev, ker se jim ne splača imeti zaposlenih strokovnjakov za pripravo takih aktov, ker, kot pravim, je zakonodajni tempo sprejemanja predpisov veliko manjši kot v Sloveniji trenutno. Osebno sem pa prepričan, da bi se Ministrstvu za promet in zveze splačalo zaposliti nekaj ljudi, tudi strokovnjakov. Zakaj? 128 milijonov tolarjev pomeni več kot 1 milijon in pol mark. To je nepopularno sicer kar naprej te primerjave govoriti v tujih valutah, ampak vendarle, ker nekateri bolje razumejo ta jezik, to pomeni več kot milijon in pol mark. Če to primerjamo s plačami, lahko ugotovite, da bi ministrstvo za to vsoto lahko zaposlilo vsaj 50 strokovnjakov in administrativnih delavcev. Prepričan sem, da jih toliko ne bi potrebovali tudi za pripravo teh podzakonskih predpisov ne in bi bilo pametneje iti v neko zaposlitev, kot pa za tako vsoto angažirati samo zunanje strokovnjake in eventualno celo njihove tajnice. To je en problem.</p>
               <p>Drug problem je pa to, da je zdaj le dobro nekaj razčistiti. V amandmaju pod točko b) je bil predlog, da se črta postavka. Potem je bil amandma umaknjen. To pomeni, da postavka ostane takšna kot je, da to, kar je gospod minister povedal, nekako ne drži. On je govoril, kot da je postavka le načeta in da so nekaj malega pa ohranili. V zvezi s tem amandmajem je jasno, da postavka ostane, še zlasti glede na to, da so seveda drugi amandmaji, ki bi naj posegli v to postavko, zavrnjeni, da se jih zavrača.</p>
               <p>Da se zdaj vrnem k misterioznosti, bi bilo le dobro ugotoviti, za kakšne vrste predpisov gre. Če ne gre, kar sem prej rekel, se pravi za predpise, ki imajo precej strokovni značaj kot so razni lokacijski, gradbeni načrti, plani ali kaj podobnega, če ne gre za to, za prostorske ne more iti, ker za to je drugo ministrstvo, če torej ne gre za uredbe, odloke in tako naprej, potem bo treba počasi ugotoviti, za kaj gre. Hvala.</p>
            </sp>
            <sp xml:id="SDZ1-Izredna-30-1995-06-28.sp86">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Izvolite gospod minister.</p>
            </sp>
            <sp xml:id="SDZ1-Izredna-30-1995-06-28.sp87">
               <speaker>IGOR UMEK:</speaker>
               <p>Spoštovani! To niso uredbe, to niso lokacijski načrti, to so izjemno strokovni pravilniki, ki jih sprejemate. V vsakem zakonu so ti podzakonski akti natančno po členih definirani, tudi procedura njihovega sprejema. Zadeve so zelo strokovne, recimo pravilnik o projektiranju cest, pravilnik o signalno varnostnih napravah in so izjemno tehnično orientirani. Ni mogoče zaposliti, ker morajo sodelovati doktorji z univerz, iz raznih institucij in vsi drugi zato, da ti pravilniki, kako nastajajo projekti, po katerih se potem investira, lahko v strokovnem smislu nastanejo. Te pravilnike ponavadi podpiše minister, včasih jih sprejme Vlada in so potem usmeritev stroki, kako mora delati, ko pripravlja osnovne projekte in odločitve. Da vam dam samo nekaj primerov. Zakona za področje cest je 19 podzakonskih predpisov, področje cestnega prometa 11 podzakonskih predpisov, železnica 38 podzakonskih predpisov. Drugi zakoni, recimo pomorski promet 26 podzakonskih predpisov, 77 podzakonskih predpisov pošta in telekomunikacije.</p>
               <p>Še enkrat poudarjam, tu gre za izrazito strokovne zadeve in pa izrazito tehnično in drugače orientirane zadeve, kjer mora sodelovati stroka in ni moč zgolj zaposliti ljudi in na osnovi tega narediti pravilnik, ker je pomemben ugled institucije, ugled posameznika, ki pri tem sodeluje. Tukaj ne štejejo število dvignjenih glasov ali rok, ampak štejejo strokovne avtoritete. Hvala.</p>
            </sp>
            <sp xml:id="SDZ1-Izredna-30-1995-06-28.sp88">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospoda Danica Simšič najprej.</p>
            </sp>
            <sp xml:id="SDZ1-Izredna-30-1995-06-28.sp89">
               <speaker>DANICA SIMŠIČ:</speaker>
               <p>Hvala. Ob tem pojasnilu se seveda človeku poraja eno samo vprašanje. Ali so vsi podzakonski predpisi drugih ministrstev narejeni popolnoma nestrokovno, brez sodelovanja stroke itd., kajti v nobenem drugem ministrstvu, kar sem na hitro pregledala, ni zaslediti te posebne postavke, pa sem prepričana, da ima Ministrstvo za zdravstvo tudi zelo odgovorno delo pri izdelavi podzakonskih aktov in kriterijev. Tam, bom rekla, morajo sodelovati tudi doktorji znanosti pri recimo ocenjevanju zdravil itd. Nisem seštevala, mislim pa, da gre v krepko desetino tudi izdelava podzakonskih aktov v Ministrstvu za delo, družino in socialne zadeve, da o stroki, ki posega na področje prostorskega planiranja in število podzakonskih aktov v Ministrstvu za okolje sploh ne govorim. Tako, da ta obrazložitev težko zdrži v primerjavi z drugimi ministrstvi.</p>
            </sp>
            <sp xml:id="SDZ1-Izredna-30-1995-06-28.sp90">
               <speaker>PREDSEDNIK JOŽEF ŠKOLČ:</speaker>
               <p>Gospod Tone Peršak umika svojo diskusijo. Želi še kdo razpravljati? Gospod minister.</p>
            </sp>
            <sp xml:id="SDZ1-Izredna-30-1995-06-28.sp91">
               <speaker>IGOR UMEK:</speaker>
               <p>Ne sprejemam te obtožbe. Mi smo bili v takšni materialni stiski, da smo postavke drugo za drugo decidirano navajali; zadaj v prilogi imate natančno navedene naslove vseh pravilnikov. Kako natančne so pa obrazložitve v ostalem delu proračuna, ne odgovarjam. Hvala.</p>
            </sp>
            <sp xml:id="SDZ1-Izredna-30-1995-06-28.sp92">
               <speaker>PREDSEDNIK JOŽEF ŠKOLČ:</speaker>
               <p>Gospod Tone Peršak.</p>
            </sp>
            <sp xml:id="SDZ1-Izredna-30-1995-06-28.sp93">
               <speaker>ANTON PERŠAK:</speaker>
               <p>Rad bi repliciral v toliko, da tu ne gre za nobene obtožbe. Gre za to, da smo poslanci postavljeni v situacijo, ko moramo glasovati za 128 mio tolarjev, ali ne glasovati. Vem, da si sami pri sebi mislite: "Opozicija gre lahko tudi ven in kaj jo to briga", vendar tudi s svojo pasivno udeležbo bomo na nek način soodgovorni tudi za to postavko. Preprosto je lepotna napaka v obrazložitvi. Navedli ste vrsto zakonov, ki še niso sprejeti, za katere naj bi se ti podzakonski predpisi delali. Celo taki, ki še niti prvega branja niso prestali. Najbrž, če drugega ne, bo odvisno to, kakšni bodo ti podzakonski predpisi od tega, kakšna bo končna podoba teh zakonov in recimo pomorski zakonik bo gotovo terjal vrsto podzakonskih aktov, lahko tudi takih, ki jih bodo morali pripraviti veliki strokovnjaki, ampak gotovo, prepričan sem, da ne bo še letos sprejet in vsaj tisti del bi lahko bil tudi na naslednje leto prenešen. Za konec bi pa rekel, da je očitno pomoč pri delanju podzakonskih predpisov zelo donosen posel in nekateri najbrž dobro živijo na ta račun. Hvala.</p>
            </sp>
            <sp xml:id="SDZ1-Izredna-30-1995-06-28.sp94">
               <speaker>PREDSEDNIK JOŽEF ŠKOLČ:</speaker>
               <p>Hvala.</p>
            </sp>
            <sp xml:id="SDZ1-Izredna-30-1995-06-28.sp95">
               <speaker>IGOR UMEK:</speaker>
               <p>Tudi to, žal, ne drži. Mi moramo po zakonih, ki so napisani in po členih, ki so v prehodnih določbah, pripraviti te podzakonske predpise v zelo kratkih obdobjih 1 do 2 mesecev. Zaradi tega zastavljamo delo že vnaprej zato, da to res lahko naredimo. V letošnjem letu je ta znesek, ki smo ga korigirali, 79 mio in so samo tiste najnujnejše zadeve, ki morajo biti sprejete zato, da lahko tečejo sploh nekatere stvari naprej. Vse ostalo bomo morali takoj, ko bodo zakoni sprejeti, prositi ta Državni zbor za odlog pri posameznih podzakonskih predpisih.</p>
               <p>Kar se pa tiče stroke, mislim, da so pravilniki take narave, posebno, ker so v veliki meri varnostne narave, da je sodelovanje stroke izjemno pomembno, ker gre za to, recimo v primeru nesreč ali kaj takega, se gre takoj gledati pravilnike, ali so bile zadeve narejene po pravilnikih, ali so tekle po pravilnikih in če stroka zgreši, odgovarja stroka. Če tisti, ki se ni držal pravilnikov, odgovarja tisti, ki se ni držal pravilnikov itd. se ugotavlja cela materialna odgovornost. Seveda, na koncu koncev je tudi materialna odgovornost tistega, ki ni omogočil, da takšni pravilniki nastajajo. Hvala.</p>
            </sp>
            <sp xml:id="SDZ1-Izredna-30-1995-06-28.sp96">
               <speaker>PREDSEDNIK JOŽEF ŠKOLČ:</speaker>
               <p>Želi še kdo razpravljati? Gospod Pregelj.</p>
            </sp>
            <sp xml:id="SDZ1-Izredna-30-1995-06-28.sp97">
               <speaker>ŽARKO PREGELJ:</speaker>
               <p>Spoštovani, prosil bi ministra, da mi pojasni formulo izračuna posameznih postavk. Namreč, kolikor sem uspel primerjati vhodne podatke in tisto, kar je potem nastalo kot predlog Vlade, mi ni jasno, zakaj se številčno čisto enaki odseki preračunajo popolnoma drugače ob tem, kot sem že prej omenil, da se strokovni predlogi sploh ne omenjajo. Na primer, imamo postavko, kaj jaz vem Senovo - Brestanica, ki je bila prvotno predlagana za 20 milijonov povečanja, poveča se za 22 milijonov 174. Potem imamo postavko Žužemberk - Dobrava, ki naj bi se ravno tako za 20 milijonov povečala in potem, ko se preračuna ta zadeva, postane 21 milijonov 230. Potem imamo odsek Kalce - Hrušica za 20 milijonov, ki glej čudo, se poveča ravno tako za 22 milijonov 174, kot odsek Senovo - Brestanica. In tako naprej, mislim da je še nekaj takih, na primer cesta skozi Miren se je prvotno predlagala za 5 milijonov, zdaj se za 7 milijonov 77 tisoč. In za enako vsoto se ravno tako Jesenice, ki so predlagane bile za 5 milijonov povečajo za 7 milijonov 77 tisoč. Mene ta izračun navdaja na naslednje, da ste verjetno linearno nekje zmanjševali, nekje pa povečevali. Zdaj, kako ste pa to formulo vgradili, kaj bo treba povečevati in kaj bo treba zmanjševati? Mislim, da je ta vaš predlog izredno zanimiv. Že sam izračun je neka mojstrovina zase, kaj šele, če bi pogledali kriterije in strokovne dele. Veste kaj me navaja na misel, da so tukaj očitno še neke packarije zraven. Pa boste morali enkrat reči, ali jih ni ali so, ker če vam jih odkrijem, se vam bo slabo godilo. In bom šel gledat te stvari, račune bom zahteval, vsak račun posebej. Ker to pomeni, da ste tukaj naredili en obračun tak, ki je čisto približen, pomeni pa lahko to, da imate nekje že vse porabljeno in da točno tukaj zdaj nekaj morate plačati. In dajte, prosim, pojasniti zdaj. Mi je žal, da moram biti včasih nekoliko agresiven. Prosim, pojasnite, kako ste do teh številk prišli.</p>
            </sp>
            <sp xml:id="SDZ1-Izredna-30-1995-06-28.sp98">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Besedo dajem ministru.</p>
            </sp>
            <sp xml:id="SDZ1-Izredna-30-1995-06-28.sp99">
               <speaker>IGOR UMEK:</speaker>
               <p>Kar se tiče, kako je nastal predlog amandmaja, mislim da so že nekateri poslanci zelo jasno pojasnili, kar se pa tiče teh dotičnih številk, katere navajate, da so iz okroglih cifer šle na neke druge številke je pa preprosto to, da se je zaradi potreb izvoznikov in stimuliranja izvoznikov proračun linearno zmanjšal na vseh postavkah, zato da se je pridobila potrebna vsota.</p>
            </sp>
            <sp xml:id="SDZ1-Izredna-30-1995-06-28.sp100">
               <speaker>PREDSEDNIK JOŽEF ŠKOLČ:</speaker>
               <p>Gospod Umek, če dovolite da ne bi to teklo naprej, gospod Pregelj je spraševal, kaj je s tistimi postavkami, ki so se povečale.</p>
            </sp>
            <sp xml:id="SDZ1-Izredna-30-1995-06-28.sp101">
               <speaker>IGOR UMEK:</speaker>
               <p>Gospod predsednik, oprostite, navedel je samo eno postavko, na to je pa že dobil odgovor.</p>
            </sp>
            <sp xml:id="SDZ1-Izredna-30-1995-06-28.sp102">
               <speaker>PREDSEDNIK JOŽEF ŠKOLČ:</speaker>
               <p>Gospa Danica Simšič.</p>
            </sp>
            <sp xml:id="SDZ1-Izredna-30-1995-06-28.sp103">
               <speaker>DANICA SIMŠIČ:</speaker>
               <p>Hvala za besedo. Spoštovani gospod minister, jaz moram reči, da kot poslanka, ki samo postavlja vprašanja in želi dobiti nanje odgovore, ne sprejemam vaše izjave, da želimo tisti, ki sprašujemo, onemogočiti sprejemanje kakšnih podzakonskih aktov in da s tem prevzemamo materialno odgovornost. Nenazadnje, niti ena stvar, ki jo je do danes predlagala ta opozicija, danes tukaj in včeraj ni bila sprejeta in skoraj 99%-no ne bo. Torej vso materialno in drugo odgovornost lahko v celoti prevzame koalicija in stranke vladajoče koalicije in lepo prosim, konkretna vprašanja in korektna vprašanja ne jemljite tako osebno ali kako drugače prizadeto, ampak samo vprašanje poslanke gospodu ministru, na katerega seveda želi poslanka odgovor. In še to. Rekli ste, da morate vse te podzakonske predpise pripraviti v času dveh mesecev. Zakaj pa lani niste nobenega pripravili? Ali lani ni bil sprejet noben zakon, da so porabljena sredstva lani na tej postavki nič? Hvala.</p>
            </sp>
            <sp xml:id="SDZ1-Izredna-30-1995-06-28.sp104">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? (Ne želi.) Torej predlagam, da preidemo h glasovanju. Smo na strani 70. Najprej je vložen amandma pod točko a). Predlagatelj je Vlada Republike Slovenije. Ugotovimo sklepčnost! (47 prisotnih.)</p>
               <p>Kdo je za? (33 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Prehajamo k amandmaju pod številko 1, vložil ga je gospod Marjan Podobnik. Ugotovimo sklepčnost! (44 prisotnih.) Spoštovane kolegice, kolegi! Prosil bi vas za sodelovanje pri glasovanju. Ugotovimo sklepčnost! (49 prisotnih.)</p>
               <p>Kdo je za? (8 poslancev.) Je kdo proti? (31 poslancev.)</p>
               <p>Ugotavljam, da amandma ni sprejet. Prehajamo k Upravi Republike Slovenije za pomorstvo. Vložen je amandma pod točko a, predlagatelj je Vlada Republike Slovenije. Ugotovimo sklepčnost! (49 prisotnih.)</p>
               <p>Kdo je za? (44 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Prehajamo k amandmaju pod številko 3 na strani 74. Predlagatelja sta Jože Jagodnik in Miroslav Geržina. Ugotovimo sklepčnost! (46 prisotnih.)</p>
               <p>Kdo je za? (15 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Izvolite, gospod Pregelj.</p>
            </sp>
            <sp xml:id="SDZ1-Izredna-30-1995-06-28.sp105">
               <speaker>ŽARKO PREGERLJ:</speaker>
               <p>Spoštovani, pravkar smo odločali o amandmaju, kjer piše, da se za tisto, kar se poveča, financira iz tekočega zadolževanja in zdaj prosim predsednika, če mi pove, kje v predlogu proračuna je tekoče zadolževanje.</p>
            </sp>
            <sp xml:id="SDZ1-Izredna-30-1995-06-28.sp106">
               <speaker>PREDSEDNIK JOŽEF ŠKOLČ:</speaker>
               <p>To je bil kriterij odbora in to bodo na koncu uskladili. Jaz sem prej dal na glasovanje cel predlog teh amandmajev, o katerih bomo glasovali in zbor se je s tem strinjal. Na glasovanje dajem amandma pod številko 16 na strani 79, predlagatelj je gospod Janez Jančar. Ugotovimo sklepčnost! (46 prisotnih.)</p>
               <p>Kdo je za? (11 poslancev.) Je kdo proti? (33 poslancev.)</p>
               <p>Ugotavljam, da amandma ni bil sprejet.</p>
               <p>Na glasovanje dajem amandma pod številko 17 predlagatelja gospoda Franca Potočnika. Ugotovimo sklepčnost! (41 prisotnih.) Ponavljam ugotavljanje prisotnosti! (48 prisotnih.)</p>
               <p>Kdo je za? (12 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 19 predlagatelja doktorja Franca Zagožna. Ugotovimo sklepčnost! (47 prisotnih.)</p>
               <p>Kdo je za? (11 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 23. Predlagatelj je gospod Franc Zagožen. Gospod Zagožen bo obrazložil svoj glas.</p>
            </sp>
            <sp xml:id="SDZ1-Izredna-30-1995-06-28.sp107">
               <speaker>DR. FRANC ZAGOŽEN:</speaker>
               <p>Spoštovani zbor! Peto leto teče od takrat, ko je bila tista velika poplava v Sloveniji in je v Zgornje Savinjski dolini bila rušilna. Takratna skupščina je potem dala vsa zagotovila, da bo vsa država pomagala pri sanaciji škode, ki je nastala. Taka zagotovila je dala tudi Vlada, posamezni ministri, predsednik predsedstva, skratka vsi, ki so dobili priložnost, so dali tudi vse obljube.</p>
               <p>Narejeno je bilo pa zelo zelo malo. In cesta od Ljubnega do Luč, je skoraj neprevozna. Na enem odseku jo spodjeda voda in niti ni potrebna poplava, da bo prišlo do tega, da bo celo območje odrezano, ker je to pač edina cesta ta zgornji del doline Luče, Solčava, Logarska dolina.</p>
               <p>Takrat, ob tisti poplavi, kot veste, je bilo zelo težko se prebiti tja v ta del, v Podvolovljek so prišli po gozdni cesti iz Kranjskega Raka. No, še ena taka gozdna cesta obstaja, to je iz Črne na Koroškem. Obe sta seveda slabo vzdrževani. Trikilometrski odsek je tako zelo kritičen, da bi ga bilo nujno treba sanirati in obnoviti takoj. Ocenjuje se, da bi zato bilo potrebnih 200 milijonov tolarjev. In zato je pripravljena vsa dokumentacija, samo denar je še potreben.</p>
               <p>Jaz sem ta amandma vložil, odbor ga je povzel in razpolovil znesek na 100 milijonov, ampak ta odborov amandma je zavrnjen. Vlada je predlagala četrtino od tega, torej 50 milijonov. Odbor za finance predlaga pa 47.139.000. Zopet presenetljiva številka, zakaj natančno 47.139.000 tolarjev. Dejstvo je, da je ta gradnja, če se bo delalo tako po 500 m na leto, da bo trajala še več kot desetletje, ker okrog 7 km ceste do Luč je treba zgraditi. Bilo bi pametno, da bi zgradili v dveh odsekih, letos te 3 km in prihodnje leto naslednje 4. Ta gradnja je zelo draga, ker za tistih nekaj 100 metrov je potrebno pripeljati vso mehanizacijo. Zato prosim, da bi ob obletnici tiste poplave, okrogli 5. obletnici prebivalci teh krajev imeli vsaj zagotovljen dostop in glasujete, prosim, za ta amandma. Jaz seveda tudi bom. Mislim, da 150 milijonov tolarjev ne bo porušilo bilance proračuna in da bo Odbor za finance vsekakor sposoben pripraviti potem ustrezen uskladitveni amandma tako, da bo izravnal prihodke in odhodke proračuna. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp108">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo obrazložiti svoj glas? Gospod Verzolak.</p>
            </sp>
            <sp xml:id="SDZ1-Izredna-30-1995-06-28.sp109">
               <speaker>IVAN VERZOLAK:</speaker>
               <p>Hvala za besedo. Glasoval bom za ta predlog, in sicer iz sledečih razlogov. Dejansko, če je katera cesta potrebna obnove, potem je ta odsek med Ljubnom in Lučami. Kot veste, Logarsko dolino bi obiskalo še neprimerno več turistov in da je to biser slovenskega turizma, sedaj se tudi Logarska dolina obnavlja, zaživela je ponovno in tako nemogoče razmere, tisti, ki se še niste gor peljali, prosim, vzemite si čas, ne bo vam žal, ampak sama cesta je pa absolutno nevzdržna. Vsaka večja poplava jo odnese in tista cesta je na kolih, kot na mostiščih na določenih mestih in na eni strani je reka Savinja, na drugi strani skale, plazovi in je dejansko življenjsko nevarna z avtomobilom. Dva avtomobila se ne moreta srečati tako, da se mora na tistih najkritičnejših mestih avtomobil ustaviti in celo vzvratno voziti, da se lahko križata. In, ker doslej niti enega amandmaja še ni podprla vladna koalicija, mislim, da se lahko naredi eno izjemo in da ta predlog podprejo in mislim, da če je kdo, katera cesta vredna, še enkrat ponavljam, je potem vredna popravila dejansko ta cesta. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp110">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo pojasniti svoj glas? (Ne želi.) Torej ugotavljam prisotnost, glasovali bomo o amandmaju pod številko 23 na strani 82. Ugotovimo sklepčnost! (36 prisotnih.) To je izdatno premalo. Ponavljam ugotavljanje sklepčnosti. Ugotovimo sklepčnost! (52 prisotnih.)</p>
               <p>Kdo je za? (19 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Prehajamo k amandmaju pod številko 53 - gospod Hvalica, prosil bi vas, če pridete za mikrofon, če bi želeli kaj povedati. Prehajamo h glasovanju o amandmaju pod številko 53 na strani 92. Vložila ga je gospa Maria Pozsonec. Ugotovimo sklepčnost! (40 prisotnih.) Ugotovimo sklepčnost! (46 prisotnih.)</p>
               <p>Kdo je za? (15 poslancev.) Je kdo proti? (26 poslancev.)</p>
               <p>Ugotavljam, da amandma ni sprejet.</p>
               <p>Prehajamo k amandmaju pod številko 54. Vložila ga je gospa Maria Pozsonec. Ugotovimo sklepčnost! (44 prisotnih.) Ugotovimo sklepčnost! (46 prisotnih.)</p>
               <p>Kdo je za? (15 poslancev.) Je kdo proti? (20 poslancev.)</p>
               <p>Ugotavljam, da amandma ni sprejet.</p>
               <p>Izvolite, gospod Pregelj.</p>
            </sp>
            <sp xml:id="SDZ1-Izredna-30-1995-06-28.sp111">
               <speaker>ŽARKO PREGELJ:</speaker>
               <p>Prosim, če ponovimo glasovanje. Iz zaslona se je dalo ugotoviti, da moj glas ni bil zabeležen.</p>
            </sp>
            <sp xml:id="SDZ1-Izredna-30-1995-06-28.sp112">
               <speaker>PREDSEDNIK JOŽEF ŠKOLČ:</speaker>
               <p>O kateri točki? V zadnji. Na glasovanje dajem ta predlog, da se ponovi, ker gospod Pregelj ni videl na zaslonu, kako je bil njegov glas zabeležen. Ugotovimo sklepčnost! (40 prisotnih.) Ugotavljamo prisotnost za proceduralni sklep o ponovitvi glasovanja. Ugotovimo sklepčnost! (50 prisotnih.)</p>
               <p>Kdo je za? (40 poslancev.) Je kdo proti? (4 poslanci.)</p>
               <p>Ugotavljam, da je predlog sprejet.</p>
               <p>Torej ponavljamo glasovanje o amandmaju pod številko 54. Vložila ga je gospa Maria Pozsonec. Ugotovimo sklepčnost! (46 prisotnih.)</p>
               <p>Kdo je za? (16 poslancev.) Je kdo proti? (24 poslancev.)</p>
               <p>Ugotavljam, da amandma ni sprejet.</p>
               <p>Prehajamo k amandmaju pod številko 56, vložil ga je poslanec, gospod Vindiš. Ugotovimo sklepčnost! (46 prisotnih.)</p>
               <p>Kdo je za? (7 poslancev.) Je kdo proti? (24 poslancev.)</p>
               <p>Ugotavljam, da amandma ni sprejet.</p>
               <p>Smo pri amandmaju pod številko 60, vložil ga je poslanec, gospod Metelko. Ugotovimo sklepčnost! (47 prisotnih.)</p>
               <p>Kdo je za? (10 poslancev.) Je kdo proti? (26 poslancev.)</p>
               <p>Ugotavljam, da amandma ni sprejet.</p>
               <p>Smo pri amandmaju pod številko 69, ostal je podpisnik gospod Vindiš. Ugotovimo sklepčnost! (41 prisotnih.) Ugotovimo sklepčnost ponovno! (46 prisotnih.)</p>
               <p>Kdo je za? (8 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Smo pri amandmaju skupine poslancev z, ostali so gospod Šifter, gospod Korošec in gospa Maria Pozsonec pod številko 71. Ugotovimo sklepčnost! (48 prisotnih.)</p>
               <p>Kdo je za? (10 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Smo pri amandmaju pod številko 76, vložil ga je poslanec gospod Podobnik.  Ugotovimo sklepčnost! (45 prisotnih.) To je premalo, tudi predlagatelja ni tukaj. Še enkrat ugotavljam sklepčnost! (47 poslancev.)</p>
               <p>Kdo je za? (6 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 77 je ravno tako vložil poslanec, gospod Marjan Podobnik. Ugotovimo sklepčnost! (45 prisotnih.) Še enkrat ugotavljam sklepčnosti. (49 prisotnih)</p>
               <p>Kdo je za? (6 poslancev.) Je kdo proti? (31 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 78 je v imenu poslanske skupine vložil gospod Tone Peršak. Ugotovimo sklepčnost! (45 prisotnih.) Še enkrat ugotavljam sklepčnost. Ugotovimo sklepčnost! (50 prisotnih.)</p>
               <p>Kdo je za? (6 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 80 je vložil poslanec gospod Marjan Podobnik. Ugotovimo sklepčnost! (46 prisotnih.)</p>
               <p>Kdo je za? (4 poslanci.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 87, stran 103, je vložil gospod Alojz Metelko. Ugotovimo sklepčnost! Svoj glas bo obrazložil gospod Janez Podobnik.</p>
            </sp>
            <sp xml:id="SDZ1-Izredna-30-1995-06-28.sp113">
               <speaker>JANEZ PODOBNIK:</speaker>
               <p>Hvala za besedo. To dopolnilo kolega Metelka bom podprl iz naslednjih razlogov. Omenjeni odsek ceste, ki je bil asfaltiran že leta 1958 in to takrat, ko se je gradila takoimenovana avtocesta Ljubljana - Zagreb. Že takrat je bilo to delo opravljeno relativno površno. Ta odsek v dolžini 1200 m je ostal od takrat do danes ne saniran oziroma v stanju za stalno sanacijo. Bilo je govora, da bo ta odsek saniran šele takrat, ko se bo zgradil drugi pas avtoceste Višnja Gora - Bič s cestninsko postajo. Ta cesta tudi poteka skozi vasi Bič in Pristavica in je zaradi velike gostote tovornega prometa v takem stanju, da je takorekoč neprevozna. Vaščani omenjenih vasi so se večkrat obračali tudi na poslanski klub Slovenske ljudske stranke in na javnost in so želeli blokirati ves prevoz, če se ta odsek ne bo uredil. Poleg preplastitve je potrebno urediti tudi odvodnjavanje in s tem predlaganim zneskom, kot je predlagan v dopolnilu, bi sanirali omenjeni odsek in tako omogočili, da bi bila cesta na celotni trasi urejena in prevozna. Hvala.</p>
            </sp>
            <sp xml:id="SDZ1-Izredna-30-1995-06-28.sp114">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo obrazložiti svoj glas? (Ne.) Ugotavljam prisotnost. Glasujemo o amandmaju pod številko 87. Ugotovimo sklepčnost! (43 prisotnih.) Ugotovimo sklepčnost! (47 prisotnih.)</p>
               <p>Kdo je za? (6 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 88 je vložil Odbor za infrastrukturo. Ugotovimo sklepčnost! (45 prisotnih.) Ugotovimo sklepčnost! (47 prisotnih.)</p>
               <p>Kdo je za? (6 poslancev.) Je kdo proti? (26 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 90 je vložil poslanec gospod Marjan Podobnik. Ugotovimo sklepčnost! (46 prisotnih.)</p>
               <p>Kdo je za? (4 poslanci.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 91 je vložil poslanec gospod Metelko. Ugotovimo sklepčnost! (45 prisotnih.) Ugotovimo sklepčnost! (46 prisotnih.)</p>
               <p>Kdo je za? (9 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 94 je vložil poslanec gospod Miroslav Geržina. Izvolite. Boste obrazložili svoj glas?</p>
            </sp>
            <sp xml:id="SDZ1-Izredna-30-1995-06-28.sp115">
               <speaker>MIROSLAV GERŽINA:</speaker>
               <p>Hvala lepa za besedo, gospod predsednik. Spoštovani! Poleg tega, kar sem prej povedal o tem amandmaju, to je Ilirska Bistrica - Podgrad in vseh problemih, ki so tam, moram povedati še nekaj, da je bilo obljubljeno od pogajalcev, da je ta zadeva notri dana v ta novi amandma in zdaj, da ne bom kaj drugega rekel, če se je pozabilo to, da ne bom rekel, če niso bili toliko korajžni v Odboru za finance, da so notri dali, mislim, da vsi skupaj poslanci pozicije lahko ta presedan naredimo, ker je to edini in prosim, da pomagate, da to korajžo dobimo. Hvala.</p>
            </sp>
            <sp xml:id="SDZ1-Izredna-30-1995-06-28.sp116">
               <speaker>PREDSEDNIK JOŽEF ŠKOLČ:</speaker>
               <p>Želi še kdo obrazložiti svoj glas? Gospod Pregelj.</p>
            </sp>
            <sp xml:id="SDZ1-Izredna-30-1995-06-28.sp117">
               <speaker>ŽARKO PREGELJ:</speaker>
               <p>Spoštovani! Gre za odsek prve prioritete, če lahko tako rečemo. V bistvu je to, kot je bilo danes že omenjeno, edina povezava Ilirske Bistrice do Podgrada in potem naprej proti Kozini, Obali, Trstu in podobno. Tudi edina povezava, po kateri lahko vozijo tovornjaki. Glavi problem tega odseka je izredno spolzko cestišče, ki že pri normalni vožnji, torej takrat, kadar voznik upošteva vsa pravila, se mu lahko kaj hudega zgodi. Enostavno gre za popolnoma neustrezen asfalt. Dela so se že izvajala na tem odseku, redno, žal niso uspeli v prejšnjih letih priti do konca. Dejansko gre za zaključek tega odseka in ne gre za velika sredstva in menim, da se jih da uskladiti tudi tako, da se potem opravijo določene korekture pri usklajevanju proračuna. V kolikor bo vladna koalicija glasovala proti temu amandmaju, naj se zaveda, da bo odgovorna za vse tisto, kar se bo na tej cesti še dogajalo. Dejansko je to odsek, kjer je potrebna obnovitev cestišča, ker gre za tiste vrste posegov, ki so potrebni zaradi prometne varnosti. V kolikor se to ne naredi, potem bi bilo treba to cesto ob vsakem najrahlejšem dežju zapreti in enostavno bi jo morala inšpekcija redno zapirati, sicer je nevarna za življenje. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp118">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo obrazložiti svoj glas? Ne, torej prehajamo na glasovanje, smo pri amandmaju pod številko 94. Ugotovimo sklepčnost! (46 prisotnih.)</p>
               <p>Kdo je za? (14 poslancev.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Naslednji je amandma pod številko 96, v imenu poslanske skupine ga je vložil gospod Peršak. Ugotovimo sklepčnost! (44 prisotnih.) Še enkrat ugotavljam sklepčnost! (44  prisotnih.) Še enkrat ugotavljamo prisotnost! (45 prisotnih.) Predlagam, da za hipec počakamo, če bo še kdo prišel v dvorano, ker... Seveda tiste poslanke in poslance, ki imajo voljo sprejemati proračun, bi pa prosil, če zasedejo svoja mesta. Vse se mi tako zdi, gospa Skukova. Ugotovimo sklepčnost! (46 prisotnih.)</p>
               <p>Kdo je za? (7 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Naslednji amandma je na 109. strani pod številko 105, predlagatelj je gospod Šešerko. Ugotovimo sklepčnost! (47 prisotnih.)</p>
               <p>Kdo je za? (4 poslanci.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 106 je vložil v imenu poslanske skupine gospod Hvalica. Ugotovimo sklepčnost! (48 prisotnih.)</p>
               <p>Kdo je za? (2 poslanca.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 107 je vložil poslanec, gospod Stanič. Ugotovimo sklepčnost! (48 prisotnih.)</p>
               <p>Kdo je za? (3 poslanci.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 108 je vložil poslanec, gospod Šešerko. Ugotovimo sklepčnost! (46 prisotnih.)</p>
               <p>Kdo je za? (6 poslancev.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>S tem je ta razdelek končan.</p>
               <p>Smo pri Ministrstvu za okolje in prostor. Amandmaji se pričnejo na strani 111. Amandma pod a je vložila Vlada kot dopolnjen predlog proračuna. Amandma pod številko 1 je predlagal Odbor za gospodarstvo. Matični odbor in Vlada ga ne podpirata. Drugi amandma je vložil Odbor za zdravstvo, delo, družino in socialno politiko, matični odbor in Vlada ga ravno tako ne podpirata. Tretji amandma je umaknjen. Potem smo pri Geodetski upravi Republike Slovenije. Prvi amandma je predlagal Odbor za infrastrukturo in okolje. Ni vložen v skladu s poslovnikom in o njem ne bomo glasovali. Potem smo pri upravi Republike Slovenije za jedrsko varnost. Pod a) je dopolnjen predlog predložila Vlada, odbor ga podpira. Prvi amandma je umaknjen. Potem smo pri Upravi Republike Slovenije za geofiziko. Amandma pod številko 1 je predložil Odbor za infrastrukturo in okolje, matični odbor in Vlada ga ne podpirata. Potem smo pri Upravi Republike Slovenije za varstvo narave. Pod a) je amandma vložila Vlada. Matični odbor ga podpira, pod b) in c) ravno tako. Amandma pod številko 1 je umaknjen, amandma pod številko 2 je predlagal gospod Janez Podobnik, Odbor za infrastrukturo in okolje ga ne podpira, ravno tako ne matični odbor in Vlada. Amandma pod številko 2 je predlagal gospod Marjan Podobnik, Odbor za infrastrukturo ga ne podpira, matični odbor in Vlada tudi ne. Amandma pod številko 4 je predlagal Odbor za infrastrukturo in okolje, matični odbor in Vlada ga ne podpirata. Amandma pod številko 5 je predlagal gospod Janez Podobnik, Odbor za infrastrukturo amandma podpira, matični odbor in Vlada pa ne. Amandma pod številko 6 je predlagal doktor Leo Šešerko, Odbor za infrastrukturo in okolje amandmaja ne podpira, ravno tako ne matični odbor in Vlada. Amandma pod številko 7 je predlagal Odbor za infrastrukturo in okolje, matični odbor in Vlada ga ne podpirata. Pod 8 je amandma umaknjen in ravno tako pod 9. 10. amandma ni vložen v skladu s poslovnikom in o njem ne bomo glasovali. 11. amandma je predlagal gospod Janez Podobnik. Odbor za infrastrukturo in okolje ga ne podpira in ravno tako ne matični odbor in ne Vlada. Amandma pod številko 12 je umaknjen, 13. je vložen v neskladju s poslovnikom in o njem ne bomo glasovali in amandma pod številko 14 je umaknjen. Amandma pod številko 15 je predlagal doktor Franc Zagožen, Odbor za infrastrukturo in okolje amandmaja ne podpira, matični odbor in Vlada tudi ne. 16. amandma je vložil Janez Podobnik, Odbor za infrastrukturo in okolje amandmaja ne podpira, ravno tako ne matični odbor in ne Vlada. 17. amandma je umaknjen. Predlagatelj 18. amandmaja je Odbor za infrastrukturo in okolje, matični odbor in Vlada ga ne podpirata.</p>
               <p>Želi kdo besedo o amandmajih in razdelku? Gospod Tone Peršak.</p>
            </sp>
            <sp xml:id="SDZ1-Izredna-30-1995-06-28.sp119">
               <speaker>ANTON PERŠAK:</speaker>
               <p>Moram reči, da zdaj po tisti nekoliko prepirljivi razpravi ob amandmajih v zvezi z Ministrstvom za promet in zveze, sem zdaj pa res nekoliko zaskrbljen glede na prvi amandma, ki ga v Ministrstvu za okolje in prostor predlaga Vlada. Sam sem namreč prepričan, da so seveda predpisi s področja tega ministrstva, še zlasti, ker vemo, da nekateri predpisi za uresničevanje in uveljavljanje zakona o varstvu okolja še zmeraj manjkajo, enako pomembni in enako zapleteni, kot so predpisi s področja prometne varnosti, čeprav se strinjam, da so tudi tisti gotovo zelo delikatni. In, tu se pa postavka v ta namen z vladnim amandmajem v celoti črta in se vladni amandma ne umika. Tako, da bi bilo dobro, če bi nas gospod minister nekako informiral o tem, da so predpisi za uveljavljanje zakona o varstvu okolja že v celoti sprejeti in je bila zgolj napaka, da bi ta postavka še bila notri, ali pa da oni pač nimajo tako pomembnih predpisov. Hkrati bi pa, moram reči, ker sem že tu, izrazil tudi obžalovanje, da se je tako zapletlo kakor se je z tistim amandmajem, ki je bil namenjen za geodetsko upravo. Zdaj se o amandmaju iz poslovniških razlogov sploh ne bo glasovalo, sam pa vem, da je ta uprava, žal, ki je zdaj v celoti prešla na Vlado oziroma na državno raven v tej točki gotovo podcenjena, s tem da se z zakonom o zemljiški knjigi postavljajo pred njo zelo hude naloge za naslednja leta, s tem, da se nekatere naloge sploh niso začele izvajati, recimo da bi se začel delati kataster nepremičnin oziroma zgradb v Sloveniji ali kaj podobnega. O tem ni niti za misliti in predpostavljam, da bo tudi gospod minister za finance to obžaloval, ker smo enkrat že slišali argumentacije, da so z davki na premoženje težave, med drugim tudi zato, ker ni katastra zgradb v Sloveniji, ker niso vse nepremičnine vnešene v zemljiško knjigo itd. Tukaj bi si država z nekaj 100, 200, 300 mio 1, 2 leti omogočila neprimerno večje učinke v naslednjih letih na področju davčne politike in tako mislim, da preprosto ravna že spet nekoliko zelo kratkomišljeno. Hvala.</p>
            </sp>
            <sp xml:id="SDZ1-Izredna-30-1995-06-28.sp120">
               <speaker>PREDSEDNIK JOŽEF ŠKOLČ:</speaker>
               <p>Hvala. Prosil bi za pozorno poslušanje v dvorani, drugače te razprave tudi izgubijo svoj smisel. Ali želi še kdo razpravljati? Gospod Pregelj.</p>
            </sp>
            <sp xml:id="SDZ1-Izredna-30-1995-06-28.sp121">
               <speaker>ŽARKO PREGELJ:</speaker>
               <p>Spoštovani! Imam bolj vprašanja kot kakršnakoli razglabljanja. Večina ministrstev je v tem času, ko je bil proračun v proceduri v Državnem zboru, le nekako uspela tako ali drugače "zbarantati" in pridobiti neka dodatna sredstva. Zdaj pa berem amandmaje, ki jih je Vlada predlagala, na pododdelek, ki ga ima Ministrstvo za okolje in prostor in tukaj se večinoma črtajo zadeve. Črta se postavka taka in taka, na primer priprava podzakonskih aktov, potem se črtajo celo postavke, ki se nanašajo na urejanje, vzdrževanje vodnega režima, črtajo se postavke na vzdrževanju obalnega morja ipd. Sprašujem ministra, ali ima pregled nad tem, kaj mu bo dejansko sploh še ostalo v proračunu? Namreč, lansko leto, ko je minister v času sprejemanja proračuna nastopil svojo funkcijo, nam je jasno rekel, da pač na lanskoletni proračun nima vpliva in da ne more kaj dosti pomagati in da bo vso energijo vložil v pripravo proračuna za leto 1995 in zdaj ga sprašujem, če nam lahko pove, koliko je uspel uveljaviti te zadeve. Vemo, da je to področje, ki bi dejansko lahko tudi državi ne samo odnašalo sredstva na odhodkovni strani, ampak tudi bistveno prispevalo na prihodkovni strani. Vemo tudi, zakaj se premiki na varstvo okolja na prihodkovni strani sploh ne sprožijo. Res, da so tu določeni pritiski zaradi prehoda itd., toda ni mogoče povečevati prihodkovno stran zaradi obremenitev okolja. Namreč, načelo v zakonu o varstvu okolja je sprejeto; plača onesnaževalec, toda ni mogoče te prihodkovne strani polniti, če ni podzakonskih predpisov, če se zadeve ne urejajo tako, kot bi se morale. Zato sprašujem ministra, če lahko pojasni to mlačnost, ki izžareva iz teh rešitev tukaj in če bo lahko zagovarjal to usmeritev Vlade, ki je zdaj tukaj pred nami na področju varovanja okolja, ki ne gre ravno v najboljši smeri. Nedvomno je okolje tisto, kar je v tej državi bilo vrsto let zapostavljeno. In če bi trikrat več vlagali, kot vlagamo sedaj, ga verjetno vsaj še 10, 20 let ne bi spravili nekje na spodobno, bom rekel sedaj, malo mogoče moderno evropsko raven. Celo zahodne države, ki so toliko več uničile okolje, ker so pač industrijsko bolj razvite, so ga uspele v zadnjih 10 letih že v marsičem toliko popraviti, da smo mi sedaj že na slabšem, kot so oni, čeprav so bili v resnici oni na veliko slabšem, ker so bili pač tudi oni določena, ne bom rekel desetletja, ampak stoletja podvrženi hudim devastacijam v prostoru.</p>
               <p>Tako da menim, da je tak odnos, ki ga Vlada skozi proračun kaže do okolja, vreden vsega obsojanja in prosim res ministra gospoda Gantarja, da pojasni, koliko je to odraz njegovih prizadevanj in koliko ni. Kajti sicer si bomo pač lahko mislili samo to, da se v okviru Vlade ali ne more ali pa ne zna dovolj boriti za svoj resor. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp122">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? (Ne želi.) Torej, dajem besedo ministru Gantarju.</p>
            </sp>
            <sp xml:id="SDZ1-Izredna-30-1995-06-28.sp123">
               <speaker>DR. PAVLE GANTAR:</speaker>
               <p>Hvala lepa gospod predsednik, spoštovane poslanke in poslanci! Na ta vprašanja oziroma pojasnila, torej zahtevo po pojasnilih bom začel od konca z vprašanjem, kako sem zadovoljen s tem proračunom, kaj lahko s tem proračunom naredim in kako se ta proračun vklaplja v kontekst politike varovanja okolja, ki ga izvajata Vlada oziroma, ki ga pač zagovarjam in predlagam jaz.</p>
               <p>Kako sem zadovoljen s proračunom? To sem že enkrat javno povedal. Bilo je tudi objavljeno v vseh možnih zadevah. Mislim, da proračun sprejemamo zato, ker javna sredstva so daleč manjša od javnih potreb. Če bi bile potrebe enake ali pa če bi bila sredstva večja od potreb, ki jih imamo, ne bi rabili torej proračuna. Proračun je pravzaprav racionaliziranje in postavljanje preferenc. Zato je moj odgovor jasen. S tem proračunom, tako kot vsi ministri nisem zadovoljen, ampak ne toliko nezadovoljen, da bi vrgel "puško v koruzo". Menim, da bi proračun kljub vsemu in si bom upal povedati kako, vendarle ohranja okolsko politiko, če govori sedaj predvsem o tej, prostorsko je malo drugačno, okolsko politiko v pravi smeri in da to ni nezadovanje v primerjavi s prejšnjimi leti. Mislim, da je celo določen konceptualni napredek storjen.</p>
               <p>Uvodoma bi rekel tudi to, da ni proračuna ne v tej državi in ne v tej družbi in ne v Evropi ali pa kjerkoli, ki bi lahko rešil zaostale ekološke škode oziroma, ki bi lahko rešil ekološke škode. Mislim, da je to celo napačen pristop, da proračun mora predvsem spodbujati določene javne dejavnosti, javno politiko, da pa moramo dejansko tako kot rečeno, uveljavljati načelo, da polutant plača oziroma da so okolski stroški del proizvodnih oziroma družbenih stroškov.</p>
               <p>Kar zadeva te stvari, ki so bile omenjene, bi rekel naslednje. Kar zadeva vprašanje prihodkovne strani, saj prav zdaj prihaja na Vlado, torej uredbe v zvezi z dovoljenimi misijami oziroma v vodo, to boste dobili tudi na Odbor za infrastrukturo. To je prva takšna uredba, ki pravzaprav taksira obremenjevanje voda, obremenjevanje vira in bo to seveda pomemben vir prihodkov. O sami tej politiki, kako se bo to delalo tudi na drugih področjih, ne bom govoril. Je pa to ekonomsko in tehnično zelo zahtevna zadeva. Ja, lahko napovem to. V letih, ki prihajajo, bodo na davčni strani seveda čedalje večjo vlogo igrali tudi tako imenovani ekološki davki, pa tudi nekaj drugega, ne samo davčna zadeva, temveč tudi realno vrednotenje in cene naravnih dobrin. To sta dve politiki, ki jih je treba voditi. Zdaj, ne vem, ali še govorim...</p>
            </sp>
            <sp xml:id="SDZ1-Izredna-30-1995-06-28.sp124">
               <speaker>PREDSEDNIK JOŽEF ŠKOLČ:</speaker>
               <p>Gospod Gantar, jaz bi prosil, če počakate, da se naredi mir v dvorani. Gospodje, ki imate krožek tukaj spredaj, bi prosil, če svoj simpozij organizirate na drugem mestu in po možnosti tudi izven rednih sej. Prosil bi poslanke in poslance, da zasedejo svoja mesta in da omogočijo gospodu Gantarju in redki zainteresirani publiki, da razpravlja o tem delu proračuna.</p>
            </sp>
            <sp xml:id="SDZ1-Izredna-30-1995-06-28.sp125">
               <speaker>DR. PAVLE GANTAR:</speaker>
               <p>Toliko o tem. Politika gre in bo šla v tej smeri. Prvi koraki so narejeni in čedalje več bo tega. Računamo, da bomo seveda tudi določene odpore, ki so izven Vlade, pri taksiranju predvsem, uspeli premagati in uveljaviti to politiko, da okolski stroški postanejo del pač stroškov, ki jih mora neki producent nositi in se potem odločati zaradi racionalnosti ali neracionalnosti proizvodnje. Je pa tu to soočenje z vprašanjem socialnih stroškov, delovnih mest ni podobnih stvari, ampak o tem ne bi na drobno govoril. Vprašanje, da se veliko v tem mojem proračunu Ministrstva za okolje in prostor črta, bi rekel, da je to napačni vtis. Saj veste, da se črta ena postavka, recimo vzdrževanje vodnega režima v višini 1 milijardo 144 milijonov, toda zato se odpre nove proračunske postavke, ki pa so seveda višje, mislim, da za približno 400 milijonov tolarjev in to je seveda pomemben uspeh, ki smo ga dosegli v teh pogajanjih. Tudi pomembna zadeva je, da je 435 milijonov tolarjev, žal ne smem reči dolarjev, namenjenih seveda za sanacijo, za občine, za sanacijo neurja v letu 1994 v skladu z zakonom in pa nekaj manjših korektur. Tako da tu bi jaz rekel, če se šteje od prejšnjega proračuna, pa do zdaj, je to ministrstvo pridobilo 800 oziroma, ker smo morali nekaj zmanjšati zaradi teh izvoznih zadev, smo dobili 740 milijonov tolarjev, to je neto. Vendar bi rad povedal, da vse to, kar sem govoril zdaj, je seveda možno ob predpostavki, da bo sprejet tudi zakon o kupninah, kjer bi denar, ki bo prišel na ekološki razvojni sklad, ki ga bomo, kakor veste, končno usposobili, kjer pa bi šli potem poceni krediti ali pa ugodni krediti za investicije v tehnologije, za pomoč pri tehnologijah in pri komunali, to je zelo pomembno, tam naj bi prišlo približno, mislim do približno milijarde tolarjev. To je zelo pomembno. Če tega ni, seveda, če tega ne bo je seveda okoljska politika jasno ogrožena.</p>
               <p>Kar zadeva to črtanje sredstev. Najprej o predpisih. Predpise pripravljamo, nekaj, kar nekaj smo jih že spravili skozi, prihaja nova runda teh predpisov, ki zadevajo vode, prihajajo predpisi, ki zadevajo komunalo in to delo se bo nadaljevalo seveda in mislim, da bomo v tem zakonodajnem obdobju glavne in najpomembnejše predpise in pa področja vendarle ustrezno in kvalitetno uredili. Zato bi rad pojasnil to. Okoli te postavke o predpisih je tako. V originalnem proračunu je v višini 66.614, se pravi milijonov. Potem je prišlo do določenega nesporazuma in to je bilo s tem amandmajem ukinjeno, vendar smo mi, ko smo to opazili, seveda z amandmajem, ki pa je zdaj amandma Vlade, ki ste ga že sprejeli, pravzaprav ga popravili, in če boste pogledali, na strani 10 boste videli, da je 46 milijonov 441 uvrščeno. Tako, zdaj imamo na tem postavku, v tem trenutku je na postavki 130 milijonov. In zato je potrebno sprejeti to postavko, da bi ga vrnili nazaj na vsoto, ki je 66 milijonov, ki nam bo racionalno zagotovila, da bomo sprejeli te zadeve. Ni veliko, torej, lepo bi bilo, če bi bilo več, vendar tudi to je toliko, da lahko letošnje naloge realiziramo. Tako da ta postavka 46 milijonov ostane. Zaradi določenih teh zadev, ko smo pripravili proračun smo morali sprejeti ta korak, da smo ohranili na tej ravni, ker je bila pomotoma črtana in potem smo jo z vladnim amandmajem nazaj uvrstili. Postavka je v vsoti, ki nam zadovoljuje, ki nas zadovoljuje, lahko bi rekli, ne pa zadovolji v celoti mislim... Ampak, na tem bomo lahko naredili tisto, kar je treba narediti.</p>
               <p>Kar zadeva geodetsko upravo, tam na moji mizi je poročilo geodetske službe, kaj vse bi bilo treba narediti. S tem poročilom bom seznanil Vlado, pa tudi ustrezne odbore. Povsem jasno je, da je pri geodeziji v letih, ki prihajajo, nekaj konceptualnih zadev treba postaviti, kaj plača država, kaj plačajo naročniki, zanesljivo pa je, da bo geodezija morala dobiti boljši prostor. Vendar, glede na to, da smo zdaj v juniju, mislimo da s tem, kar imamo s temi nalogami, da s to realizacijo lahko te zadeve pokrijemo. Toliko o teh konkretnih zadevah. Če bo še kakšno vprašanje, bi pa še odgovoril.</p>
            </sp>
            <sp xml:id="SDZ1-Izredna-30-1995-06-28.sp126">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Tonetu Peršaku.</p>
            </sp>
            <sp xml:id="SDZ1-Izredna-30-1995-06-28.sp127">
               <speaker>ANTON PERŠAK:</speaker>
               <p>Jaz se gospodu Gantarju zelo lepo zahvaljujem za natančni odgovor, moram pa povedati, da me je ravno njegova diskusija dodatno prepričala, da je nezaupljivost, s katero se nekateri poslanci lotevamo tega proračuna, popolnoma upravičena. Zdaj bi rad vprašal, kako se lahko Vlada ob vseh svojih inštrumentih, svojih službah najprej zmoti za 66 milijonov, potem to popravi in to popravi na tak način, da da drug amandma in ne prekliče, ne popravi prejšnjega amandmaja. Kaj pa če bi mi enega sprejeli enega pa ne, recimo. Potem bi pač bila na koncu pomota, velika 110 milijonov ali pa 120 milijonov, ne samo 66. Jaz s tem nočem nič očitati gospodu Gantarju, ampak hočem povedati to, da so tista vprašanja, ki jih je prej postavljal gospod Pregelj v zvezi z nekim drugim ministrstvom, vprašanja, da so te številke na koncu popolnoma poljubne. Najbrž je nekdo z relativno trezno glavo črtal 66 milijonov in pol. (Odgovor iz klopi.) Se pravi, da ni s trezno glavo? A, z moteno glavo? Skratka človek bi pričakoval najmanj to, da bi potem Vlada napačen amandma umaknila in dala drug amandma, ne pa da nas sili v to, da glasujemo o dveh kontradiktornih amandmajih. Z enim nekaj črta, z drugim pa na isto postavko nekaj vnaša. Človek je tako na koncu res zmeden, predvsem pa to ne vzbuja prevelikega zaupanja v to Vlado. Hvala.</p>
            </sp>
            <sp xml:id="SDZ1-Izredna-30-1995-06-28.sp128">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Izvolite, gospod minister. Zato so poslanci, da popravljajo napake Vlade.</p>
            </sp>
            <sp xml:id="SDZ1-Izredna-30-1995-06-28.sp129">
               <speaker>DR. PAVLE GANTAR:</speaker>
               <p>Jaz bi le rekel to, da me veseli, da je bilo to tako opaženo, to pomeni, da je gospod poslanec Peršak zelo prepričljivo in natančno bral proračun, vendar bi rekel to, da nihče ni popoln. Tu je ogromno število postavk, ki se usklajujejo in delajo in da je vsak pri sebi natančno preverjal in pogledal, kaj se je dogovorilo. Če pride do kratkega stika pri teh zadevah, se pač zgodi pri tako velikem številu postavk. Pomembno je, da je ugotovljeno in popravljeno. Jaz sem prepričan, da je tako pri vseh, ki so se s tem ukvarjali. Tako da jaz vendarle ne bi v zvezi s tem sklepal kakšnih daljnosežnih sklepov v zvezi z delovanjem Vlade ali pa celo vladne koalicije. Če prav razumem gospoda poslanca, kot opozicijskega, da to poskuša narediti in pokazati, vendar mislim, da temu ni prav tako. Hvala lepa.</p>
            </sp>
            <sp xml:id="SDZ1-Izredna-30-1995-06-28.sp130">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo? Gospod Pregelj.</p>
            </sp>
            <sp xml:id="SDZ1-Izredna-30-1995-06-28.sp131">
               <speaker>ŽARKO PREGELJ:</speaker>
               <p>Spoštovani, zdaj bi prosil za neko zelo jasno sporočilo. Glejte, v tistem super amandmaju, ki smo ga sprejeli pod imenom uskladitveni amandma, v resnici je šlo za dopolnitev proračuna, bil je vložen na strani 6, bila je arabska številka 1 in začelo se je s predsednikom Republike Slovenije in potem se je prišlo čez nekaj strani do Ministrstva za okolje in prostor in se je glasilo takole: "Povečajo se sredstva, predpisi za 66 milijonov 641 tisoč, promocija razstave za 1 milijon 359 tisoč, potem pri Upravi za varstvo narave se povečajo sredstva na postavki Dolžanova soteska za 2 milijona." Potem se pa zmanjšujejo sredstva na postavkah in je cela vrsta javno vodno gospodarskih služb, zmanjšanih za 802 tisoč, za 2 milijona in tako naprej, ne bi zdaj vsega našteval, ker si to lahko vsak pogleda in potem se konča. Potem pa, če odpremo tukaj, kjer smo zdaj, na strani 111 se spet ta postavka črta, mislim, da je bilo to zdaj že pojasnjeno, potem se pa spet odpirajo pri amandmajih Vlade, recimo, na strani 114 pod b) se pa ponovno črta postavka vzdrževanje vodnega režima in se odprejo nove proračunske postavke. Zdaj vi pravite, da je razlika kljub vsemu pozitivna. Jaz si ne znam izračunati te razlike. Mislim, da se tam več črta, kot se pa tukaj dodaja in ta amandma, kjer se dodaja, še ni sprejet. Tisti, kjer se pa črta, smo ga pa že sprejeli in bi bilo prav, da poveste, ali bo vaš amandmajski plus ali minus? Bojim se, da je minus tukaj in če še nekoliko pogledamo, kaj je takrat Odbor za infrastrukturo in okolje poskušal podpreti, vidimo, da je v bistvu daleč od tistega, kar smo takrat želeli. Takrat smo rekli vsaj približno 1 milijardo še za vode. Prišli smo celo, če damo zraven še neke druge dejavnosti, na več, ampak recimo tisto milijardo smo dosegli, in zdaj vi pravite, da je v najboljšem primeru to 400 mio plusa po vaši varianti. Bojim se, da se utegne zgoditi, da pri čistopisu to ne bo več plus, ampak da bo toliko minusa. Mislim, da je zdaj trenutek, ko je treba malo pogledati, ker smo nekaj že sprejeli, nekaj bomo očitno še sprejeli, ker so vladni amandmaji, ki jih, kot kaže, vladna koalicija zvesto podpira. Mislim, da je treba paziti, da ne bo na koncu res nastal minus. Vsaj tu dajte biti nekoliko pozorni. Hvala.</p>
            </sp>
            <sp xml:id="SDZ1-Izredna-30-1995-06-28.sp132">
               <speaker>PREDSEDNIK JOŽEF ŠKOLČ:</speaker>
               <p>Gospod Gantar.</p>
            </sp>
            <sp xml:id="SDZ1-Izredna-30-1995-06-28.sp133">
               <speaker>DR. PAVLE GANTAR:</speaker>
               <p>Spoštovane poslanke in poslanci! Če boste sprejeli amandmaje, ki jih predlaga Vlada, definitivno zagotavljam, da bo to 740 mio tolarjev plusa. Mogoče malo zameša to dodatno gradivo, kjer se zmanjšajo - to je tole gradivo, ki je prišlo 26.6.1995, kjer se zmanjšuje postavke na 7. strani: "Sredstva na postavkah se zmanjšujejo", vendar je treba tu paziti. Tu se zmanjšujejo za 1 milijardo 10 mio iz naslova, da je vsako ministrstvo moralo določen delež oddvojiti za pospeševanje izvozništva. Ne vem, kako se temu reče natančno. Zato smo tu zmanjšali. Šli smo na pravilo, da smo tu glede na prioritete, ki jih imamo, vsakega približno enako prizadeli, tam, kjer smo nekaj tudi več dobili - pri vodah smo več dobili, kot smo dejansko proporcionalno zmanjševali, tako da smo prioriteto voda vendarle ohranili.</p>
               <p>V kontekstu razmer, v katerih je bil proračun sprejet in omejitve, s katerimi se ukvarjamo in so bile v uvodu predvčerajšnjim obrazložene, bi lahko rekel, da na tem področju vendarle ohranimo neko jasno razpoznavno politiko države okrog voda. Hvala.</p>
            </sp>
            <sp xml:id="SDZ1-Izredna-30-1995-06-28.sp134">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo razpravljati? (Ne.) Prehajamo h glasovanju. Smo na strani 111. Najprej je vložen amandma pod a). Predlagatelj je Vlada Republike Slovenije. Ugotovimo sklepčnost! (46 prisotnih.)</p>
               <p>Kdo je za? (37 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Amandma pod številko 1 je predlagal Odbor za gospodarstvo. Ugotovimo sklepčnost! (47 prisotnih.)</p>
               <p>Kdo je za? (4 poslanci.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 2 je predlagal Odbor za zdravstvo, delo, družino in socialno politiko. Ugotovimo sklepčnost! (48 prisotnih.)</p>
               <p>Kdo je za? (8 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Smo pri geodetski upravi - oprostite, tukaj ne glasujemo.</p>
               <p>Smo pri Upravi Republike Slovenije za jedrsko varnost. Amandma pod a) je predlagala Vlada Republike Slovenije in ugotavljamo prisotnost. Ugotovimo sklepčnost! (48 prisotnih.)</p>
               <p>Kdo je za? (36 poslancev.) Je kdo proti? (4 poslanci.)</p>
               <p>Ugotavljam, da je amandma sprejet.</p>
               <p>Uprava Republike Slovenije za geofiziko. Amandma pod številko 1 je vložil Odbor za infrastrukturo in okolje. Ugotovimo sklepčnost! (50 prisotnih.)</p>
               <p>Kdo je za? (3 poslanci.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Smo pri Upravi Republike Slovenije za varstvo narave. Pod a) je vložila amandma Vlada Republike Slovenije. Gospod Peršak bo obrazložil svoj glas.</p>
            </sp>
            <sp xml:id="SDZ1-Izredna-30-1995-06-28.sp135">
               <speaker>ANTON PERŠAK:</speaker>
               <p>Ne glede na to, da seveda vi ravnate drugače, bom jaz podprl vladni amandma.</p>
            </sp>
            <sp xml:id="SDZ1-Izredna-30-1995-06-28.sp136">
               <speaker>PREDSEDNIK JOŽEF ŠKOLČ:</speaker>
               <p>Mislim, da oni tudi podpirajo Vlado in da ravnate enako v tem primeru. Ugotovimo sklepčnost! (49 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Amandma pod točko b) je ravno tako vložila Vlada Republike Slovenije. Tudi tega, je rekel gospod Peršak, da podpira. Ugotovimo sklepčnost! (46 prisotnih.)</p>
               <p>Kdo je za? (44 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Amandma pod c) je ravno tako predlagala Vlada Republike Slovenije. Ugotovimo sklepčnost! (49 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Smo pri amandmaju pod številko 2. Predlagatelj je gospod Janez Podobnik. Ugotovimo sklepčnost! (44 prisotnih.) Ponovno ugotavljam prisotnost! (41 prisotnih.) Še enkrat ugotavljam prisotnost! (47 prisotnih.)</p>
               <p>Kdo je za? (7 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 3 je ravno tako vložil gospod Marjan Podobnik. Ugotovimo sklepčnost! Oprostite, se opravičujem, prej je bil Janez Podobnik. (48 prisotnih.)</p>
               <p>Kdo je za? (8 poslancev.) Je kdo proti? (18 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 4 je predlagal Odbor za infrastrukturo in okolje. Ugotovimo sklepčnost! (46 prisotnih.)</p>
               <p>Kdo je za? (7 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Amandma pod točko 5 je predlagal poslanec gospod Janez Podobnik. Ugotovimo sklepčnost! (44 prisotnih.) Še enkrat ugotavljam prisotnost! (49 prisotnih.)</p>
               <p>Kdo je za? (8 poslancev.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Amandma pod točko 6 je predlagal poslanec dr. Leo Šešerko. Ugotovimo sklepčnost! (48 prisotnih.)</p>
               <p>Kdo je za? (5 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Amandma pod točko 7 je predlagal Odbor za infrastrukturo in okolje. Ugotovimo sklepčnost! (51 prisotnih.)</p>
               <p>Kdo je za? (4 poslanci.) Je kdo proti? (35 poslancev.)</p>
               <p>Ugotavljam, da amandma ni sprejet.</p>
               <p>Amandma pod točko 11 na strani 118 je predlagal gospod Janez Podobnik. Ugotovimo sklepčnost! (44 prisotnih.) Ugotovimo sklepčnost! (49 prisotnih.)</p>
               <p>Kdo je za? (4 poslanci.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 15 je predlagal poslanec dr. Franc Zagožen. Ugotovimo sklepčnost! (48 prisotnih.)</p>
               <p>Kdo je za? (8 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Amandma pod številko 16 je predlagal poslanec gospod Janez Podobnik. Ugotovimo sklepčnost! (47 prisotnih.)</p>
               <p>Kdo je za? (9 poslancev.) Je kdo proti? (25 poslancev.)</p>
               <p>Ugotavljam, da amandma ni sprejet.</p>
               <p>Smo pri amandmaju pod številko 18. Predlagal ga je Odbor za infrastrukturo in okolje. Ugotovimo sklepčnost! (49 prisotnih.)</p>
               <p>Kdo je za? (6 poslancev.) Je kdo proti? (31 poslancev.)</p>
               <p>Ugotavljam, da amandma ni sprejet.</p>
               <p>Smo pri Ministrstvu za delo, družino in socialne zadeve. Amandmajev je veliko, zato mi dovolite, da za danes zaključim zasedanje in vas naprošam, poslanke in poslance, pa tudi Vlado, da se jutri udeležite v polnem številu zasedanja ob 10. uri. Gospa Jadranka Šturm-Kocjan želi nekaj povedati po zaključku seje.</p>
            </sp>
            <sp xml:id="SDZ1-Izredna-30-1995-06-28.sp137">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovane poslanke in poslanci! Rada bi vas obvestila in tudi hkrati povabila na posvet, ki se začne jutri v Državnem zboru in ga organizira Odbor za mednarodne odnose oziroma delovna skupina za problematiko slovenske manjšine. To je posvet na temo manjšina kot subjekt, gostje v parlamentu bodo predstavniki zamejcev iz Italije, Avstrije in Madžarske in kolikor boste lahko ob sicer sprejemanju proračuna se udeležili tega, ste vljudno vabljeni. Hvala.</p>
            </sp>
            <stage type="time">(SEJA JE BILA PREKINJENA 28. JUNIJA 1995 OB 16.43 URI IN</stage>
         </div>
      </body>
   </text>
</TEI>
