<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-29-1995-02-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">318180333342B269C1257832004838F2</idno>
               <idno type="URI">318180333342B269C1257832004838F2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-29-1995-02-20.DZ" n="29">
               <name>Redna</name>
               <date when="1995-02-20"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-29-1995-02-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">29. seja</stage>
            <stage type="date">(20., 21., 22., 27., 28. februar, 1., 14., 15., 16., 17., 21. in 22.
               marec 1995)</stage>
            <stage type="chairman">Sejo so vodili: Jožef Školč, predsednik Državnega zbora, Vladimir
               Topler, Miroslav Mozetič in dr. Lev Kreft, podpredsedniki zbora</stage>
            <stage type="time">Seja se je pričela ob 10.14 uri</stage>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Spoštovane kolegice poslanke, kolegi poslanci, gospe in gospodje! Najprej želim
                  vsem eno lepo dobro jutro. Pričenjam 29. sejo Državnega zbora Republike Slovenije
                  in vas srčno prosim, da zasedete svoja mesta in omogočite, da pričnemo z delom.
                  Obveščen sem, da so zadržani in se današnje seje ne morejo udeležiti, naslednje
                  poslanke in poslanci: gospod Rafael Kužnik, dr. Bojan Korošec, dr. Dimitrij Rupel,
                  dr. Franc Zagožen za dopoldanski del seje, gospod Janez Vindiš, gospod Štefan
                  Matuš, gospa Mihaela Logar, gospod Roberto Battelli in dr. Janko Predan. Ugotovimo
                  prisotnost! <stage>(62 poslank in poslancev.)</stage> Zbor je sklepčen in lahko
                  odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Prehajamo najprej na <title>POTRDITEV POSLANSKEGA MANDATA  KANDIDATU, KI JE POSTAL
                     POSLANEC ZA PREOSTANEK MANDATNE DOBE NAMESTO POSLANCA, KI MU JE PRENEHAL
                     MANDAT</title>.</p>
               <p>Republiška volilna komisija je zboru posredovala ugotovitev o pridobitvi mandata
                  poslanca Državnega zbora. Ugotovitev je obravnavala Mandatno-imunitetna komisija,
                  ki je zboru pisno poročala. Sprašujem poročevalko, če želi besedo? <stage>(Ne
                     želi.)</stage> Želi besedo predstavnik sekretariata? <stage>(Ne.)</stage>
                  Prosim. Izvolite gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Gospod predsednik, ne vem ali smo sprejeli dnevni red. Namreč, sam
                  tega nisem zaznal.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Nismo ga, lahko ste brez skrbi.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>No torej, to je v dnevnem redu, samo ni označeno v pozicijo dnevnega reda, je pa
                  to v dnevnem redu. To je isto, kot da bi bilo a, b, potem pa 1, 2, 3. To, kar
                  sedaj, točka, h kateri ste prišli, je sestavni del tega dnevnega reda. Če je vi
                  niste označili s pozicijo, s točko 1, 2, to je druga stvar, ampak to je nanizano v
                  dnevnem redu na prvi strani sklica, ki smo ga dobili. Čakam na odgovor.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Izvolite sesti.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, to in pa te običajne točke, se pravi sprejem zapisnikov, so
                  zmeraj, če boste pogledali v dnevni red - upam, da ga imate s seboj v tem kupu
                  papirja - navedene preden se začne točka 1. Tudi dogovor do sedaj je bil, da ko
                  gre za te potrditve mandata in sami se boste spomnil vaše situacije, ko ste precej
                  nestrpno pričakovali, da vam drugič potrdimo trajni mandat, da se to naredi zmeraj
                  takrat, ko so za to pogoji, bodisi sredi seje, na začetku; skratka, v trenutku, ko
                  so pogoji izpolnjeni, da nekdo pridobi mandate menim, da je zbor dolžan<gap n="..."/> Gospod
                  Hvalica, tukaj boste dobil mikrofon. Prosil bi vas, če se držite vsega tistega,
                  kar je zapisano, ne samo tega, kar vam v nekem trenutku ustreza. Zbor mora biti
                  bolj ali manj kompleten v celem svojem mandatnem obdobju, zato je tudi določen
                  postopek, kako se te kandidate nadomešča. In do sedaj smo zmeraj delali tako, da v
                  trenutku, ko smo imeli poročilo Mandatne imunitetne komisije smo potrjevali
                  mandate. Ali temu ugovarjate? Prosim, da - če imate proceduralni predlog - ne
                  sprašujete, kaj počnem, ampak daste nek drug predlog, kako je potrebno to početi,
                  drugače to nima nobenega smisla; ker predsedujoči ni tukaj zato, da razpravlja s
                  poslanci o tem, kar jim je jasno ali pa jim ni jasno.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. <stage>(Ne.)</stage> Zanima me nekaj drugega. Torej v zapisniku bo
                  figuriralo, da smo potrdili nadomestni mandat; zanima me, v zapisniku katere seje,
                  če to ni na dnevnem redu. Kako bo to v zapisniku predstavljeno. Pojasnilo bi rad
                  za to. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Če ravno me ima, da vam ne bi dal tega pojasnila, ker vam ga nisem dolžan, bo to
                  pisalo v magnetogramu, da je na začetku te seje bil potrjen mandat temu poslancu.
                  Seja se je začela sklepčno z 62 poslankami in poslanci in so vsi pogoji za to, da
                  lahko potrdimo mandat. Gospod Hvalica, vi boste morali. Seveda gre za proceduro.
                  Na začetku sem rekel, da pričenjam 29. sejo Državnega zbora Republike Slovenije in
                  s tem se je seja pričela. Ko sem ugotovil, ali je v dvorani zadostno število
                  poslank in poslancev, sem s tem ugotovil, da zbor lahko opravlja vse, kar je
                  potrebno - nakar sem prišel na to potrditev mandata; se pravi, bo v sklopu 29.
                  seje na sklepčni seji ta mandat potrjen. Vam to pojasnilo ustreza? Lepo prosim. Se
                  priporočam.</p>
               <p>Besedo dajem predstavnikom poslanskih skupin. <stage>(Ne želijo.)</stage> Besedo
                  dajem poslankam in poslancem? Želi kdo besedo? <stage>(Ne.)</stage> Ker ne želi
                  nihče besede, dajem na glasovanje naslednji predlog sklepa: <q>"V času, dokler
                  poslanec gospod Zoran Thaler, ki je prevzel v funkcijo v Vladi, v skladu s prvim
                  odstavkom 14. člena zakona o poslancih, ne more opravljati funkcije poslanca,
                  opravlja to funkcijo v skladu z drugim odstavkom 14. člena navedenega zakona
                  gospod Matjaž Peskar, rojen 13.8.1963, stanujoč Maršala Tita 22, Jesenice."</q>
                  Ugotovimo sklepčnost! <stage>(36 prisotnih.)</stage> Ponovno ugotavljamo
                  sklepčnost! Gospodje, ugotavljamo sklepčnost, če lahko? Hvala lepa. <stage>(56
                     prisotnih.)</stage></p>
               <p>Kdo je za? <stage>(? poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p><stage>(Očitno smo novega poslanca prestrašili do te mere, da si ne upa v
                     dvorano.)</stage></p>
               <p>Gospodu Peskarju v imenu vseh čestitam in mu tudi v imenu vseh želim dobro počutje
                  med nami.</p>
               <p>Ob tem vas želim obvestiti, da je dr. Davorin Kračun obvestil Državni zbor
                  Republike Slovenije, da v skladu z 9. členom zakona o poslancih <title>ODSTOPA KOT
                     POSLANEC DRŽAVNEGA ZBORA.</title>
               </p>
               <p>To izjavo je že obravnavala Mandatno-imunitetna komisija in zboru pisno poročala.
                  Sprašujem poročevalko, če želi besedo?</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa za besedo. Dober dan vsem prisotnim. Rada bi samo na kratko pojasnila.
                  Kot se je že dogajalo v tem Državnem zboru, se tudi sedaj pač formalno ugotavlja,
                  da je dr. Davorinu Kračunu z današnjim dnem, ko bo to Državni zbor izglasoval,
                  prenehal mandat, ker mu pač preneha po 9. členu zakona o poslancih, to je če da
                  odstopno izjavo. Kot veste, je za čas mandata, ko je opravljal ministrsko
                  funkcijo, nadomeščal poslanca gospod Moge. Ko je pa gospod Kračun prenehal s
                  funkcijo ministra, je avtomatsko postal poslanec. Zato je potrebno, da potem poda
                  izjavo, ali želi mandat ali ne. Tako, da moramo ta ugotovitveni sklep sprejeti in
                  predlagam, da Državni zbor glasuje na predlog Mandatno-imunitetne komisije, da
                  gospodu Davorinu Kračunu z današnjim dnem preneha mandat v skladu z 248. členom
                  poslovnika in 9. členom zakona o poslancih.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Na podlagi navedenega ugotavljam, da se je Državni zbor seznanil z
                  naslednjim ugotovitvenim sklepom: <q>"Državni zbor Republike Slovenije ugotavlja, da
                  je poslanec dr. Davorin Kračun dne 15.2.1995 podal odstopno izjavo, zato mu v
                  skladu s tretjim odstavkom 248. člena Poslovnika Državnega zbora ter zadnjo alineo
                  prvega odstavka in drugim odstavkom 9. člena zakona o poslancih preneha mandat z
                  današnjim dnem."</q> O tem sklepu se ne glasuje.</p>
               <p>Prehajamo na <title>SPREJEM ZAPISNIKOV 27. SEJE DRŽAVNEGA ZBORA REPUBLIKE
                     SLOVENIJE TER 22. IN 23. IZREDNE SEJE DRŽAVNEGA ZBORA REPUBLIKE</title>.</p>
               <p>Zapisnika 27. seje in 23. izredne seje zbora sta na vpogled v računalniški mreži,
                  zapisnik 22. izredne seje pa ste prejeli v pisni obliki in nosi oznako <q>"strogo
                  zaupno - državna skrivnost."</q></p>
               <p>Sprašujem, ali kdo zahteva spremembo ali dopolnitev, oziroma ima kakšno drugo
                  pripombo k zapisnikom? Najprej sprašujem za zapisnik 27. seje Državnega zbora. Ker
                  nima, prehajamo na odločanje o sprejemu zapisnika in ugotavljamo sklepčnost.
                  Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zapisnik 27. seje Državnega zbora sprejet.</p>
               <p>Sprašujem, če je kakšna pripomba na zapisnik 23. izredne seje Državnega zbora
                  Republike Slovenije. Ni pripomb. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zapisnik sprejet.</p>
               <p>Sprašujem, če je kakšna pripomba na zapisnik 22. izredne seje Državnega zbora
                  Republike Slovenije? Ni pripomb. Ugotavljam sklepčnost za sprejem zapisnika.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je zapisnik 22. izredne seje Državnega zbora sprejet.</p>
               <p>Pozivam pa vse imetnike zapisnika, da najkasneje do konca današnjega odmora vrnejo
                  zapisnik v glavno pisarno. Prehajamo na določitev dnevnega reda 29. seje Državnega
                  zbora Republike Slovenije. Predlog dnevnega reda 29. seje je bil pripravljen na
                  podlagi posvetovanj v kolegiju, ki ga vodim in ste ga prejeli s sklicem seje dne
                  13.2.1995. Odločali bomo po vrstnem redu predlogov in po postopku, ki je določen s
                  64. členom poslovnika. Predlogov za umik v pismeni obliki nismo prejeli in
                  sprašujem, če želi kdo izkoristiti priložnost in predlaga umik kakšne od točk
                  dnevnega reda? <stage>(Ne želi.)</stage></p>
               <p>Prehajamo torej na razširitve. Predlogov za razširitev dnevnega reda v smislu
                  četrtega odstavka 64. člena poslovnika Državnega zbora nismo prejeli in sprašujem,
                  če želi tukaj kdo besedo. Državna sekretarka v Ministrstvu za finance.</p>
            </sp>
            <sp who="SDZ1:KolarMilojka">
               <speaker>MILOJKA KOLAR:</speaker>
               <p>Hvala za besedo. Spoštovani zbor! Mi predlagamo širitev dnevnega reda 29. seje
                  Državnega zbora s predlogom zakona o spremembah in dopolnitvah zakona o davku iz
                  dobička pravnih oseb - tretja obravnava, s katerim bi znižali davčno stopnjo
                  davkov na dobiček pravnih oseb s 30 na 25%. In da bi omogočili davčnim zavezancem
                  uporabo te nižje stopnje že za fiskalno leto 1994, prosim za omenjeno razširitev
                  dnevnega reda.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. O tej razširitvi je razpravljal kolegij. Po vsebini bi bilo seveda več
                  kot korektno, če bi lahko to razširitev sprejeli, dolžan pa sem povedati, da
                  razlogi za to, da bi to uvrstili na dnevni red niso nastali po sklicu seje in bi
                  nastale precejšnje težave v proceduri, ker smo mi ta zakon oziroma ta predlog
                  zakona v tretji obravnavi dobili v Državni zbor šele v petek dopoldne, da niso
                  izpolnjeni pogoji iz 64. člena Poslovnika. Dogovorili pa smo se, da gre poslankam
                  in poslancem in da ga uvrstimo na prvo sejo, ko bo to mogoče - bodisi redno,
                  bosidi izredno.  Vlada Republike Slovenije - to sem dolžan povedati - je imela
                  možnost, da bi v roku to predlagala, se pravi naredila redakcijo, ki je potrebna
                  po drugi obravnavi, ampak tega ni storila in zato po moji presoji in presoji
                  kolegov nosi popolno odgovornost, da to ni na tem dnevnem redu. Tudi ni pogojev za
                  širitev.</p>
               <p>Želi še kdo v zvezi s širitvami? Če ne, potem prehajamo na hitre postopke.
                  Odločanje o predlogih za sprejem zakona po hitrem postopku. Vlada Republike
                  Slovenije je najprej zboru predložila predlog zakona o spremembah in dopolnitvah
                  zakona o zagotavljanju sredstev za odplačilo kreditov za trajna obratna sredstva
                  in kreditov za izvebo nujnih investicijskih del Slovenskih železarn in predlaga
                  zboru, da ga sprejme po hitrem postopku. Kolegij predsednika zbora predloga za
                  sprejem zakona po hitrem postopku ne podpira. In sprašujem, če želi v zvezi s tem
                  besedo predstavnik Vlade. <stage>(Ne želi.)</stage> Želi besedo predstavnik
                  Sekretariata za zakonodajo in pravne zadeve? <stage>(Ne želi.)</stage> Želijo
                  besedo predstavniki poslanskih skupin? <stage>(Ne želijo.)</stage> Torej dajem na
                  glasovanje predlog za sprejem navedenega predloga zakona po hitrem postopku.
                  Ugotavljamo sklepčnost! <stage>(55 prisotnih.)</stage></p>
               <p>Kdo je za ta hitri postopek? <stage>(21 poslancev.)</stage> Je kdo proti?
                     <stage>(19 poslancev.)</stage></p>
               <p>Ugotavljam, da je predlog za hitri postopek sprejet.</p>
               <p>Vlada Republike Slovenije je zboru predložila predlog zakona o prevzemu dolgov in
                  lastninskem preoblikovanju splošne plovbe p.o Portorož in predlaga zboru, da ga
                  sprejme po hitrem postopku; v kolegiju navedeni predlog podpiramo. Želi besedo
                  predstavnik Vlade? <stage>(Ne želi.)</stage> Želi besedo predstavnik Sekretariata
                  za zakonodajo in pravne zadeve? <stage>(Ne želi.)</stage> Želijo besedo morda
                  predstavniki poslanskih skupin? Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa za besedo in dober dan vsem skupaj. Najprej bi apeliral na kolege
                  poslanke in poslance, da naj poslušajo, kaj govori predsednik. Konec koncev smo se
                  odločali o tem, da ne bi imeli nobenih hitrih postopkov, ker enostavno tako
                  pomembne zadeve, kjer se odloča o tako velikih denarjih, ne smejo iti po hitrem
                  postopku - in kljub vsemu skupaj smo enega že sprejeli.</p>
               <p>In za naprej - jaz sem proti temu hitremu postopku, kjer naj bi se obravnaval
                  predlog zakona o prevzemu dolgov in lastninskem preoblikovanju Splošne plovbe p.
                  o. Portorož. Dejstvo je, da, če se ne motim, je Komisija za nadzor lastninskega
                  preoblikovanja podjetij dobila revizijska poročila tako za Splošno plovbo kot tudi
                  za TAM in mislim, da ta komisija teh zadev še ni obravnavala.</p>
               <p>Agencija za plačilni promet, informiranje in nadziranje je podala poročila, ki
                  niso ne vem kako dobra. Dokler se o tem ne bo izjasnila Komisija za nadzor
                  lastninskega preoblikovanja podjetij, mislim, da te zadeve niti obravnavati ne
                  moremo tukaj, še najmanj pa, da bi jo obravnavali po hitrem postopku. Preden se to
                  zgodi, je potrebno videti, kakšna je konsolidirana bilanca teh podjetij. Vedeti je
                  treba, da je Splošna plovba edini ladijski prevoznik brez ladij na svetu, po svetu
                  pa ima kopico sestrskih in hčerskih firm, ki so nekatere delno v tujem lastništvu,
                  nekatere pa tudi v večinskem tujem deležu. Dokler mi ne bomo imeli revizije vseh
                  teh družb in podjetij v tujini, dokler ne bomo vedeli kaj dejansko je za stvarjo
                  in dokler nam ne bo pojasnjeno tudi to, da so se dolgovi te družbe kupovali po
                  skontu 30 centov za 1 dolar, zdaj pa zahteva ta družba vrnitev stroškov po dolar
                  za dolar, toliko časa mislim, da ne smemo niti obravnavati te zadeve, kaj šele po
                  hitrem postopku.</p>
               <p>In tukaj predlagam, da se ta točka umakne z dnevnega reda, dokler ne bi dobili teh
                  poročil in dokler teh poročil ne bi obravnavala Komisija za nadzor lastninskega
                  preoblikovanja podjetij. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlog za umik, gospod Jelinčič, ste že zamudili. V imenu poslanske
                  skupine Združene liste gospa Breda Pečan. Prosim za mir v dvorani!</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Poslanska skupina Združene liste podpira uvrstitev tega zakona na dnevni red po
                  hitrem postopku zaradi tega, ker menimo, da je problem tako kompleksen in akuten,
                  da je treba, da ga rešimo v Državnem zboru čimprej.</p>
               <p>Povedala bi tudi, da smo sodelovali na matičnem delovnem telesu, to je na Odboru
                  za finance in kreditno-monetarno politiko, ki je odločal o finančnem delu problema
                  oziroma se pogovarjal in na Komisiji za lastninsko preoblikovanje podjetij, kjer
                  je tudi bilo pozitivno mnenje k hitremu postopku. Menim, da bi Državni zbor lahko
                  sprejel predlog, da se ta zakon obravnava po hitrem postopku.</p>
               <p>Poleg tega smo se dokaj dobro seznanili tudi s konsolidirano bilanco Splošne
                  plovbe, videli, da država, s tem da prevzame del dolgov Splošne plovbe, v bistvu
                  dolgoročno pridobi veliko premoženje; če pa tega dolga ne prevzame, bo, ne da bi
                  dobila veliko premoženje, morala ta dolg ravno tako plačati. Se pravi, da je bolje
                  izmed dveh slabih izbrati boljšo varianto. Zato mi ta zakon in hitri postopek
                  podpiramo. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Karner-Lukač v imenu Slovenske ljudske stranke.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe in gospodje! Poslanska skupina Slovenske ljudske stranke meni, da
                  je vsekakor potrebno, da Državni zbor pristopi k reševanju problema Splošne plovbe
                  in da poskuša rešiti tisto, kar se rešiti da, vendar na tak način, kot je
                  predlagano, - naj se to zgodi po hitrem postopku - pa vsekakor ne.</p>
               <p>In sicer zakaj. Prej smo še slišali, da je prispelo na Komisijo za nadzor
                  lastninskega preoblikovanja podjetij obsežno poročilo Agencije za plačilni promet,
                  nadziranje in informiranje, ki je naredila revizijo, kako Splošna plovba posluje
                  in kaj se je v Splošni plovbi dogajalo. Dejstvo je, da je to ladjar, ki bi ga
                  želeli reševati, verjetno pa je to edini ladjar brez ladje <stage>(ker Splošna
                     plovba nima nobene ladje v svoji lasti)</stage> trenutno na svetu.</p>
               <p>Dejstvo je, da je Splošna plovba že tam od leta 1982 naprej ustanavljala po svetu
                  hčere in to ni samo <q>"GENSHIPPING"</q>, ampak je še mnogo hčera, ki v tem poročilu
                  sedaj niso navedene in da so te hčere naprej ustanavljale spet svojo hčere; torej
                  ima ta Splošna plovba hčere in vnukinje.</p>
               <p>Menim, da preden pristopimo k temu, je potrebno zahtevati konsolidirano bilanco
                  Splošne plovbe in pa narediti revizijo teh družb, ki so v tujini - večina je v
                  večinski lasti  Splošne plovbe in tudi tistih, kjer ima manjšinski delež. Šele
                  potem lahko ta Državni zbor pristopi k reševanju tega problema. Mi nasprotujemo
                  hitremu postopku in predlagamo, da gre zadeva po normalni poti.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo v imenu poslanskih skupin? Gospod Izidor Rejc v
                  imenu Slovenskih krščanskih demokratov.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani predsednik, gospe in gospodje! Ker je bilo tudi izzvano mnenje
                  komisije, bi prvo tudi samo en stavek povedal.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>To ne smete gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Dobro. Slovenski krščanski demokrati smo se o tem pogovarjali in zadeva je zelo
                  pregledna. V tem je pregledna, da smo ravno tako dobili tudi to - mi imamo na
                  voljo revizijo, ki seveda kaže na to, da je problem te družbe v tem, da so
                  vknjižene banke, ki so dale kredit. In seveda, ker so banke vknjižene in če se
                  neka zadeva ne izvrši, potem se ta vknjižba enostavno izvrši tako, da se na
                  avkcijah proda po izredno nizki ceni in seveda na osnovi tega se mnoge vrednosti
                  zgubijo. Skratka, pregled nad poslovanjem leta 1990, 1991, 1992, 1993 itd. je na
                  voljo. Vidi se, revizija je naši stranki znana in menimo, da je potrebno to zadevo
                  takoj rešiti. Mislim, da se lahko tudi v postopku oziroma v hitri proceduri
                  določene stvari razčistijo,  prvič. Drugič pa, da se bodo morala še sestati
                  ustrezna delovna telesa, da bodo dala ustrezna poročila, ker takih poročil še
                  nimamo na mizi. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo v imenu poslanskih skupin? Če ne, ugotavljamo
                  sklepčnost. Ni glasu pri tem. V redu,  izvolite.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Predlagal bi, da bi vendarle
                  poslancem vsaj to omogočili, da bomo lahko obrazložili svoj glas, sicer bo
                  najboljše, da bo opozicija šla kar domov.</p>
               <p>Danes oziroma v tej točki bomo očitno sprejeli odločitev, da bomo pokrili še eno
                  napačno poslovno odločitev majhne skupine ljudi, katere posledica je po 20 letih
                  ta, da bodo morali prihodnji rodovi davkoplačevalcev, ki nimajo prav nič z
                  japonskimi ladjami, prevzeti na svoja pleča najmanj 75 milijonov dolarjev
                  finančnega bremena. Zato me morate razumeti, da bom glasoval proti hitremu
                  postopku in seveda tudi zato, ker se bojim, da bo hitri postopek najboljša metoda,
                  da ne bomo nič vprašali, kdo je bil kriv za to velikansko zgrešeno investicijo.
                  Najverjetneje ne bomo dobili odgovora na vprašanje, ki se je že pojavilo: ali je
                  tudi Safti lastnik japonskega dolga? Mislim, da so to zadosti veliki razlogi, da
                  ne podpremo hitrega postopka. Tudi sam bom tako glasoval. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Državnemu zboru in vsakemu poslancu in poslanki posebej se opravičujem, ker sem
                  dal besedo gospodu Podobniku, ker jo ne bi smel dati. V 64. členu namreč piše: <q>"O
                  predlogih v zvezi z dnevnim redom ni mogoča razprava poslancev in obrazložitev
                  glasu. O njih lahko sporoče Državnemu zboru stališče predstavniki poslanskih
                  skupin"</q> in potem so naprej omejitve. Tako, da prehajamo na glasovanje o tem hitrem
                  postopku. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je predlog za hitri postopek sprejet.</p>
               <p>Poslanec gospod Marijan Poljšak je v obravnavo zboru predložil predlog zakona o
                  začasni prepovedi privatizacije pravnih oseb in premoženja v lasti Republike
                  Slovenije in predlaga, da ga zbor sprejme po hitrem postopku. Kolegij navedeni
                  predlog podpira. Ali želi predlagatelj besedo? Gospod Poljšak, izvolite.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Besedo želim samo zato, da vam obrazložim, da ni analogija med prejšnjima dvema
                  točkama dnevnega reda: pri prvi smo glasovali o hitrem postopku, ker je zadaj
                  recimo 150 mio dolarjev, pri drugi 75, tukaj pa gre samo za ustavitev procesov
                  privatizacije pravnih oseb in premoženja v lasti Republike Slovenije; se pravi,
                  čisto nekaj drugega. Da se ne bi slučajno zgodilo, da bi bila kontrareakcija, ker
                  prej se je glasovalo za hitri postopek o dajanju denarja, tukaj bi se pa glasovalo
                  mogoče proti hitremu postopku zato, da se privatizacije ustavijo.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ali želi besedo predstavnik Sekretariata za zakonodajo? <stage>(Ne
                     želi.)</stage> Ali želi besedo predstavnik Vlade? <stage>(Ne želi.)</stage> Ali
                  želijo besedo predstavniki poslanskih skupin? Gospod Rejc v imenu SKD.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod predsednik, gospe in gospodje! Krščanski demokrati podpiramo ta predlog
                  zakona po hitrem postopku iz preprostega razloga, da se podobno kot se je pri
                  igrah na srečo tudi v tem primeru, ker gre pri zakonu o privatizaciji pravnih oseb
                  in premoženja Republike Slovenije za postopek in ker je to le velika imovina in je
                  nevarnost, da se kakšne stvari prehitevajo, smatramo, da je prav, da se ta zakon
                  po hitrem postopku sprejme in na osnovi tega zagotovi, da se zakon o kasnejši
                  privatizaciji sprejme in ga tudi tako dela, kot je potrebno. Tako da SKD predlaga
                  oziroma podpira hitri postopek o teh petih členih. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo besedo v imenu poslanskih skupin? <stage>(Ne želi.)</stage>
                  Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog sprejet.</p>
               <p>Poslanec gospod Ivan Verzolak je v obravnavo zboru predložil predlog zakona o
                  spremembah in dopolnitvah zakona o državnem tožilstvu in predlaga, da ga zbor
                  sprejme po hitrem postopku. Tudi ta predlog kolegij podpira. Ali želi predlagatelj
                  besedo? <stage>(Ne želi.)</stage> Izvolite, gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Ne bi dosti razlagal. Zdi se mi zelo smotrno, da ta predlog sprejmemo. Ker če
                  gremo res v demokratično družbo, je res eden od prvih postopkov to, da dejansko
                  naj bi prišli javni tožilci pod kontrolo parlamenta. To je vsa zadeva. Vemo, da se
                  bodo Vlade menjale, bodo vseh barv in volitve bodo kmalu - čez 2 leti. Tisti, ki
                  se zdaj nagibate, da bi bili proti, da vam čez 2 leti slučajno ne bo žal. Hvala.
                  Predlagam, da se sprejme po hitrem postopku.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi besedo predstavnik Sekretariata za zakonodajo? <stage>(Ne
                     želi.)</stage> Ali želi besedo predstavnik Vlade? <stage>(Ne želi.)</stage> Ali
                  želijo besedo predstavniki poslanskih skupin? Gospa Nada Skuk v imenu SKD.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. V naši poslanski skupini mislimo, da morajo biti tožilci neodvisni. V
                  nasprotju s predlagateljem. Mislim, da po vseh predpisih in Ustavi, jim je ta
                  neodvisnost že zagotovljena. Ni pa tudi korektno, da bi sredi imenovanja
                  spreminjali postopke in naknadno določali pogoje. Zato smo proti takim spremembam.
                  Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Spremembam ali postopku? Govorimo namreč o postopku. Želi še kdo v imenu
                  poslanskih skupin. <stage>(Ne želi.)</stage> Ugotovimo sklepčnost! <stage>(64
                     prisotnih.)</stage></p>
               <p>Kdo je za ta hitri postopek? <stage>(17 poslancev.)</stage> Je kdo proti?
                     <stage>(39 poslancev.)</stage></p>
               <p>Ugotavljam, da zbor predloga za sprejem navedenega zakona po hitrem postopku ni
                  sprejel in  zato ga bomo obravnavali kot predlog zakona v prvi obravnavi.</p>
               <p>Poslanci gospod Jože Jagodnik, mag. Jože Protner, gospod Rudi Moge in gospod Ivan
                  Sisinger so v obravnavo zboru predložili predlog zakona o ukrepih za sanacijo
                  gospodarskega položaja TAM Maribor d.d. in njegovih odvisnih družb ter Avtomontaže
                  Bus d.o. Ljubljana in predlagajo, da ga zbor sprejme po hitrem postopku. Tudi ta
                  predlog kolegi v kolegiju podpirajo.  In sprašujem, če želi v imenu predlagateljev
                  kdo besedo? Gospod Jože Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Spoštovane kolegice in kolegi poslanci, spoštovani gospod predsednik! Ukrepi za
                  sanacijo gospodarskega položaja TAM-a, ki ga predlagamo s tem zakonom, so
                  naravnani tako, da je ukrepanje pač potrebno čimprej. In zato smo predlagali tudi
                  hitri postopek in prosim, da ga podprete. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Želi besedo predstavnik Sekretariata? <stage>(Ne želi.)</stage> Predstavnik Vlade?
                     <stage>(Tudi ne želi.)</stage> Besedo dajem predstavnikom poslanskih skupin, če
                  jo želijo seveda? <stage>(Ne želijo.)</stage> Se opravičujem. Gospa Metka
                  Karner-Lukač v imenu SLS.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Gospe in gospodje, spoštovani zbor! Enako kot smo v Slovenski ljudski stranki za
                  to, da se rešuje problematika Splošne plovbe, smo tudi za to, da Državni zbor
                  rešuje problematiko TAM-a. Če se spomnite, smo že pred letom predlagali, da se ta
                  problematika rešuje, vendar nekako ni bilo pravega posluha. No, kakorkoli že,
                  danes imamo zakon na naših poslanskih klopeh. Spomnite se nazaj, menda je tega 4
                  mesece od kar smo imeli tudi en zakon v poslanskih klopeh, in sicer takrat je bilo
                  s tistim zakonom TAM-u Maribor dodeljeno 800 milijonov tolarjev poroštev za zagon
                  proizvodnje. Že takrat smo opozarjali, da s temi 800 milijoni tolarji problema TAM
                  ne bo rešil in da se bo kmalu zopet pojavil na poslanskih klopeh. No, danes smo
                  temu priča. Glede na to, da je obseg sredstev izredno velik, ki naj bi jih
                  plačevali vsi davkoplačevalci, glede na to, da nekako ni razvidno, kar tudi iz
                  poročila Vlade izzveni <stage>(ki smo ga člani Odbora za gospodarstvo
                     prejeli)</stage>, da TAM nima proizvodnega programa, na podlagi katerega bi
                  lahko videli tisto svetlo točko, ki bo TAM pripeljala na to, da bo začel
                  ekonomično poslovati, menimo, da tudi ta zakon ne bi smel po hitrem postopku.
                  Potrebno je pogledati, kaj se je v TAM-u dogajalo. Državni zbor bi se moral
                  seznaniti tudi s tem proizvodnim programom, kajti znano je dejstvo, da TAM iztrži
                  na zunanjem trgu za tovornjake, avtobuse in pa rezervne dele, vendar pri tem pa
                  plačuje ogromno provizijo, kar govori verjetno o zastarelosti  programa. Nadalje
                  bi bilo potrebno razčistiti, kaj se dogaja z družbami, ki jih ima TAM v tujini,
                  potrebno bi bilo razčistiti, kako poteka poslovanje TAM Deutschland in pa TAM
                  Eksciper; o teh družbah tukaj ni nič rečenega. Mislim, da bi bilo brez podrobnejše
                  analize vsekakor od tega Držvnega zbora neodgovorno, če takšno breme naloži na
                  rame davkoplačevalcem, zato mi v Slovenski ljudski stranki zavračamo hitri
                  postopek in predlagamo, da se obravnava zakon po normalnem postopku, tako da bomo
                  imeli dovolj časa, da preanaliziramo situacijo v TAM-u in da sprejmemo takšno
                  odločitev, ki bo TAM-u, zaposlenim delavcem in pa tudi državi nekaj prinesla.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. V imenu SNS gospod Zmago Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Tudi Slovenska nacionalna stranka je proti hitremu postopku. Zavedamo
                  se, da je potrebno rešiti TAM oziroma ga reševati - vendar ne na vrat na nos.
                  Konec koncev imam občutek, da se tukaj zopet dogaja tisto, da se poskuša s hitrim
                  postopkom pokriti vse tisto, kar je bilo narejeno napačno, vse napačne odločitve,
                  predvsem pa to, da ni nobene vizije in nobenega izdelanega programa za naprej.
                  Dejstvo je, da tista tovarna, ki izdeluje letno manj kot 30 tisoč avtobusov, ni
                  rentabilna - in TAM jih morda izdeluje nekaj tisoč; dejstvo je, da tista tovarna,
                  ki ne izdeluje vsaj 30 tisoč kamionov letno, je tudi nerentabilna - in TAM jih
                  izdeluje še manj kot avtobusov. Tukaj hočemo in poskušamo na vsak način pod
                  preprogo poriniti vse tisto, kar se je dogajalo dosedaj in obesiti seveda
                  slovenskemu davkoplačevalcu na ramena še dodatno breme. Ne vem, koliko časa bodo
                  nekatere poslanske skupine oziroma nekatere stranke obešale Slovencem na ramena
                  takšna bremena in koliko časa bo Slovenec lahko še lezel naprej pod temi bremeni.
                  Enkrat se bomo enostavno zlomili in ne bo šlo več naprej. Kaj bo pa potem takrat?
                  Zopet ne bo nihče nič kriv. In zato je potrebno bolezen ozdraviti v začetku.
                  Zdravi pa se predvsem tako, da se najde vse razloge in vse vzroke, ki so
                  pripeljali do takšnega stanja. Če hočemo to stanje podrobno spoznati v tem
                  primeru, moramo iti vsaj po normalnem postopku - ne pa na vrat na nos po hitrem
                  postopku, da bo vse zamegleno, nihče ne bo nič odgovarjal, plačal bo pa tako
                  slovenski narod. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Gospod Feri Horvat v imenu
                  Združene liste.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod predsednik. Spoštovane kolegice in kolegi! V poslanski
                  skupini Združene liste podpiramo hitri postopek, ker edino tako ima ukrepanje
                  oziroma sprejetje zakona smisel. Namreč, če se odločimo za normalni postopek, je
                  gotovo zelo verjetno, da bo šel TAM v stečaj. In vsi podatki kažejo, da bo tako
                  škoda za proračun kot narodno-gospodarska škoda večja v primeru stečaja, kot pa v
                  primeru pametno vodene sanacije. Eden od razlogov, da so težave sedaj takšne kot
                  so v TAM-u, je tudi ta, da država ni ukrepala pravočasno in dovolj energično -
                  zlasti kar se tiče programa sanacije -  Zato podpiramo hitri postopek. Vprašanja,
                  ki jih pa načenjajo kolegi oziroma posamezne poslanske skupine, bodisi, da
                  izhajajo problemi iz zapisnika SDK-ja ali pa tudi drugi, ta vprašanja pa je tudi
                  ob hitrem postopku možno razčistiti.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Gospod Rejc v imenu SKD.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod predsednik, gospe in gospodje! Naša poslanska skupina SKD se je tudi
                  opredelila do razreševanja problema TAM-a. Čudi me, da ni Vlada nastopila oziroma
                  ni dala svojega prispevka, ko jo je predsednik pozval, ker vemo, da Vlada malo
                  drugače gleda na to razreševanje kot pa ta zakon, ki so ga podpisali in predlagali
                  poslanci. Menimo, da bo v hitrem postopku težko to zadevo razčistiti, ker po naših
                  podatkih, ni na voljo mnogih odgovorov na to temo, kaj in kako bo s TAM-mom.
                  Številka, ki je sedaj na mizi, je velika; bojim se da bo še mnogo večja. In
                  predvsem iz tega predloga zakona se vidi, da bi pač celotno breme prešlo na državo
                  Slovenijo, na davkoplačevalce. O predlogu, ki pa je zadaj <stage>(pa seveda ne
                     more svojo pot)</stage>, ki ga Vlada predlaga, pa vemo, da je ta zadeva malo
                  razporejena tudi na tiste, ki so, se pravi bankirje in na sanacijo bank, tako da
                  bi se to breme malo prerazporedilo. Boste rekli: ja saj ravno tako so tam
                  davkoplačevalci. Res je, samo tam se spomnimo, da je zakon o sanaciji bank, so še
                  določena sredstva na voljo, ki se jih seveda kdo ve kam razporedi; v tem primeru
                  pa bi sedaj dobili pravo pot razporeditve. Torej, za hitri postopek nismo, smo pa
                  za to, da se ta problem razrešuje in seveda bomo normalni postopek podprli.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. V imenu LDS gospod Tone Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Poslanska skupina Liberalne demokracije bo podprla hitri postopek pri sprejemu
                  tega zakona; s tem, da že  vnaprej jasno povem, da bo terjala tudi vsa razčiščenja
                  v zvezi s preteklim poslovanjem in stvarmi, ki izhajajo iz zapisnikov tako starega
                  SDK-ja kot tudi verjetno Agencije. Prav tako bo terjala, v kontekstu napovedi
                  reševanja problema, predvsem program  razvoja na ruševinah tega podjetja, ki je
                  sedaj in ki nima zaenkrat še nima nakazanih perspektivnih rešitev. In to gledamo
                  tudi v kontekstu razreševanja splošne gospodarske in socialne problematike v
                  Mariboru. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Če ne, sprašujem predlagatelja
                  ali želi dodatno obrazložiti svoj predlog? <stage>(Ne želi.)</stage> Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da predlog ni sprejet, zato ga bo zbor obravnaval kot predlog zakona v
                  prvi obravnavi.</p>
               <p>Prehajamo na skrajšani postopek.</p>
               <p>Vlada Republike Slovenije predlaga zboru, da po skrajšanem postopku sprejme
                  predlog zakona o spremembah zakona o poroštvih Republike Slovenije za obveznosti
                  gospodarskih družb iz poslov restrukturiranja dolgov. Kolegij predsednika zbora
                  navedeni predlog podpira; z navedenim predlogom soglaša tudi Odbor za finance in
                  kreditno-monetarno politiko kot matično delovno telo. Sprašujem predlagatelja ali
                  želi besedo? <stage>(Ne želi.)</stage> Želi besedo poročevalec matičnega delovnega
                  telesa? <stage>(Ne želi.)</stage> Želi besedo predstavnik sekretariata? <stage>(Ne
                     želi.)</stage> Želijo besedo predstavniki poslanskih skupin? <stage>(Ne
                     želijo.)</stage></p>
               <p>Na glasovanje torej dajem predlog za sprejem navedenega predloga zakona po
                  skrajšanem postopku. Navedeni predlog ne bo sprejet, če mu bo nasprotovala najmanj
                  ena tretjina navzočih poslancev. Ugotavljamo sklepčnost! Glede na to, da
                  ugotavljamo tretjino, glasujejo lahko samo tisti, ki se prijavijo. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>( 5
                     poslancev.)</stage></p>
               <p>Ugotavljam, da je predlog sprejet.</p>
               <p>V zvezi z dnevnim redom vas želim obvestiti, da bo Državni zbor pod točko Volitve
                  in imenovanja obravnaval:</p>
               <p>- predlog odloka o razrešitvi okrajnega sodnika na okrajnem sodišču v
                  Ljubljani,</p>
               <p>- predlog odloka o spremembi odloka o sestavi Komisije Državnega zbora Republike
                  Slovenije za narodne skupnosti in o izvolitvi predsednice, podpredsednika in
                  članov komisije,</p>
               <p>- predlog odloka o imenovanju predsednika in članov upravnega odbora Sklada za
                  financiranje razgradnje Nuklearne elektrarne Krško in odlaganja radioaktivnih
                  odpadkov iz Nuklearne elektrarne Krško,</p>
               <p>- predlog odloka o imenovanju predsednika in devetih članov nadzornega odbora
                  Sklada za financiranje razgradnje Nuklearne elektrarne Krško in odlaganja
                  radioaktivnih odpadkov iz Nuklearne elektrarne Krško,</p>
               <p>- 52 predlogov odlokov o izvolitvi v sodniško funkcijo,</p>
               <p>- predlog odloka o spremembi odloka o sestavi in imenovanju predsednika,
                  namestnika predsednika in članov Preiskovalne komisije Državnega zbora Republike
                  Slovenije o preiskavi politične odgovornosti posameznih nosilcev javnih funkcij v
                  izvršnih svetih občin in republike za razkroj gospodarskega sistema Iskre,</p>
               <p>- predlog odloka o razrešitvi okrajnega sodnika na okrajnem sodišču v
                  Ljubljani,</p>
               <p>- tri predloge odlokov o izvolitvi sodnic za prekrške s sedežem v Ljubljani,</p>
               <p>- predlog odloka o spremembi odloka o sestavi in imenovanju predsednika,
                  namestnika predsednika in članov Preiskovalne komisije Državnega zbora Republike
                  Slovenije o parlamentarni preiskavi o politični odgovornosti posameznih nosilcev
                  javnih funkcij za aretacijo, obsodbe ter izvršitev obsodb proti Janezu Janši,
                  Ivanu Borštnarju, Davidu Tasiču in Franciju Zavrlu,</p>
               <p>- predlog odloka o spremembi odloka o sestavi Odbora Državnega zbora Republike
                  Slovenije za mednarodne odnose in o izvolitvi predsednika, podpredsednika in
                  članov odbora,</p>
               <p>- predlog odloka o spremembi odloka o sestavi Odbora Državnega zbora Republike
                  Slovenije za kmetijstvo in gozdarstvo in o izvolitvi predsednika, podpredsednika
                  in članov odbora,</p>
               <p>- predlog odloka o spremembi odloka o sestavi Odbora Državnega zbora Republike
                  Slovenije za zdravstvo, delo, družino in socialno politiko in o izvolitvi
                  predsednika, dveh podpredsednic in članov odbora,</p>
               <p>- predlog odloka o izvolitvi sodnikov porotnikov delovnega sodišča v Celju,</p>
               <p>- predlog odloka o izvolitvi sodnikov porotnikov delovnega sodišča v Kopru,</p>
               <p>- predlog odloka o izvolitvi sodnikov porotnikov delovnega in socialnega sodišča v
                  Ljubljani,</p>
               <p>- predlog odloka o izvolitvi sodnikov porotnikov delovnega sodišča v Mariboru.</p>
               <p>Potem vas želim še opozoriti, da je Državni zbor v petek 17.2.1995 sklenil, da se
                  na to sejo preloži obravnava predloga zakona o igrah na srečo v tretji obravnavi
                  in ga bo Državni zbor obravnaval kot 14.a točko dnevnega reda. O tej razširitvi,
                  ker gre za prestavitev, ni potrebno glasovati.</p>
               <p>Sprašujem, če želi v zvezi z dnevnim redom še kdo besedo? <stage>(Ne
                     želi.)</stage> Tako predlagam, da za današnjo sejo sprejmemo dnevni red, kot
                  ste ga prejeli s sklicem in sprejetimi spremembami ter dopolnitvami
                     <stage>(dovolite mi, da ga ne berem v celoti)</stage>.</p>
               <p>Na glasovanje dajem predlog dnevnega reda v celoti. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog dnevnega reda 29. seje Državnega zbora sprejet.</p>
               <p>Še nekaj obvestil. V zvezi s potekom te seje vas želim opozoriti, da bo Državni
                  zbor točko Vprašanja in pobude poslancev obravnaval v torek 28.2.1995 od 10.00 do
                  12.00 ure dopoldne. Nadalje,  Državni zbor bo 29. sejo opravil skladno s sprejetim
                  terminskim planom, in sicer bo zasedal ta teden še jutri in v sredo, to se pravi
                  21. in 22.2.1995, naslednji teden bo Državni zbor delal v ponedeljek, torek in
                  sredo, to je 27. in 28.2.1995 ter 1.3.1995.</p>
               <p>Prehajamo na <title>1. TOČKO DNEVNEGA REDA - OBRAVNAVA PREDLOGA VLADE REPUBLIKE
                     SLOVENIJE ZA UMIK PREDLOGA UVODNEGA ZAKONA H KAZENSKEMU ZAKONIKU REPUBLIKE
                     SLOVENIJE IZ ZAKONODAJNEGA POSTOPKA</title>.</p>
               <p>Predlog za umik uvodnega zakona iz zakonodajnega postopka je predložila Vlada
                  Republike Slovenije. Sprašujem predstavnika Vlade, če želi besedo. Besedo dajem
                  državnemu sekretarju gospodu Tratniku.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa za besedo. Spoštovani gospod predsednik, spoštovane gospe in gospodje!
                  Ob drugi obravnavi zakona o kazenskem postopku in kazenskega zakonika je Vlada
                  predložila v obravnavo tudi uvodni zakon h kazenskemu zakoniku in pa zakon o
                  kazenski odgovornosti pravnih oseb. Oba zakona sta bila skupaj obravnavana. Vlada
                  ju je predložila bolj kot informacijo in opredelitev Državnemu zboru do take
                  politike na področju kaznovalnega prava. Ves čas pa je predstavnik Vlade
                     <stage>(in pa Vlada)</stage> zatrjeval, da je za dokončno sprejetje takih
                  zakonov, s katerim bi v celoti ukinili gospodarske prestopke oziroma vpeljali
                  kazensko odgovornost pravnih oseb v kazenskem postopku,  še prezgodaj
                     <stage>(dokler ne preučimo zakonodaje evropskih dežel in pa ne naredimo
                     primerjalno, kakšni so rezultati na Nizozemskem in pa v Franciji, ki že imata
                     zakone o kazenski odgovornosti pravnih oseb)</stage>; enako je bilo tudi
                  zatrjeno ob sprejetju kazenskega zakonika in zakona o kazenskem postopku. Tako da
                  s sprejetjem kazenskega zakonika in zakona o kazenskem postopku niso bili ukinjeni
                  zakoni, ki urejajo področje gospodarskih prestopkov, niti ne sam zakon o
                  gospodarskih prestopkih. Ta zakon se smiselno sklicuje na kazenski zakon in na
                  zakon o kazenskem postopku; govori o smiselni uporabi inštitutov splošnega dela
                  zakona o kazenskem postopku in kazenskega zakonika.</p>
               <p>Po mnenju predlagatelja in po mnenju Vlade in tudi  drugih strokovnih služb zakon
                  o gospodarskih prestopkih ni nehal veljati. Drugačno stališče je zavzela seja
                  Vrhovnega sodišča, ki je konec leta 1994 opozorila na mnenje, da bi lahko bilo, da
                  zakon o gospodarskih prestopkih ni več uporaben glede na spremenjeno zakonodajo in
                  da se naj vnaprej do sprejetja nove zakonodaje uporabljajo določbe zakona o
                  gospodarskih prestopkih ali pa zakona o prekrških. Takšno stališče je poslalo
                  Vrhovno sodišče Ministrstvu za pravosodje in s tem stališčem je bilo tudi
                  seznanjena javnost. Da bi kljub nasprotnemu mnenju Vlade in Ministrstva za
                  pravosodje, ki še danes trdita, da velja še vedno in se še vedno uporablja zakon o
                  gospodarskih prestopkih, zaradi stališča Vrhovnega sodišča odpravili dvom o tem,
                  ali velja ali ne velja, je Vlada kot interventni zakon pripravila zakon, s katerim
                  spreminja gospodarske prestopke v prekrške, tako kot je Državni zbor sklenil ob
                  prvi obravnavi uvodnega zakona. Državni zbor je namreč naročil, da se gospodarski
                  prestopki spremenijo v prekrške in da naj Vlada to upošteva. Če sledimo stališčem
                  Državnega zbora, potem je pač Vlada dolžna, da to pripravi v tej smeri in spremeni
                  s tem zakonom, ki ga je tudi vložila in na katerega je dodala še dodatne
                  amandmaje, da bi ohranili zastaralne roke in zagrožene kazni s področja
                  gospodarskih prestopkov tudi za nove prekrške. Ob seveda smiselnim uporabi takega
                  zakona, ki pretvarja prestopke v prekrške, je potem popolnoma neuporaben postopek,
                  s katerim bi nadaljevali sprejemanje uvodnega zakona h kazenskemu zakoniku.
                  Podrejeno pa bi bilo možno, da bi se Državni zbor opredelil - enako kot je storila
                  Vlada, enako kot je storila Agencija za plačilni promet <stage>(bivša SDK)</stage>
                  - da zakon o gospodarskih prestopkih še vedno velja. S tem bi odpravili vse
                  dileme, gospodarski prestopki bi se obravnavali naprej in nobene dileme ne bi bilo
                  več,  ali je luknja med obravnavanimi prestopki od sedaj naprej in v bodoče, ali
                  je možnost, da kakšen od teh prestopkov zastara, ali je možno, da je za kakšen od
                  teh prestopkov izrečena milejša kazen; ta dilema bi odpadla. No, rešitev je, kot
                  sem rekel, tista, ki jo je Vlada ponudila <stage>(glede na stališče Državnega
                     zbora)</stage>, da je treba odpraviti gospodarske prestopke tako, da se
                  prestopki prekvalificirajo v prekrške. Če pa bi se Državni zbor odločil drugače -
                  da lahko ohranjamo veljavnost gospodarskih prestopkov - je pa Vlada seveda
                  pripravljena umakniti tudi svoj drugi zakon in pritrditi Državnemu zboru k temu,
                  da gospodarski prestopki še vedno veljajo; kar, ponavljam, Vlada in Ministrstvo še
                  vedno trdita. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlog je obravnaval Odbor za notranjo politiko in pravosodje kot
                  matično delovno telo.  Sprašujem, če želi poročevalec odbora besedo? <stage>(Ne
                     želi.)</stage> Želi besedo predstavnik Sekretariata za zakonodajo in pravne
                  zadeve? <stage>(Ne želi.)</stage> Ali želijo besedo predstavniki poslanskih
                  skupin? Gospod Marjan Podobnik v imenu SLS.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Posledica različnih interpretacij kazenskega zakonika Republike
                  Slovenije in začetka njegove veljavnosti je, da je prišlo do zastoja na sodiščih.
                  Torej ne glede na to, ali ima prav Vrhovno sodišče, ali Vlada, Ministrstvo za
                  pravosodje - posledice so znane. Posledica je zastoj pri obravnavah že začetih
                  zadev, kakor tudi pri začetku novih obravnav in mislim, da je naša odgovornost
                  predvsem v tem, da ta zastoj, da naredimo potezo, da se ta zastoj preseka in po
                  drugi strani, da se zelo jasno ugotovi odgovornost za to, da je prišlo do možnosti
                  tako različnih interpretacij. Če imata izvršilna in pravosodna oblast tako
                  različne interpretacije, potem je odgovornost ene in druge, ali pa tretje, če sami
                  ne moreta tega uskladiti, da se pride do enotne interpretacije. Neodgovorno se je
                  danes sklicevati tu na mnenja Državnega zbora iz prve obravnave v zvezi s
                  prekategorizacijo prestopkov v prekrške.</p>
               <p>Ko smo se pogovarjali tudi s predstavniki Vlade, je bilo zelo jasno rečeno, da ne
                  stoji, da ni utemeljeno stališče Vrhovnega sodišča. V Slovenski ljudske stranki
                  ocenjujemo, da gre za odgovornost slovenske Vlade, da je do takega stanja prišlo.
                  Podpiramo vsako rešitev, ki bo sanirala stvari za nazaj in pomenila učinkovito
                  reševanje stvari za naprej. Danes smo pred dilemo, ali lahko zaupamo, da bo z
                  umikom te točke z dnevnega reda res na izredni seji prišlo do sprejetja takega
                  zakona, ki bo pomenil ostrejše sankcioniranje prestopkov, ne pa omilitev, kar se
                  je v prvotnem predlogu zakona predvidevalo.</p>
               <p>Ocenjujemo, da mora Vlada prevzeti odgovornost za tako stanje. V primeru, da
                  obstaja še naprej različen pogled Vrhovnega sodišča in Vlade na posledice
                  veljavnosti novega kazenskega zakonika, pa je treba pred sprejetjem predlaganega
                  zakona ta nesoglasja razčistiti, sicer bomo tudi v prihodnje ostali na tem, kjer
                  smo danes. Zato predlagamo, da - ob tem, če pride do umika z dnevnega reda te
                  točke - pridemo do jasnih zagotovil, da se bo interpretacija Vrhovnega sodišča  in
                  vladnih služb poenotila in da bo imelo to za posledico tudi pospešeno izvajanje
                  zakonodaje na tem področju.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. V imenu SDSS gospod Ivo Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala. Spoštovani! Pozorno sem poslušal državnega sekretarja, pa je enkrat povedal
                  in dvakrat ponovil nedvoumno, da gospodarski prestopki za Vlado, to se pravi za
                  resor, so še vedno pač gospodarski prestopki. Imam zdaj konkretno vprašanje: zakaj
                  se sodišča tako ne obnašajo? Gospa ministrica, ni treba zmajevati z glavo. To je
                  vaš resor in prosim, da mi odgovorite, zakaj se sodišča tako ne obnašajo? Pa da
                  bom bolj konkreten: Zakaj se novogoriško sodišče potem tako ne obnaša? Hvala.
                  Prosim za odgovor tukaj in sedaj.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ali želi še kdo v imenu poslanskih skupin? Gospa Nada Skuk v imenu SKD.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. Spoštovani! Tudi v naši skupini se sprašujemo, kako bomo to vprašanje
                  ustrezno rešili, ker se zavedamo, da so zadeve, ki so jih do sedaj obravnavali -
                  mislim sodniki, ki so urejali postopke pred gospodarskimi sodišči - gotovo zelo
                  pomembne. In kot veste, je bila ta zakonodaja narejena zato in namenjena temu, da
                  je ščitila družbeno premoženje. Mi pa vemo, da lastninjenje še ni končano. Torej
                  je potrebno še vedno to premoženje zaščiti. Zato nas zanima, kdo bo ustrezno
                  reševal te spore oziroma prekrške, <stage>(če se bodo tako po novem
                     imenovali)</stage> glede na to, da verjetno sodniki za prekrške niso sposobni
                  tega reševati, ker so to le specialni postopki bližje kazenskemu kot prekrškom. In
                  pa potrebno je tudi dejansko zagotoviti, da zadeve ne bodo zastarale. Kot vemo, so
                  sodišča za prekrške zasuta z zadevami - in kako bodo lahko še to prevzela? Seveda
                  je treba računati tudi na to, da če se bodo znižale kazni, da tudi zastaralni
                  roki, oziroma absolutni zastaralni roki prej nastopijo. Zato želimo vse te
                  garancije in rešitve slišati prej, preden bomo o tem zakonu glasovali oziroma za
                  umik zakona. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Maks Lavrinc v imenu LDS.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Hvala za besedo. V naši poslanski skupini podpiramo ta predlog umika predvsem
                  zaradi tega, ker menimo, da ni bojazni, da Vlada ne bi s svojimi predlogi ustrezno
                  rešila tega področja. To je prvo.</p>
               <p>Drugo pa, da tisto določilo 3. člena ustave, ki govori o treh vejah oblasti,
                  jemljemo zares, torej, ne silimo nikakor v poenotenje te oblasti tako, kot si to
                  predstavljajo nekateri. Več kot očitno je, da gre tukaj za prvo lastovko neke
                  demokratizacije tudi v našem sistemu, zaradi tega, ker še nekaj let poprej bi si
                  težko predstavljali, da sodišče recimo zavzame drugačno stališče, kot ga ima Vlada
                  in pa druge institucije <stage>(SDK)</stage>. Tako da sami ocenjujemo, da je to
                  pravzaprav kar dober in pozitiven položaj in da ga bomo ustrezno razrešili s
                  sprejetjem ustreznega zakona - pa naj bo to takšen, da bodo to prekrški, kakor smo
                  se zdaj odločili, ali pa da bodo ostala dejanja kategorizirana kot gospodarski
                  prestopki.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ali želi še kdo besedo v imenu poslanskih skupin? <stage>(Ne želi.)</stage> Torej
                  bom dal besedo poslankam in poslancem. Izkoristil bom možnost, ki jo daje
                  poslovnik: ker se ni nihče pisno prijavil, bomo razpravo omejili na 5 minut.
                  Izvolite. Beseda je vaša. Besedo sem dal poslankam in poslancem in sprašujem, če
                  želi kdo besedo? Gospod Ivo Hvalica.</p>
               <p/>
               <p>Potem pa bom dal besedo tudi predstavniku Vlade.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Prej sem v imenu poslanske skupine, sedaj pa isto ponovno sprašujem
                  kot poslanec; ker če nimam tega odgovora, zavisi od tega odgovora, kako lahko
                  potem naprej sprašujem. Torej prosim ministrico, da se okorajži, da pride sem pa
                  da mi odgovori. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Izidor Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod predsednik, gospode in gospodje! To področje je gotovo izjemno resno. Ker
                  se ukvarjamo tudi z lastninskim preoblikovanjem, ker vemo, da je v reviziji
                  izjemno velik gospodarskih prestopkov in da jih je prijavljenih preko 3.200, potem
                  seveda ne moremo pristati na to, da bi se kar naenkrat prekvalificirali iz
                  gospodarskih prestopkov v prekrške in mislim, da mora Vlada tudi imeti določeno
                  razumevanje do tistih, do tretje veje oblasti, ki seveda te zadeve in te prijave
                  sankcionira. To je ena stran.</p>
               <p>Druga stran je pa problem zastaranja. Vedite, da je ta odgovornost sedaj in če te
                  odgovornosti ne bomo opravili sedaj, potem to ne bo v redu. Kolikor vem, so se
                  tudi pravniki med seboj dogovarjali o teh stvareh in tudi na Komisiji za
                  spremljanje lastninskega preoblikovanja je bil govor o tem, da se poišče varianta
                  in možnost, po kateri se te prekvalifikacije ne izvrši - se pravi iz gospodarskih
                  prestopkov v prekrške - ampak naj se v obstoječi zakonodaji najde rešitev, ki bo
                  zagotovila nemoteno delo in pa seveda odpravo teh nepravilnosti. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Besedo dajem gospodu Potrču.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Predlog Vlade, da se sprejme umik predloga uvodnega zakona h
                  kazenskemu zakoniku Republike Slovenije podpiram. Sam sem izjemno kritičen do
                  dejstva, da je do takšnega problema pri preganjanju gospodarskih prestopkov
                  prišlo. In po informacijah, ki jih imam, pač razberem da gre v različnih
                  institucijah v državi za različno pravno tolmačenje možnosti ali nemožnosti
                  gospodarske prestopke naprej preganjati.</p>
               <p>Ne razumem pa poslank in poslancev, ki so enako kritični do tega problema kot jaz
                  in razpravljajo o tem, ali naj se ta zakon umakne ali ne. Če se ta zakon namreč ne
                  bo umaknil, potem bomo imeli še naprej v proceduri uvodni zakon in hkrati spor, če
                  tako rečem, ali pa različne pravne poglede med pravosodjem, ki je samostojen organ
                  in seveda odloča, kako bo reševalo določene stvari, in na drugi strani med Vlado,
                  ki ima o tem svoje poglede, med Agencijo za plačilni promet, ki ima svoje poglede
                  - in gospodarski prestopki bodo lepo ostali na sodiščih in ne bodo preganjani in
                  kaznovani v tej ali v drugi obliki. Jaz enostavno ne razumem, da poslanci ne
                  moremo ugotoviti, kaj je proceduralno in vsebinsko treba v tem primeru narediti.
                  Soglašam pa z vsemi tistimi, ki imajo določene pomisleke, ali je način reševanja
                  teh vprašanj v zakonu, do katerega bo prišlo, pravi. Ampak o tem, ali je pravi
                  način ali ne, se lahko pogovarjamo šele, ko bomo ta zakon umaknili in zakon o
                  gospodarskih prestopkih dobili na dnevni red. Zato prosim vse, ki so res za to, da
                  bi ta problem rešili, ne pa za to, da bi vpili, kako država noče gospodarskih
                  prestopkov preganjati, da sprejmejo umik, da se bomo o načinu rešitve tega
                  vprašanja lahko dogovorili. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Marjan Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Torej, da ne bo slučajno nejasnosti, ker je očitno za nekatere dilema,
                  zakaj smo prišli v tako situacijo. V tako situacijo smo prišli zato, ker vzporedno
                  z zakonom o kazenskem postopku in sprejemanjem kazenskega zakonika Republike
                  Slovenije ni bil sprejet tudi uvodni zakon. Nismo ga sprejeli, ker ni bil ustrezno
                  pripravljen in posredovan, da bi šla vzporedna pot. Če bi bil sprejet tudi uvodni
                  zakon in na ustrezen način, teh različnih tolmačenj ne bi bilo. Tu gre za
                  izključno odgovornost - na tej točki - slovenske Vlade, ki je morala vedeti, da bo
                  prišlo do teh različnih interpretacij. Jaz seveda nisem med tistimi, ki bi
                  zahteval, da Vlada daje naloge Vrhovnemu sodišču, ki je neodvisna veja oblasti.
                  Nesprejemljivo pa je, da je kot izgovor, namreč, da gre za različne interpretacije
                  - posledica teh različnih interpretacij ta, da ti postopki stojijo, da se na novo
                  ne uvajajo - ob tem, ko smo priča tako hudemu oškodovanju družbenega premoženja;
                  kar je samo eden od postopkov, ki bi jih morala sodišče s tem v zvezi tudi
                  preganjati.</p>
               <p>Zato bi gospodu Potrču samo to odgovoril: namreč, eno je vprašanje, kako zadevo
                  rešiti, vprašanje tega spora oziroma različnih interpretacij, drugo pa je to, da
                  če mi umaknemo ta predlog uvodnega zakona in nimamo zagotovila, da bo pri
                  prekategorizaciji prestopkov v prekrške prišlo tudi do ustrezne rešitve, kar se
                  tiče zastaralnih rokov, višine kazni in drugih vprašanj, bomo v bistvu naredili
                  pomemben korak v smislu zaščite nosilcev gospodarskega kriminala. Tega pa nočemo
                  storiti. Zato hočemo jasno informacijo s strani Vlade, na kakšen način bo te
                  stvari rešila. In potem je seveda ta pot, da se tu umakne in na izredni seji po
                  hitrem postopku sprejme ta zakon, tudi prava pot. Če pa ni tega zagotovila, pa
                  ponovno Državni zbor sprejema odgovornost za nekaj, na kar potem ne bo imel več
                  vpliva; torej bi sprejel odgovornost za to, da bi se gospodarski kriminal ščitil,
                  ne pa preganjal. Vsaj kar se mene in Slovenske ljudske stranke tiče pri tem - na
                  tak način - nočemo sodelovati.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Replika, gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Gospod Podobnik. Tokrat misliva popolnoma enako. V poslanski skupini smo glede
                  vsebine zakona, ki je predložen, že oblikovali stališče, da se je potrebno
                  dokončno dogovoriti in najti rešitev, ki bo zagotovila, da višina kazni ne bo
                  naenkrat postala nekajkratno nižja kot je bila in da je treba to oceniti, da je
                  treba postaviti vprašanje, ali so lahko zastaralni roki nekajkrat krajši kot so
                  bili doslej in da je treba postaviti tudi vprašanje, kako se bo vodila procedura,
                  da ne bo brez potrebe tudi pri eventuelni spremembi pristojnosti prišlo do tega,
                  da se bo, rekel bi zaradi kapacitete, znanja, usposobljenosti in podobno stvar
                  ustavila in kljub temu čakala pol leta, leto in več. In kar nas zadeva je
                  sprejemljivo tudi, je sprejemljiva tudi tista možna razlaga, da to v tem času še
                  ostanejo gospodarski prestopki in se vodijo glede na spremenjene določbe zakonika
                  o kazenskem postopku.</p>
               <p>Kar nas zadeva, imamo stališče jasno - samo mislim, da ga ne moremo oblikovati pri
                  razpravi o tem, ali naj se ta zakon umakne ali ne, ampak takrat, ko bomo o vsebini
                  zakona govorili. In zato se jaz zavzemam, da ta zakon umaknemo, z ugotovitvami,
                   zakaj je do tega prišlo, pa z vami gospod Podobnik, popolnoma soglašam. Stvari,
                  ki so bile ali pa za katere se je vedelo, da so pravno nejasne, bi morale biti
                  razrešene. Če niso bile razrešene je odgovornost tistih, ki so dovolili, da ostaja
                  pravna nejasnost. Samo to ni diskusija, bi rekel, o tem zakonu in o umiku tega
                  zakona; eventuelno o čem drugem, če bi se Državni zbor za to odločil. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Miro Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, dragi kolegi! Dejansko mi je ta zadeva s tega
                  listka, kar smo dobili od Vlade, povsem nejasna. Gotovo gre tukaj za precej
                  zapleteno strokovno vprašanje in ne bi želel, da bi se politiziralo, vendar
                  mislim, da bi pa Vlada morala kaj več povedati, zakaj se te zadeve umikajo. Meni
                  ni jasno. Jasno mi je, da je sodišče pač sprejelo svoje stališče; to je povsem
                  normalno, da ga je sprejelo. Ampak kako je prišlo do tega, da zdaj naenkrat
                  ugotavljamo, da gospodarskih prestopkov ni več oziroma se ne preganjajo, da uvodni
                  zakon ni več potreben <stage>(pred mesecem je bil potreben)</stage>. Želel bi res,
                  da bi Vlada in Ministrstvo in vsi skupaj nekaj več povedali. Meni drugače ni
                  problem, če je treba to umakniti zato, da bomo nekaj drugega naredili. Ampak tam
                  spet neko stvar delamo, ki je spet popolnoma nejasna. Meni je nerazumljivo, zakaj
                  je prišlo do tega, da sedaj naenkrat ugotavljamo, da ni gospodarskih prestopkov.
                  Saj to ne gre za to - družbena lastnina je družbena lastnina - gre za vprašanje
                  discipline, gospodarskega delovanja, finančnega delovanja, pravnih subjektov - in
                  to bo vedno ostalo tako ali drugače. Ampak sedaj naenkrat mi je res nejasno, in bi
                  res lepo prosil, da jasno povemo, zakaj je dva meseca nazaj ta zakon bil potreben,
                  zdaj smo ugotovili, da gospodarskih prestopkov ni, zdaj je pa potreben nek
                  drugačen zakon. Mislim, da zadeva je toliko nejasna, vsaj meni - če je drugim
                  jasno, se opravičujem - ampak toliko nejasna, da bi bilo prav, da bi nam kaj več
                  povedali, preden kljub vsemu dvignemo roko za to na videz čisto proceduralno
                  odločitev.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! Državni sekretar Ministrstva za pravosodje je v svoji razlagi omenil
                  možnost, da bi lahko Državni zbor pripomogel k temu, da bi se postavila jasnost
                  glede vprašanja, ali velja dosedanja ureditev ali pa je nastala neka
                  diskontinuiteta pri urejanju teh vprašanj. Kar pogrešam pri tem odgovoru je
                  pravzaprav konkreten predlog ministrstva, da Državni zbor to stvar ugotovi. Glede
                  na to, da je nastala razlika v interpretaciji najvišjega sodišča v Sloveniji in
                  med ministrstvom, je to že razlog za to, da so tukaj neke nejasnosti; ker sodniki
                  se verjetno niso tja v tri dni odločili tako ali drugače. To se pravi, da je tukaj
                  verjetno potreben predlog ministrstva, da Državni zbor zavzame stališče, ali da
                  sklene, ali karkoli je pač potrebno, tako da se tukaj postavi jasnost glede
                  interpretacije pravne ureditve, ali pa pravnega urejanja teh vprašanj.</p>
               <p>Sam se seveda zavzemam za kontinuiteto dosedanje rešitve. Na vsak način zavračam
                  vsako možnost, da bi nastala prekinitev rokov, zastaranih rokov in podobno. Kar
                  zadeva višine kazni in njihovega zmanjšanja s tem, da se uveljavi neka druga
                  pravna kategorija, je to seveda nekaj, kar je nesprejemljivo za kakršnokoli pravno
                  pojmovanje teh dogodkov. Mislim, da dejansko gre tukaj za neko, če smem tako reči,
                  domačo nalogo ministrstva, ki je morda doslej marsikaj tukaj zamudilo, da ni
                  pravočasno že postavilo teh stvari na dnevni red Državnega zbora, če je to
                  potrebno. To je ena zadeva kar zadeva preteklost. Zdaj je pa potrebno takoj
                  postaviti predlog nekega akta, ki ga naj Državni zbor še v teku tega zasedanja
                  sprejme in da se vzpostavi, da se odstranijo nejasnosti med pojmovanjem
                  strokovnjakov na Ministrstvu za pravosodje in med Vrhovnim sodiščem Slovenije. To
                  je tako važen problem, da je k njemu potrebno takorekoč naslednji dan, ko se to
                  pojavi, že pristopiti in ga rešiti. Mi ne moramo enostavno teden dni ali
                  štirinajst dni tolerirati, da je pravzaprav Vrhovno sodišče drugačnega mnenja kot
                  neka druga važna institucija v Vladi. Te stvari je potrebno takoj reševati. In če
                  je potrebno tukaj, da se pritegne Državni zbor, je seveda potrebno ukreniti vse
                  potrebno, da bo Državni zbor tukaj tudi nekaj napravil. Kajti, da zaključim
                  nekoliko polemično: prav zaradi takih stvari, ki so eventualno spodrsljaji pri
                  strokovnem gledanju, nastanejo potem tudi možnosti za čisto drugačne
                  interpretacije.</p>
               <p>Zato bi še enkrat predlagal: čimprej je treba reagirati in predložiti Državnemu
                  zboru nek pravni akt, da se odpravi ta nejasnost, nato bomo pa seveda naprej
                  reševali probleme, kolikor je tukaj pač potrebno reševati.</p>
               <p>Vprašanje, da bi se z neko prekvalifikacijo pravnih kategorij ali pa nekih
                  prestopkov v prekrške ali obratno nekje bistveno zmanjšale sankcije za določena
                  dejanja, to seveda nasprotje slehernemu pravnemu čutu - neodvisno zdaj od
                  političnega okvira. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo besedo? Gospod Tratnik, izvolite.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala. Spoštovani! Rad bi odgovoril na nekaj dilem, ki so se pojavile v zvezi z
                  vladnim predlogom za umik uvodnega zakona h kazenskemu zakoniku. Po odločitvi
                  oziroma stališču Vrhovnega sodišča je Vlada - da bi odpravila dilemo, ki se je
                  pojavila v sodstvu in po teh informacijah, da postopki za gospodarske prestopke
                  stojijo na sodiščih - pripravila najprej spremenjen tekst uvodnega zakona. V
                  pogovorih v strokovnih krogih je bilo ugotovljeno, da bi tak tekst zakona terjal
                  preveliko število amandmajev glede na stališče Državnega zbora aprila lanskega
                  leta in bi seveda vnesel popolno zmedo. Zato se je Vlada odločila za jasnejši
                  koncept, da umakne uvodni zakon in prepusti nadaljnjemu strokovnemu odločanju in
                  na koncu političnemu odločanju Državnega zbora, kdaj bi morebitne prestopke
                  prekvalificirali v prekrške in kdaj bi na podlagi spoznanja evropske zakonodaje
                  vpeljali tudi kazensko odgovornost pravnih oseb. Problem odprtih postopkov za
                  gospodarske prestopke pa bi rešili s tem, da bi jih tako, kot je bilo določeno v
                  uvodnem zakonu h kazenskemu zakoniku prekvalificirali iz prestopkov v prekrške;
                  zato, da bi vsaj to dilemo rešili, da ne bi postopki  oziroma nove ovadbe
                  propadle. K temu je Vlada vložila dodatno še amandmaje, s katerim ohranja vse
                  zastaralne roke in vse zagrožene kazni iz gospodarskih prestopkov za nove
                  prekrške; tako da ni nobene spremembe. To je rešitev, ki se je ponudila v
                  nadaljevanju uvodnega zakona.</p>
               <p>Zdaj pa pridem na tisto, kar je gospod poslanec Pučnik vprašal, kaj je z drugo
                  temo, ki sem jo prej omenil. Poudaril sem že stališče Vlade, ministrstva in tudi
                  agencije, da zakon o gospodarskih prestopkih še vedno velja in da naj se te
                  določbe uporabljajo. Dilemo med stališčem Vrhovnega stališča in ostalimi državnimi
                  organi bi lahko rešil Državni zbor z uradnim tolmačenjem zakona o gospodarskih
                  prestopkih, s tem da reče: <q>"Zakon o gospodarskih prestopkih tudi v določbah, ki
                  govorijo o smiselni uporabi kazenskega zakona in zakona o kazenskem postopku
                  velja, ker se nanaša smiselno na novo slovensko zakonodajo."</q></p>
               <p>Pojavlja pa se tudi, podrejeno še rešitev v tem, da bi Državni zbor - mi smo že
                  tudi pripravili morebiten osnutek takega zakona - sprejel zakon v štirih členih,
                  kjer bi rekel, da se v zakonu o gospodarskih prestopkih uporabljajo splošne
                  določbe kazenskega zakonika in zakona o kazenskem postopku - in bi ta dilema, ali
                  je ali ni zakon o gospodarskih prestopkih še uporaben, izginila. Skratka, to
                  načrtuje sodelovanje oziroma vključitev Državnega zbora. Prvi korak - za sprejem
                  bodisi variante, ki jo je ponudila kot začasno rešitev Vlada, ta zakon, ki
                  pretvarja prestopke v prekrške, ali pa za drugo odločitev za to, da se sprejme
                  uradno stališče oziroma tolmačenje Državnega zbora, da zakon o gospodarskih
                  prestopkih velja, ali pa da rečem <q>"podrejena varianta,"</q> da se sprejme zakon v
                  štirih členih - seveda pa je, da se umakne iz procedure ta uvodni zakon. Ker če
                  tega nimamo umaknjenega, potem moramo delati na njem naprej in tega zdaj tako
                  spremeniti z amandmaji, da pridemo do tistega, kar je Vlada vložila, ali pa
                  nazadnje do tega, kar se predlaga, da bi zakon o gospodarskih prestopkih veljal še
                  naprej. To so te rešitve.</p>
               <p>Prvi korak je umik tega zakona, ki je v postopku, drugi korak pa je, ali sprejem
                  vladnega zakona ali pa odločitev, da se sprejme obvezna razlaga zakona o
                  gospodarskih prestopkih, ali pa sprejme še zakon v štirih členih, ki bi pojasnil
                  določbe zakona o gospodarskih prestopkih; in bi tako brez vsake dileme ohranili
                  gospodarske prestopke, ohranili potek postopkov, ohranili roke in ohranili vse
                  višine zagroženih kazni za gospodarske prestopke.</p>
               <p>Mogoče še k tisti vladni varianti - vladna varianta je z amandmaji rešila
                  zastaranje in pa zagrožene kazni tako, da ohranja take roke zastaranja in višine
                  kazni tudi za prekrške  kot so bili za prestopke; če bi se odločili za tako
                  varianto, kot je vložena skupaj z umikom predloga. Mogoče še o organih, ki bi
                  odločali. Prvo: vse prijave, vse ovadbe bi dobili državni tožilci in ti bi, tako
                  kot so do sedaj, namesto, da bi vlagali obtožne predloge za prestopke, vlagali
                  predloge za postopek o prekršku. Obravnavali pa bi te predloge sodniki za
                  prekrške. Sodniki za prekrške so diplomirani pravniki in imajo pravosodne izpite
                  in tudi obravnavajo podobne kršitve - ne v zvezi z družbenim premoženjem, ampak s
                  privatnim premoženjem. Vrsta prestopkov in prekrškov je popolnoma identična.
                  Dejanski stan kršitve enega ali drugega je isti, gre samo za lastnino. Tako da kar
                  se tiče strokovne usposobljenosti so tudi sodniki za prekrške usposobljeni za to.
                  Tako da tu, tudi če bi bila sprejeta vladna varianta, da rečem, ta zakon, bi bila
                  rešitev na kvalitetni višini.</p>
               <p>Ponujena pa je, kot sem rekel, tista varianta, da vse dileme razrešimo s tem, da
                  Državni zbor sprejme obvezno tolmačenje ali pa se odloči za kratek zakon, ki bo
                  povzel splošne institute kazenskega zakonika in zakona o kazenskem postopku in jih
                  uporabljal tudi v zakonu o gospodarskih prestopkih.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi po teh pojasnilih kdo besedo? Gospod Marjan Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Torej, jaz se zahvaljujem za vsa pojasnila, ki so bila tu dana, vendar prav zdaj
                  tu na koncu je bilo jasno povedano, da obstajata dve oziroma pogojno rečeno tri
                  možnosti. Ena od teh je predlog, ki naj bi ga obravnavali na izredni seji.
                  Sprašujem, ali se je možno na tej izredni seji odločiti, da ne bo proceduralnih
                  razlogov, da se odločimo tudi za drug predlog, torej ta zakon v štirih členih
                  oziroma uradno tolmačenje zakona o gospodarskih prestopkih s strani Državnega
                  zbora, kar naj bi, če sem prav razumel, imelo težo, da pride do možnosti izvajanja
                  tega zakona.</p>
               <p>Namreč, ene stvari vendarle ne smemo pozabiti. V tem osnovnem predlogu, ki prihaja
                  s strani Vlade, gre za prekategorizacijo prestopkov v prekrške. Če odmislimo vse
                  druge argumente, je  že psihološki učinek, v času, ko smo priča strahovite kraje
                  družbenega premoženja - kar ni seveda nobeno vpitje, ampak to so dejstva, ki
                  izhajajo iz poročila Agencije o 35 milijardah oziroma 45 milijardah tolarjev
                  oškodovanja družbenega premoženja, - potem ko še sploh ni bilo celotno oškodovanje
                  ocenjeno - torej, če v tem času pridemo s predlogom, da se gospodarski prekrški
                  oziroma gospodarski kriminal prekategorizira v navadne prestopke, to pomeni
                     <stage>(najmanj kar je)</stage> veliko olajševalno okoliščino za vse nosilce
                  gospodarskih prekrškov.</p>
               <p>Zato torej osebno podpiram predlog, da se <stage>(po teh pojasnilih)</stage> zakon
                  umakne z dnevnega reda in na izredni seji sprejme ustrezno rešitev - pod pogojem,
                  da imamo jasno zagotovilo, da se bomo na tej izredni seji lahko odločali o več
                  možnostih, torej tudi o možnosti za uradno tolmačenje zakona o gospodarskih
                  prestopkih, kar naj bi pomenilo, da se bodo tudi v prihodnje stvari razreševale na
                  isti način kot doslej in da torej ne gre za diskontinuiteto, kar je bilo tudi
                  možno razumeti.</p>
               <p>In vendarle še ena stvar, ki je na nek način presenetljiva. Poglejte, decembra ste
                  bili s strani Vlade oziroma je bila Vlada tudi obveščena in tudi širša javnost o
                  tem, da postopki za gospodarske prestopke stojijo na sodiščih; decembra! Danes smo
                  20. februarja. Kako je mogoče, da ob tem, ko gre za tako pomembno vprašanje, za
                  tako veliko število teh postopkov, da se je molče spremljalo stanje in čakalo, kaj
                  se bo zgodilo in, da rečem še eno besedo, da se je morda čakalo tudi na to, da če
                  ne bi bilo tega javnega pritiska, bi tudi danes, 20. februarja, teh stvari še ne
                  obravnavali. Zato mislim, da ob drugih zadevah je vendarle potrebno pojasniti,
                  kako je mogoče, da sta tu pretekla več kot dva meseca, preden je prišlo do
                  predloga za rešitev tega stanja.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, da ne bo kasneje nesporazumov, sem dolžan dati pojasnilo. Mi
                  lahko damo,  če bo ta predlog za umik sprejet, na dnevni red samo en zakon, ki
                  ureja eno materijo in ni mogoče imeti več teh stvari. Drugače tudi ne bi imeli te
                  vrste diskusij sedaj o umiku iz procedure. Je pa seveda možno tudi druga rešitev
                  zavreči in odpreti možnost za tretjo rešitev itd. Mislim, da vi to zelo dobro
                  veste, ampak to govorim zaradi tega, da ne bi bilo, če bo prišlo do izredne seje
                  za to točko - takrat nesporazuma, češ da je nekdo dal glas za to rešitev
                  računajoč, da se bo mogoče odločati med variantami. Mi bomo dali v proceduro
                  predlog zakona, ki bo celovit, po mnenju Vlade; kaj bo v to vgradila, je pa glede
                  na te diskusije, ki so tudi tukaj danes njena stvar; oziroma tega, ki ga je že
                  predložila, ker drugače mora najprej tega umakniti iz procedure.</p>
               <p>Gospod Maks Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Hvala za besedo. Torej, ni mogoče verjeti v iskrenost skrbi gospoda Podobnika, ko
                  govori o tem, da Vlada ni ničesar storila oziroma da smo 20. februarja, pa šele
                  danes Vlada nekaj ponuja temu parlamentu. Ugotavljam lahko, da se je vprašanje
                  spolitiziralo, ampak s tistim slabim prizvokom, še preden je bilo karkoli
                  storjenega. Namreč zakaj? Če greste lepo časovno, boste prišli prav do 20.
                  februarja: decembra seja Vrhovnega sodišča <stage>(odločitev taka, kot sem že prej
                     v uvodu oziroma v imenu poslanske skupine povedal, razveseljujoča pravzaprav,
                     ker je različna od druge veje oblasti)</stage>, Vlada na svoji seji 2.
                  februarja ponudi, torej, po januarju domnevam oblikuje nek predlog zakona, na
                  svoji seji 2. februarja ta predlog zakona oblikuje. Tu ga imate v 6. številki
                  Poročevalca in če ste kaj pogledali, potem boste to videl, da je zakon pripravljen
                  in ponujen. In seveda, ker se v javnosti <stage>(predvsem politični, manj v
                     strokovni javnosti)</stage> že brusijo noži in kopja, češ, da se želi z
                  omenjenim predlogom zakona pravzaprav omalovaževati neko protipravno ravnanje - in
                  to ravno v času, ko je to najbolj zaskrbljujoče - so v Vladi razmišljali tudi
                  drugače in pripravili še drug predlog zakona. Ker so vam določbe našega poslovnika
                  znane <stage>(veste da imamo v členih tam od 202. oziroma 201. pa do 204. hitri
                     postopek, še posebej za takšne namene dan)</stage>, sem prepričan, da takoj, ko
                  bomo umaknili tale uvodni zakon, bomo na tej izredni seji, ki se napoveduje že kar
                  nekaj časa, obravnavali tudi zakon o gospodarskih prestopkih. Tam imamo možnost,
                  da ob prvem branju takšen zakon, kakršen je tukaj, popolnoma prefabriciramo, da ne
                  rečem <stage>(nekaj podobnega bomo storili verjetno, če boste soglašali, na tej
                     seji z zakonom o javnih naročilih)</stage> in naložimo Vladi pravzaprav, da
                  prinese takšen zakon, za katerega bo tudi opozicija <stage>(oziroma Vi gospod
                     Podobnik)</stage> ugotavljala, da je dober, da je korekten in da sanira
                  področje, ki je trenutno nekako neurejeno.</p>
               <p>Naj pa vas obvestim sedaj s tega mesta, da sem prav zato, če bi se odločili za
                  kakršnokoli drugačno pot, ta isti vladni zakon, ki je napisan v 4. členih, si
                  prilastninil <stage>(da tako rečem)</stage> in ga vložil danes že v postopek
                  Državnemu zboru. To pa zato, ker imamo včasih tudi kakšne slabe izkušnje, ko se
                  neka stvar želi spolitizirati, ni prave želje, da bi se dokončno rešila; tukaj pa
                  mislim, da gre le za tako velik del slovenskega premoženja, da bi politizacija
                  škodovala. Torej, stvari so jasne in jaz mislim, da preden bo ta teden končan, so
                  tudi lahko že rešene.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi prosil spoštovane kolegice in kolege, glede na to, da vidim, da
                  ni nasprotovanja v oceni, da je bila storjena napaka s strani Vlade, da se
                  odločamo v bistvu z glasovanjem o poti, kako bomo to reševali. Dejansko gre v tem
                  trenutku samo za proceduro. - Dovolite, gospod Podobnik, da podam svoj predlog.
                  Seveda boste imeli repliko. Ampak menim, da se vsi v vsem strinjate in v tem
                  primeru seveda replika tudi izgubi svoj pomen, ker replika ima smisel takrat,
                  kadar se pove nekaj dodatnega, kar še ni bilo vedeno,  v korist take ali drugačne
                  odločitve. Zdaj se pa vsi strinjamo, to sem uspel reči, da je bila storjena napaka
                  in da jo je potrebno popraviti. Popravili jo pa bomo po eni od v tem trenutku dveh
                  možnosti; čeravno je gospod državni sekretar povedal tudi tretjo.</p>
               <p>Prva odločitev za umik pomeni naslednje: če je odločitev sprejeta, pomeni odprto
                  pot za že napovedano izredno sejo; če ni sprejeta, pomeni v bistvu zahtevo do
                  Vlade ali matičnega delovnega telesa, da popravi ta uvodni zakon, ki ga umikamo in
                  po tej poti rešuje stvari naprej. To je prva pot. Če tudi po izredni seji slučajno
                  Državni zbor tega ne bi znal pripraviti na način, da bi bilo sprejemljivo za
                  potrebno večino, potem je možno iti s tretjim zakonom. V vsakem primeru pa je
                  najbolj smiselno čimprej o tem umiku glasovati zato, da sploh vemo, kaj s tem
                  predlogom naprej: ali je sploh v igri ali ni. Prosil bi, če lahko ostanemo pri
                  tem. Drugače vam pa dajem repliko, izvolite.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Gospod Lavrinc, glede vaše presoje moje iskrenosti bi rad stvari vendarle
                  pojasnil, da ne bo slučajno neustreznega vtisa. Spomnimo se, na kakšen način je
                  bil rešen problem stavke policistov in sprejet zakon o prepovedi stavke
                  policistov: ker je Vlada čutila, da je to resen problem, ga je rešila dobesedno na
                  hodniku tu pred Državnim zborom. Tega problema v dveh mesecih ni rešila na tak
                  način, ker ali ni ocenila, da je tako resen ali pa je želela, da se stvari
                  nekoliko zavlečejo. In pozitivno seveda sprejemam vašo pobudo, da vložite ta zakon
                  oziroma, da ste se odločili, da vložite ta zakon. Vendar, če ste ga vložili na
                  način redne seje - in jaz verjamem sicer, da boste podprli, da bo šla stvar po
                  hitrem postopku - če bi šlo po rednem postopku, je tudi to oblika zavlačevanja, da
                  bi se stvari razreševale.</p>
               <p>Še enkrat poudarjam: podpiram kakršnokoli rešitev, ki sanira to stanje.</p>
               <p>In gospod predsednik, ni res, da imamo tukaj enake poglede, na žalost. Namreč, v
                  čem niso enaki? Če velja vaša obrazložitev, da bomo lahko obravnavali samo predlog
                  zakona, po katerem bi prestopke prekategorizirali v prekrške, potem smo v veliki
                  dilemi ali je ta stvar sploh smiselna; kajti gospod državni sekretar je zelo jasno
                  povedal - mislim, da tudi na seji Komisije za spremljanje in nadzor lastninskega
                  preoblikovanja podjetij - da prav tako kot Agencija za plačilni promet, nadziranje
                  in informiranje, menijo, da je potrebno najti ustrezno rešitev. Ta rešitev na tej
                  komisiji je bila zelo jasno tudi predstavljena. Šlo je za uradno tolmačenje zakona
                  o gospodarskih prestopkih. Danes pa je rečeno, da bomo na tej izredni seji lahko
                  razpravljali samo o predlaganem zakonu s strani Vlade, ne pa tudi o možnosti, da
                  se opredelimo za uradno tolmačenje zakona o gospodarskih prestopkih. Zato
                  apeliram, da najdemo proceduralno možnost, da na tej izredni seji obravnavamo vse
                  možne variante in se dejansko opredelimo za najboljšo. Mislim, da glede na to, da
                  izredna seja še ni sklicana, da je možno najti takšno rešitev, ki bo zadovoljila
                  vse, ali pa vsaj večino, v Državnem zboru. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Še enkrat sem dolžan dati pojasnilo: opredelil sem se samo do tistega, kar je
                  predmet odločanja <stage>(sploh si ne domišljam in še manj si želim, da bi vsi v
                     vseh stvareh mislili isto)</stage>; da okrog tega ne bi bilo nobenega dvoma. V
                  tem trenutku je predmet odločitve odločitev o umiku ali proti njemu vezano na
                  problem, ki je nastopil. In se opravičujem, če sem vas, gospod Podobnik, narobe
                  razumel, da ni temu predlogu nasprotujete, ker niste ga eksplicitno izrazili.</p>
               <p>Nadalje sem dal pojasnila, ki se mi zdijo povsem umevna iz prakse in pa tudi iz
                  poslovnika, da ni mogoče naenkrat govoriti o treh zakonskih rešitvah istega
                  problema. O tem smo že dostikrat govorili in menim, da sploh nima smisla o tem
                  razpravljati. Mogoče je govoriti samo o tistih stvareh, ki bodo vložene v
                  proceduro. V tem trenutku je vložen v proceduro predlog zakona, o katerem je
                  govoril gospod Tratnik. To, kar ste vi v tem trenutku odprli pa sploh ni še nihče
                  do sedaj predlagal, kaj šele, da bi bilo vloženo v proceduro, neko obvezno
                  tolmačenje. Tako, da menim, da pri tej odločitvi - nobenega obveznega tolmačenja,
                  gospod Podobnik, verjemite mi, da v proceduro ni prišel predlog za obvezno
                  tolmačenje, niti ni bilo v tem trenutku do sedaj na tej seji govora o tem, da bi
                  bilo potrebno o posameznem členu sprejeti obvezno tolmačenje. To ste sigurno imel
                  v mislih kaj drugega, ampak to je popolnoma irelevantno. V tem trenutku govorimo o
                  tistem, kar je na dnevnem redu in to je predmet umika. In sprašujem, če želi o tem
                  še kdo besedo? Gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Prav lepo bi prosil gospo pravosodno ministrico ali pa gospoda
                  državnega sekretarja, če lahko pred poslanci Državnega zbora pojasnita, na kakšen
                  način bomo imeli poslanci možnost izbirati med dvema alternativama: med predlogom
                  zakona, ki je vložen v proceduro in med predlogom za uradno tolmačenje zakona o
                  gospodarskih prestopkih <stage>(kar bi pomenilo, da bi tudi v prihodnje
                     gospodarske prestopke obravnavali kot gospodarske prestopke in s tem razrešili
                     problem različnega tolmačenja Vrhovnega sodišča in Ministrstva za
                     pravosodje)</stage>. Želim, da Državni zbor dobi možnost, da izbira med tema
                  dvema rešitvama. In še enkrat poudarjam: na seji Komisije za lastninjenje je bilo
                  zelo jasno rečeno, da je takšna možnost dobra možnost, da jo tudi Vlada oziroma
                  ministrstvo za pravosodje podpira. Če pa danes samo zavrnemo oziroma umaknemo to
                  točko z dnevnega reda, pomeni po dosedanji razlagi, da bomo lahko obravnavali samo
                  predlagani zakon, ki prestopke prekategorizira v prekrške; kar pomeni, da smo se
                  že danes odločili za takšno rešitev oziroma, da bo kakršnakoli drugačna rešitev
                  ponovno vprašanje prihodnih tednov ali morda celo mesecev. Dobronamerno sprašujem
                  in prosim, da predstavnik Vlade te stvari pojasni.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Menim, da predstavnik Vlade na to vprašanje nima kaj odgovoriti, ker sem zelo
                  jasno povedal: mi lahko v proceduro na isto temo sprejmemo en zakonski predlog.
                  Ali bo znotraj tega več alternativ, to je, bom rekel, vprašanje predlagatelja.
                  Lahko vam pa dam zagotovilo - gospod Podobnik, poslušajte prosim, ker je to že
                  tako izguba časa, kar počnem tukaj cel čas, da pojasnjujem stvari, ki so zelo
                  natančno napisane v poslovniku - da v trenutku, ko bo to izglasovano, se bo odprla
                  možnost <stage>(za tisto, kar je vloženo)</stage>, da se Državni zbor o tem
                  opredeli. In če Državnemu zboru rešitve v zakonu, ki so predlagane, ne bodo všeč,
                  jih bo lahko zavrnil in Vladi naložil, da pripravi pač neke nove itn. Nobene druge
                  poti, žal ali pa k sreči, ni. To je, bom rekel skupaj dogovorjen način poslovanja
                  Državnega zbora in bi prosil, da o tem ne razpravljamo. Lahko. Gospod Rejc,
                  izvolite!</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod predsednik, gospe in gospodje! Ta dilema je v bistvu enostavna. Mi smo na
                  komisiji veliko o tem govorili in državni sekretar je bil na voljo in vsi ostali,
                  ki se s tem ukvarjajo in tudi opozarjajo predstavniki Agencije, njihovi pravniki
                  ipd.) Gre za to, da se s tem umikom v bistvu omogoči <stage>(in nedvomno je ta
                     volja pokazana)</stage>, da se z novim zakonom, ki sicer prekvalificira
                  prestopke v prekrške, da se ta zadeva uredi. Menim pa, da obvezna razlaga sploh ne
                  bi tu bila opravičljiva, ker se ve, da problem je. Se pravi, ne gre za obvezno
                  razlago. Gre za to, da se z novim zakonom zadeve uredijo, sanirajo in gospodarski
                  prestopki ostanejo in imajo svoj vek, mislim nimajo zastaralnega roka, imajo svojo
                  odgovornost, svojo kaznovanje in mislim, da je tudi že nakazano bilo, da se
                  predlagani zakon v hitri postopek tudi tako amandmira, da se te stvari rešijo. In
                  v bistvu sem za to, da se ta zadeva čimprej uredi, ker ta volja, sem vsaj
                  ugotovil, da je bila najavljena. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Če ne, potem prehajam na to, da glasujemo o
                  predlogu za umik tega uvodnega zakona h Kazenskemu zakoniku Republike Slovenije iz
                  zakonodajnega postopka. Ugotovimo sklepčnost! Ugotavljamo sklepčnost! Glasovali
                  bomo, <stage>(da ne bo nesporazuma)</stage> o predlogu Vlade Republike Slovenije
                  za umik predloga uvodnega zakona h Kazenskemu zakoniku Republike Slovenije iz
                  zakonodajnega postopka. <stage>(58 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(
                     poslancev.)</stage></p>
               <p>Ugotavljam, da je predlog sprejet. In s tem zaključujem to točko dnevnega
                  reda.</p>
               <p>Prehajamo na <title>2. TOČKO DNEVNEGA REDA</title>, to je <title>NA DRUGO
                     OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O LOKALNI
                     SAMOUPRAVI</title>.</p>
               <p>Predlagatelja zakona, poslanka Breda Pečan in poslanec dr. Ciril Ribičič,
                  predlagata zboru, da se navedeni predlog zakona umakne iz zakonodajnega postopka.
                  Sprašujem predlagatelja, če želi dodatno obrazložiti predlog? Gospod Ciril
                  Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Predlagatelja, gospa Breda Pečan in pa sam, sva ugotovila, da je v
                  predlogu sprememb in dopolnitev zakona o lokalni samoupravi v celoti vsebovana
                  tudi vsebina tistih sprememb, za katere sva se sama zavzela. Zaradi tega
                  ugotavljava, da je smiselno, da Državni zbor izglasuje umik tega zakona in s tem
                  omogoči začetek procedure o tistem zakonu, ki poleg teh sprememb obravnava tudi
                  nekatere druge nujne spremembe. Zato sva se odločila, da predlagava ta umik. Hvala
                  lepa.  </p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik Komisije za lokalno samoupravo kot matično
                  delovno telo? <stage>(Ne želi.)</stage> Želi besedo predstavnik Vlade? <stage>(Ne
                     želi.)</stage> Želi besedo predstavnik Sekretariata za zakonodajo in pravne
                  zadeve? <stage>(Tudi ne želi.)</stage> Želijo besedo predstavniki poslanskih
                  skupin? <stage>(Ne želijo.)</stage> Besedo dajem poslankam in poslancem; seveda,
                  če to želijo. Pisnih prijav ni bilo. Če bi kdo slučajno hotel razpravljati potem
                  napovedujem, da bom diskusijo, v skladu s poslovnikom, omejil na 5 minut. Ni
                  nobene prijave. Torej dajem na glasovanje predlog za umik predloga zakona o
                  spremembah in dopolnitvah zakona o lokalni samoupravi iz zakonodajnega postopka.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet. In s tem zaključujem to točko dnevnega reda.
                  Hkrati pa pozivam Vlado, da da poln tekst k 100.b členu zakona, ki bo šel na sklic
                  izredne seje.</p>
               <p>Prehajamo na <title>3. TOČKO DNEVNEGA REDA</title>, to je na <title>OBRAVNAVO
                     PREDLOGA ZAKONA O RATIFIKACIJI TRGOVINSKEGA SPORAZUMA MED VLADO REPUBLIKE
                     SLOVENIJE IN VLADO REPUBLIKE LITVE</title>.</p>
               <p>Predlog zakona je v obravnavo zboru predložila Vlada Republike Slovenije in
                  sprašujem, če želi besedo predsednik Vlade. <stage>(Ne želi.)</stage> Predlog
                  zakona je obravnaval Odbor za mednarodne odnose kot matično delovno telo. Želi
                  besedo poročevalec odbora? <stage>(Ne želi.)</stage> Želi besedo predstavnik
                  Sekretariata za zakonodajo? <stage>(Ne želi.)</stage> Želijo besedo predstavniki
                  poslanskih skupin? <stage>(Tudi ne želijo.)</stage> Besedo dajem poslankam in
                  poslancem.</p>
               <p>Ker ne želi nihče razpravljati in ker k predlogu zakona do začetka obravnave ni
                  bil predložen noben pisni amandma, predlagam zboru, da skladno z drugim odstavkom
                  213. člena poslovnika Državnega zbora sklene, da bo glasoval le o predlogu te
                  ratifikacije v celoti. S tem v zvezi vas želim opozoriti, da navedeni predlog
                  sklepa ni sprejet, če mu nasprotuje tretjina navzočih poslancev. Sprašujem, če
                  želi v zvezi z v gradivu predloženim sklepom kdo razpravljati. <stage>(Ne
                     želi.)</stage></p>
               <p>Torej prehajamo na ugotovitev sklepčnosti. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sklepa sprejet.</p>
               <p>Na glasovanje dajem predlog zakona v celoti. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet. In s tem zaključujem to točko.</p>
               <p>Prehajamo na <title>4. TOČKO DNEVNEGA REDA</title>, to je na <title>OBRAVNAVO
                     PREDLOGA ZAKONA O RATIFIKACIJI SPORAZUMA MED VLADO ROMUNIJE O MEDNARODNEM
                     CESTNEM PREVOZU</title>.</p>
               <p>Predlog zakona je v obravnavo zboru predložila Vlada Republike Slovenije in
                  sprašujem predstavnika Vlade, če želi besedo. <stage>(Ne želi.)</stage> Predlog
                  zakona je obravnaval Odbor za mednarodne odnose kot matično delovno telo. Želi
                  besedo poročevalec odbora? <stage>(Tudi ne želi.)</stage> Želi besedo predstavnik
                  Sekretariata za zakonodajo? <stage>(Ne želi.)</stage> Želijo besedo predstavniki
                  poslanskih skupin? Gospod Leo Šešerko v imenu Zelenih.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštovani zbor! Naša skupina je pregledala ta dva
                  predloga za ratifikacije, res da ob tem načinu dela zbora nekoliko pozno, in
                   želimo ob tem opozoriti naslednje - Jaz zdaj govorim kar o obeh ratifikacijah,
                  tudi o naslednjem zakonu, o cestnih prevozih med Vlado Slovenije in Estonije. -
                  Želimo opozoriti na to, da ta dva zakona nista usklajena med sabo in da je zlasti
                  v prvem določba v 7. členu, kjer so določeni prevozi v cestnem prometu za katere
                  ni potrebna dovolilnica, tu je pod točko H določeno, da je brez dovolilnice mogoč
                  prevoz žive živine za medicinske ali biološke namene z uporabo posebnih vozil,
                  razen za živino namenjeno zakolu. Glede na to, da gre tu za sporazum z Romunijo in
                  glede na razdalje, za katere gre, ocenjujemo, da taka določba pomeni praktično
                  neomejen in nereguliran prevoz žive živine čez Republiko Slovenijo v najbolj
                  nemogočih razmerah, kar lahko sami na cestah tudi vidite. Pri tem želimo
                  opozoriti, da je v Sloveniji letna uporaba živih živali za medicinske namene
                  približno 2 milijona. Če upoštevate, kakšne so te potrebe v sosednji Italiji in
                  glede na kapacitete Romunije, pomeni, da se pod tem naslovom lahko prevaža
                  praktično nedoločeno število živali; oziroma z drugimi besedami, je mogoče s to
                  določbo zaobiti vse omejitve in regulative, ki veljajo za prevoz živine za zakol,
                  ki je ravno tako skrajno problematičen.</p>
               <p>Zaradi tega in zato, ker predlog zakona glede dovolilnic pravi v 4. točki 6.
                  člena, da se pristojna organa pogodbenic na podlagi vzajemnosti dogovorita o vrsti
                  in številu dovolilnic <stage>(to praktično pomeni, da ministra <q>"požegnata"</q> vsak
                     predlog za dovolilnice)</stage>, smo mnenja, da ta zakon ni primeren za
                  ratifikacijo in da ne izpolnjuje zahtevkov, ki jih je že ta Državni zbor sprejel,
                  namreč, da je treba omejiti in zmanjšati obseg cestnega tovornega tranzita. Ta je
                  pri obeh teh zakonih omenjen samo v obrazložitvi kot neko deklarativno načelo, ki
                  v zakonu nikjer ni uveljavljeno.</p>
               <p>Zato menimo, da bi bilo potrebno v ta zakon vključiti določbo, da bosta državi
                  omejili obseg cestnega tovornega tranzita na nivoju iz leta 1994 že v tekočem letu
                  in ga znižali v naslednjih treh letih za 30%; hkrati bosta sprejeli ukrepe za
                  preusmeritev cestnega tovornega tranzita na železnico.</p>
               <p>Nadalje opozarjamo, da v tem zakonu ni nikjer omenjeno tehnično stanje vozil.
                  Sami, ko se peljete po cesti in srečate te tovornjake, ste verjetno opazili, da je
                  njihovo tehnično stanje skrajno pomanjkljivo in takšno, da sploh ne ustreza
                  določbam, po katerih bi se lahko cestni tovorni promet izvajal.</p>
               <p>Torej zaradi tega in ker želim opozoriti nazadnje, če primerjamo oba zakona
                  oziroma obe ratifikaciji, v dogovarjanju z Republiko Estonijo oziroma njeno Vlado,
                  je v 6. členu, kjer je govora o tem, kdaj dovolilnice niso potrebne, regulativa
                  čisto drugačna kot v primeru Republike Romunije. Tu v zvezi z Estonijo je rečeno,
                  da dovolilnice niso potrebne za prevoz pošte, kar je razumljivo, za poškodovana
                  vozila, za prevoz blaga v modornem vozilu in za prevoze medicinskih materialov, to
                  je vse; medtem ko zakon z Romunijo obsega vse tisto, kar sem naštel naprej. Iz
                  česar jasno izhaja, da Vlada ni imela nobenega jasnega kriterija, po katerem
                  sprejema ratifikacijo oziroma ni enotnega kriterija za sklepanje sporazumov z
                  drugimi državami. Zato menimo, da je smiselno zavrniti to ratifikacijo dokler
                  Vlada takega kriterija ne bo imela in usklajeno izvajala politiko cestnega
                  tranzita čez Slovenijo z vsemi državami, s katerimi take sporazume sklepa. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Izvolite. Se boste, prosim, predstavili, da bomo
                  videli, če imate pravico do besede.</p>
            </sp>
            <sp who="SDZ1:NovakMarjan">
               <speaker>MARJANA NOVAK:</speaker>
               <p>generalna sekretarka Ministrstva za promet in zveze in vodja oddelka za prometno
                  politiko in mednarodne odnose: Gospod Šešerko ugotavlja, da prevozi brez
                  dovolilnic niso uravnoteženi in da niso kritično obravnavani. To ne bo povsem res,
                  saj je dogovor s carino, da za vsak takšen prevoz, ki se izvaja brez dovolilnic,
                  da carina naslovi vprašanje na Ministrstvo za promet in zveze in prosi za
                  soglasje, hkrati pa tudi Ministrstvo za promet in zveze prosi za soglasje
                  Gospodarsko zbornico in pa Obrtno zbornico Slovenije. Pri teh sporazumih moram
                  ponovno opozoriti na vprašanje oziroma na pomen recipročnosti teh sporazumov.
                  Namreč, karkoli v sporazume vnašamo, z enako mero prizadene tudi domače
                  prevoznike. Zato smo bili pri postavljanju tehnoloških standardov tukaj nekoliko
                  previdni, vendar pa smo v sodelovanju z Ministrstvom za okolje in prostor
                  pripravili prilogo, tako kot je odbor za infrastrukturo to predlagal. Tako, da s
                  tehnološkega vidika sta oba sporazuma dopolnjena z ustreznim protokolom.</p>
               <p>Kar se tiče zmanjševanja tranzita, moramo povedati, da bo z Romunijo izmenjanih 4
                  tisoč dovolilnic, kar pa je na meji tistega, kar je bilo v letu 1993. To pomeni,
                  da ne gre v nedorečene razsežnosti in da ne sproščamo tega tranzita, ampak ga
                  dejansko omejujemo. Medtem, ko pri Estoniji gre v bistvu za 500 bilateralnih
                  dovolilnic. Zato predlagam, da se ratifikacija sprejme. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Želi še kdo besedo? <stage>(Ne želi.)</stage> Ugotavljam, da amandmajev ni bilo
                  vloženih, zato bomo glasovali tako kot prej: najprej o predlogu sklepa, da
                  glasujemo o zakonu v celoti. Želi o tem predlogu kdo razpravljati? <stage>(Ne
                     želi.)</stage> Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je predlog sklepa sprejet.</p>
               <p>Tako dajem na glasovanje predlog zakona v celoti. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog zakona v celoti sprejet.</p>
               <p>S tem je ta točka zaključena.</p>
               <p>Prehajamo na <title>5. TOČKO DNEVNEGA REDA - NA OBRAVNAVO PREDLOGA ZAKONA O
                     RATIFIKACIJI SPORAZUMA O MEDNARODNEM CESTNEM PREVOZU MED VLADO REPUBLIKE
                     SLOVENIJE IN VLADO REPUBLIKE ESTONIJE</title>.</p>
               <p>Predlog zakona je v obravnavo zboru predložila Vlada Republike Slovenije in
                  sprašujem predstavnika Vlade, če želi besedo? <stage>(Ne želi.)</stage> Predlog
                  zakona je obravnaval Odbor za mednarodne odnose kot matično delovno telo. Želi
                  besedo poročevalec odbora? <stage>(Ne želi.)</stage> Želi besedo predstavnik
                  Sekretariata za zakonodajo? <stage>(Ne želi.)</stage> Želijo besedo predstavniki
                  poslanskih skupin? Besedo dajem poslankam in poslancem. Ker ne želi nihče
                  razpravljati, in ker k predlogu zakona do začetka obravnave ni bil predložen
                  nobeden pisni amandma, predlagam zboru, da glasuje najprej o predlogu sklepa, da
                  glasujemo o zakonu v celoti. Sprašujem, če želi v zvezi s predlaganim sklepom kdo
                  razpravljati? Če ne želi, prehajamo na ugotavljanje sklepčnosti. Ugotovimo
                  sklepčnost! <stage>(45 prisotnih.)</stage> Ugotovimo sklepčnost! <stage>(46
                     prisotnih.)</stage> Kdo je za? <stage>(37 poslancev.)</stage> Je kdo proti?
                     <stage>(6 poslancev.)</stage></p>
               <p>Ugotavljam, da je predlog sklepa sprejet.</p>
               <p>Na glasovanje dajem predlog zakona v celoti. Ugotovimo sklepčnost! Prosim, če
                  zasedete svoja mesta za ugotavljanja sklepčnosti! <stage>(40 prisotnih.)</stage>
                  Ponavljamo ugotavljanje sklepčnosti! <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog zakona v celoti sprejet.</p>
               <p>Prehajamo na <title>6. TOČKO DNEVNEGA REDA</title>, to je na <title>OBRAVNAVO
                     PREDLOGA ZAKONA O DOPOLNITVI ZAKONA O RATIFIKACIJI SPORAZUMA O SODELOVANJU MED
                     MINISTRSTVOM ZA NOTRANJE ZADEVE REPUBLIKE SLOVENIJE IN MINISTRSTVOM ZA NOTRANJE
                     ZADEVE REPUBLIKE ITALIJE V BOJU PROTI NEZAKONITEMU TRGOVANJU Z OPOJNIMI IN
                     PSIHOTROPNIMI SNOVMI TER PROTI ORGANIZIRANEMU KRIMINALU IN ZAPISNIKA O SREČANJU
                     MED MINISTRSTVOM ZA NOTRANJE ZADEVE REPUBLIKE SLOVENIJE IN MINISTRSTVOM ZA
                     NOTRANJE ZADEVE REPUBLIKE ITALIJE O IZMENJAVI RAČUNALNIŠKO OBDELANIH
                     INFORMACIJ, KI SE NANAŠAJO NA NEZAKONITO TRGOVANJE Z OPOJNIMI IN PSIHOTROPNIMI
                     SNOVMI PO BALKANSKI POTI IN V MEDITERANU</title>. </p>
               <p>Predlog zakona je v obravnavo zboru predložila Vlada Republike Slovenije in
                  sprašujem predstavnika Vlade, če želi besedo? <stage>(Ne želi.)</stage> Predlog
                  zakona je obravnaval Odbor za mednarodne odnose kot matično delovno telo. Želi
                  besedo poročevalec odbora? <stage>(Ne želi.)</stage> Želi besedo predstavnik
                  Sekretariata za zakonodajo? <stage>(Tudi ne želi.)</stage> Želijo besedo
                  predstavniki poslanskih skupin? Gospod Jelinčič v imenu SNS.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Jaz bi poprosil predstavnika Ministrstva samo za eno pojasnilo.
                  Namreč, govori se o predlogu zakona o dopolnitvi zakona in pa o zapisniku o
                  srečanju. Ne vem kako gre to skupaj v naslov. Ali je to zakon o dopolnitvi zakona
                  ali je to zakon o zapisniku? To pojasnilo bi prosil, preden bomo o tem odločali.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Želi še kdo v imenu poslanskih skupin? <stage>(Ne želi.)</stage> Izvolite gospod
                  Mahnič.</p>
            </sp>
            <sp who="SDZ1:MahničBorut">
               <speaker>BORUT MAHNIČ:</speaker>
               <p>Gospod predsednik, spoštovane poslanke, spoštovani poslanci! V zvezi z vprašanjem
                  poslanca gospoda Jelinčiča bi samo kratko pojasnil, da je Državni zbor 17.
                  decembra 1993 že sprejel zakon o ratifikaciji sporazuma o sodelovanju med
                  Ministrstvom za notranje zadeve Republike Slovenije in Ministrstvom za notranje
                  zadeve Italije v boju proti nezakonitemu itn. in zapisnik o srečanju med
                  Ministrstvom za notranje zadeve Republike Slovenije. Torej, z enim zakonom sta
                  bila obravnavana sporazum in pa zapisnik, ki je bil priložen k temu sporazumu.
                  Torej, zdaj ta zakon, s katerim se dopolnjuje predhodni zakon in ratifikacija
                  sporazuma - do tega je pa prišlo samo zaradi uskladitve besedila, ker je bilo po
                  ratifikaciji ugotovljeno, da v italijanskem besedilu manjka del stavka, ki je
                  sedaj vsebovan ob koncu 1. člena tega zakona, ki se zdaj predlaga. Jaz upam, da je
                  bilo to dovolj jasno. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Če ne želi, potem predlagam, da glasujemo
                     <stage>(da ne ponavljam cele procedure)</stage> tako kot pri drugih
                  ratifikacijah, najprej o sklepu, da sprejmemo zakon v celoti. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je sklep sprejet.</p>
               <p>In tako dajem na glasovanje predlog zakona v celoti. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet. S tem zaključujem to točko dnevnega
                  reda.</p>
               <p>Prehajamo na <title>7. TOČKO DNEVNEGA REDA</title>, to je na <title>OBRAVNAVO
                     PREDLOGA ZAKONA O SPREMEMBAH IN DOPOLNITVAH ZAKONA O ZAGOTAVLJANJU SREDSTEV ZA
                     ODPLAČILO KREDITOV ZA TRAJNA OBRATNA SREDSTVA IN KREDITOV ZA IZVEDBO NUJNIH
                     INVESTICIJSKIH DEL SLOVENSKIH ŽELEZARN</title>.</p>
               <p>Predlog zakona je v obravnavo zboru predložila Vlada Republike Slovenije.
                  Sprašujem predstavnika Vlade, če želi besedo. Izvolite. Besedo dajem ministru,
                  gospodu Tajnikarju.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Gospod predsednik, spoštovani! Gre za popravek zakona, ki smo ga v oktobru
                  sprejeli v Državnem zboru in se je nanašal na sredstva za odplačilo kreditov za
                  trajna obratna sredstva in za nujna investicijska dela v Slovenskih železarnah.
                  Takrat, kot se verjetno še vsi dobro spomnite, smo predpostavljali, da bi
                  dokapitalizirali slovenske železarne z 61 milijoni mark; in takšen zakon smo potem
                  tudi sprejeli. Ta zakon je bil v osnovi napisan v markah, potem pa smo zakon
                  spremenili v tolarje in ko se je napisal v tolarjih, smo izpustili revalorizacijo.
                  Na ta način, brez revalorizacije mi seveda potem, ko smo se z bankami dogovarjali,
                  enostavno nismo mogli izkoristiti celotne vsote in zato s tem dopolnilom, s
                  spremembami in dopolnili v 2. členu torej predlagamo, da se vpelje revalorizacija
                  v skladu z evropsko denarno enoto tako, kakor se revalorizirajo tudi druge
                  postavke v letnem državnem proračunu. To je vsa vsebina tega zakona. Gre pa za
                  popravek zakona, ki bo vpeljal revalorizacijo v nek zakon, ki smo ga sicer
                  vsebinsko že sprejeli. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlog zakona je obravnaval Odbor za finance in kreditno-monetarno
                  politiko kot matično delovno telo in sprašujem, če želi poročevalec predstaviti
                  mnenje odbora o predlogu zakona? Želi besedo predstavnik Sekretariata za
                  zakonodajo in pravne zadeve? <stage>(Ne želi.)</stage> Želijo besedo predstavniki
                  poslanskih skupin? Gospod Peršak v imenu poslanske skupine DS.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani gospod predsednik, spoštovane poslanke in poslanci! V bistvu bi rad v
                  imenu poslanske skupine samo postavil vprašanje. Glede na to, da sedaj že tretjič
                  ali četrtič sodelujemo v tem, da na nek način iz državnega proračuna dodeljujemo
                  določena sredstva Slovenskim železarnam, ne bi želel sedaj odpirati te razprave
                  ponovno, ali je to prav ali ni prav, koliko železarn potrebujemo Slovenci ali ne
                  potrebujemo in tako naprej, bi pa neko vprašanje postavil vendarle tudi glede na
                  to, kako je bil zakon predstavljen. Mi smo, kot je rekel gospod minister, v
                  oktobru sprejeli zakon, s katerim smo na nek način odobrili malo manj kot 5
                  milijard tolarjev, skratka 4 milijarde 800 milijonov in nekaj tolarjev za, kot je
                  bilo rečeno, dokapitalizacijo, pravzaprav za obratna sredstva in kredite za
                  izvedbo njunih investicijskih del. Poglejte, sedaj na račun te, kot tam piše,
                  zaradi upoštevanja tako imenovanega amortizacijskega načrta posojila, računajoč na
                  12% inflacijo, bomo dodatno odobrili približno 50% tiste vsote, se pravi, to je 2
                  milijardi 400 milijonov tolarjev. To na prvi pogled ni videti veliko, 2,4, ampak
                  glede na nekatere druge proračunske uporabnike je pa to zelo veliko. Sprašujem se,
                  glede na to, da inflacija pri nas ni 12%, ampak je bila že preteklo leto več, in
                  bo zelo verjetno tudi letos več, ali ne bomo čez leto dni ponovno pravzaprav
                  popravljali tega zakona spet za kakšno milijardo ali pa dve.</p>
               <p>Tako, da bi želel v imenu poslanske skupine, ne bom rekel neko zagotovilo, ampak
                  rad bi dobil odgovor na vprašanje, koliko je ta strategija premišljena, koliko je
                  pravzaprav jasno to, kdaj se bo to vlivanje v ta brezna brez dna <stage>(s tem pa
                     ne želim govoriti o potrebnosti železarn ali pa o nepotrebnosti, kot sem
                     rekel)</stage> ali je kakšna perspektiva, da se bo to končalo. Vem, da
                  obstojajo sanacijski načrti in tako naprej, ampak mi se vedno znova srečujemo z
                  utemeljitvami, sedaj bomo zadnjič, ali pa, sedaj bomo še investirali, potem čez
                  nekaj mesecev pa ponovno pridemo z istim predlogom pred ta Državni zbor. In tako,
                  kot radi poudarjajo kolegi iz ljudske stranke, javni dolg pa raste, raste, raste.
                  Raste po 2 milijardi in 500 milijonov tolarjev, ampak na koncu je pa 100 milijard,
                  200 milijard, 500 milijard itd.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Gospod Jelinčič v imenu
                  SNS.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Mene pri tem zakonu oziroma predlogu o spremembah zakona in
                  dopolnitvah moti ena zadeva. Predvsem 1. člen zakona govori, da naj bi se del
                  stavka spremenil. Besede pred nakazilom proračunskih sredstev namenjenih za trajna
                  obratna sredstva<q>", naj se nadomestijo z besedami "</q>pred sklenitvijo pogodbe iz
                  prvega odstavka 4. člena tega zakona<q>". Kaj to pomeni? Navidez nič. Če vzamemo v
                  roke zakon o zagotavljanju sredstev za odplačilo kreditov za trajna obratna
                  sredstva in kreditov za izvedbo nujnih investicijskih del Slovenskih železarn in
                  pogledamo ta 2. člen, o katerem smo govorili, piše lepo: "</q>Pred nakazilom
                  proračunskih sredstev, namenjenih za trajna obratna sredstva, so družbe iz prvega
                  odstavka 3. člena dolžne podati izjavo, s katero se zavezujejo, da bodo najkasneje
                  v treh letih pridobile certifikat o standardu kakovosti ISO 9001.</p>
               <p>S to spremembo, ki jo predlaga Vlada, bi prišlo do tega, da bi se zamenjalo to
                  <q>"pred nakazilom proračunskih sredstev"</q>, bi se napisalo <q>"pred sklenitvijo pogodbe
                  iz prvega odstavka 4. člena"</q>. Prvi odstavek 4. člena pa pravi takole: <q>"Razmerja
                  med Republiko Slovenijo, Slovenskimi železarnami d.o.o. in bankami, pri katerih
                  bodo Slovenske železarne d.o.o. najele kredite iz prvega odstavka 1. člena tega
                  zakona, se uredijo s posebno pogodbo za vsak kredit"</q>. Ali, če potegnemo logično
                  povezavo, pomeni, da bodo izjavo, po kateri so dolžni pridobiti certifikat o
                  standardu kakovosti, te družbe podale šele po tistem, ko bodo sklenile pogodbe. Z
                  drugo besedo, nakazilo naj bi šlo iz proračuna takoj in nakazilo naj bi takoj bilo
                  nakazano na banke. V bankah bi ta denar obračali do podpisa pogodbe in ne glede na
                  karkoli bi vrteli denar in pobirali obresti. Naprej bi šel pa denar šele takrat,
                  ko bi družbe podpisale pogodbo in šele od takrat naprej bi jim teklo tisto, da
                  morajo v treh letih narediti, v bistvu pridobiti certifikat o standardu
                  kakovosti.</p>
               <p>Skratka, gre za obračanje sredstev, gre za bogatenje kapitala na račun proračuna
                  in na račun Slovencev in mislim, da 1. člena v taki obliki nikakor ne smemo
                  sprejet. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Metka Karner-Lukač v imenu poslanske skupine SLS.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe in gospodje! Poslanci Slovenske ljudske stranke smo mislili, in
                  tako smo bili tudi tukaj s tega mesta takrat obveščeni, da takrat, ko smo
                  sprejemali zakon o zagotavljanju sredstev za odplačilo kreditov za trajna obratna
                  sredstva in kreditov za izvedbo nujnih investicijskih del Slovenskih železarn,
                  tistih 61 milijonov mark, ki jih je takrat zakon predvideval, da to zadevo
                  obravnavamo zadnjič in da smo s to številko tudi končali.</p>
               <p>Vendar pa danes prihajate z novo zahtevo - 2 milijardi 500 tisoč milijonov
                  tolarjev. Torej, nam se postavlja vprašanje, zakaj pravzaprav je Vlada to
                  naredila? Ali takrat, ker ste bili predlagatelji za to niste vedeli, ali ste to
                  pripravljali tako površno ali pa je to morda celo namenoma. Če bomo pristajali na
                  take zadeve, torej postopno spreminjanje in dopolnjevanje po potrebi, bomo prišli
                  ne na številko 61 milijonov mark, ampak bo to lahko 100 in več milijonov. Zato to
                  razumemo kot neko posiljevanje Državnega zbora, tak predlog dopolnitev in sprememb
                  zakona. Nadalje, kar se tiče tega, da dajete sedaj spremembo, da bi morale
                  Slovenske železarne, preden sploh sklenejo pogodbo, podati izjavo o pridobitvi
                  certifikata o standardu kakovosti pred sklenitvijo pogodbe. Ta varianta je
                  nekoliko boljša, kot je bila prej v zakonu, vendar pa v Slovenski ljudski stranki
                  menimo, da tudi to nič ne pomeni, da je ta izjava brezpredmetna. Če ne sledi
                  nobena sankcija, če certifikat v določenem obdobju resnično ne bo pridobljen -
                  mislim, da tudi ne bo pridobljen - in je tukaj vse to odprto. Zato smatramo, da je
                  pri tem členu potrebno dopolniti zadevo v toliko, da sledi temu sankcija, če
                  certifikat ne bo pridobljen.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo v imenu poslanskih skupin? Če ne, dajem besedo poslankam in
                  poslancem. Gospod Zmago Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. Samo kratko dopolnilo k tistemu, kar sem povedal prej. Skupno naj bi bilo
                  sredstev okrog 5 milijard tolarjev. In če bodo sredstva nakazana na banke in potem
                  še ne bodo nakazana na te družbe, potem pač vzamemo, da bodo ta sredstva ležala v
                  banki. Pri 12% obrestni meri lahko računamo na 600 mio slovenskih tolarjev dobička
                  bankam direktno v žep. Banke, kot vemo, niso državna ustanova. Bi se pa vprašal,
                  kdo zagovarja takšen način odtoka kapitala bankam, namesto, da bi ta denar
                  obračala država, če je že to namen. Mislim, da nismo tako bogati, da bi lahko z
                  lopato metali denar na vse konce in kraje in mislim, da takega zakona pač ne
                  moremo sprejeti. Zato sem tudi predlagal, da nikakor ne bi šel ta zakon v sprejem
                  po hitrem postopku. To je bilo pač sprejeto. In mislim, da nas bodo lepo potegnili
                  za nos, Slovenci bodo pa seveda spet plačevali. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo besedo? Gospod Rejc, potem minister Tajnikar.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani predsednik, gospe in gospodje! Kdor pozna malo globlje oziroma
                  temeljito in komur je dana možnost, da to pozna, potem je treba izhajati predvsem
                  iz tega, da smo se pred tolikimi leti lotili reševanja Slovenskih železarn na ta
                  način, da smo zadevo tako urejevali tudi v Državnem zboru oziroma takratni
                  skupščini, da se nekako celovit proces razreševanja obvladuje. V tem primeru gre
                  za spremembo določenega zakona, ki je bil sprejet in ki mora bolj precizno
                  določiti namensko uporabo teh sredstev, za katero se je že odločil Državni zbor.
                  Pri pogledu potez oziroma dela, ki ga opravljajo, ali pri usmeritvi, ali pri
                  reorganiziranju oziroma kadrovski dopolnitvi se lahko vidi, da so v Slovenskih
                  železarnah izjemno uspeli na povečevanju izvoza. In tudi tukaj, ko je govor v
                  drugem delu glede nujnih naložb, gre predvsem za področje, kjer je trg osvojen, se
                  pravi naročila so in ker so naročila, potem se rabi tudi določena sredstva za
                  zagotovitev priprave izvoza.</p>
               <p>Popeljal bi vas še malo nazaj v tisti čas, ko smo mi leta 1992 sprejemali zakon o
                  sanaciji bank in izhajajoč tudi iz sanacije Slovenskih železarn, v katerem so
                  banke ugotovile oziroma banke lahko potem svoje terjatve zavarovale. Zgodilo se je
                  pač nekaj in to smo ugotovili, da so se potem banke v veliki meri rešile. Kar je
                  pa še drugače povedano, ko so se rešile, niso bile voljne dajati ustreznih
                  kreditnih, odpirati ustreznih kreditnih linij, kjer seveda so se organizirale kot
                  banke, poslovne banke, ki imajo komitente razdeljene na A, B, C in podobno. Da bi
                  pa seveda ta projekt šel naprej, se je Vlada odločila in seveda mi tudi v Državnem
                  zboru, da se bolj precizno opredeli, kam ta denar gre in kdo bo prejel od teh bi
                  rekel pravnih subjektov v sestavi Slovenskih železarn, od posameznih firm, kot se
                  temu reče, da se seveda izvedejo določeni posli, izvedejo naročila. In to je
                  glavni problem. Glavni problem je, da so naročila in ni denarja; oziroma banke se
                  ne menijo in  mora tu v tem primeru Vlada oziroma država pristopiti in s svojim
                  proračunom nekako zagotoviti. Jasno je nekaj. Če je sedaj zaposlenih v slovenskih
                  železarnah približno 9.500 delavcev s strokovnjaki, če se seveda vidi tudi - in se
                  vidi iz zadnjih sprememb v kadrih <stage>(jaz teh kadrovskih sprememb ne bom
                     komentiral, vendar najbrž da so bile narejene v smeri, da se stvari izboljšajo,
                     da se stvari še bolj precizirajo; kot pravim, v to komentiranje ne
                     grem)</stage> iz vsega tega, kar se tu vidi, iz predloga se vidi, da Vlada
                  oziroma finančno ministrstvo in Ministrstvo za gospodarske dejavnosti mora
                  obvladovati posamezne partije, ki so na voljo, ko se bodo črpale in seveda
                  preusmerile, če se bodo eventuelno posamezni deli Slovenskih železarn drugače
                  obnašali, kot je bilo narejeno in kakor tudi program sanacije izgleda.</p>
               <p>V tem primeru jaz ne morem drugače kot biti tisti, ki to zadevo podpira, seveda
                  sem pa gotovo  tudi pristaš tistih, ki bdijo in ki želijo imeti natančen vpogled,
                  predvsem pa vpogled v odgovornost, kaj se dogaja. Jasno je, da 2. člen, ki govori
                  o tem, da bodo v treh letih prišli do ISO standardov 9001, da je to ena od stvari,
                  ki je gotovo pomembna <stage>(moram vam povedati, da so nekateri zelo blizu tega,
                     da nekateri že v okviru tega delajo, ker drugače jih v svetu nobeden ne
                     povoha)</stage>, skratka te zadeve so gotovo možne in realne in mislim, da
                  slovensko gospodarstvo izjemno pospešuje ta tehnološki preskok in prilagajanje tem
                  evropskim standardom. Vendar, če bomo hoteli, da bodo veliko izvažali in da bodo
                  ostali pri življenju, potem bodo morali imeti najmanj osnovne pogoje, se pravi
                  določena obratna sredstva, ki jih lahko seveda tudi zavarujejo z izvoznimi posli,
                  po eni strani, po drugi strani pa brez določenih vlaganj v tehnologijo v nobene
                  tovarni ali v nobenem proizvodnem procesu ne gre. Od tod bo temu z moje strani
                  dana podpora. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Komu? Gospod Jelinčič ima najprej repliko, gospodu Rejcu.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. No, mislim, da gospod Rejc je sicer dosti govoril, vendar je bilo iz tega
                  njegovega izvajanja vidno zgolj to, da mu je do tega, da se zakon sprejme,
                  dejansko ni pa z nikakršnim dejstvom utemeljil te zahteve. Jaz imam občutek, da v
                  tej naši Vladi levica ne ve, kaj dela desnica. Pa ne mislim zdaj politične
                  usmeritve, ampak ena roka ne ve, kaj dela druga roka. Konec koncev drugače ne bi
                  sprejeli sporazuma o prosti trgovini s Češko in Slovaško, ko vendar vemo, da sta
                  to oziroma da je Češka ena od največjih proizvajalk jekla nasploh in bomo češko
                  jeklo brez carine, brez vsega čez čas uvažali v Slovenijo, po drugi strani pa
                  saniramo tukaj železarne. Zakaj potem le? In dejstvo je, da se ta zakon v bistvu
                  sprejema samo za to, da se bo zagotovil denar bankam in nič več. Kajti s tistim,
                  da ne bo potrebno podpisati obveze, da bodo v treh letih pred nakazilom
                  proračunskih sredstev, da bodo firme v treh letih dobile certifikat ISO 9001,
                  ampak šele takrat po podpisu pogodbe,  odmika zadevo tako daleč, da bodo banke
                  vrtele vsaj leto dni denar ali pa še več. In ni drugega razloga za to. In zakon
                  ničesar ne precizira ampak zamegljuje situacijo. In če človek ne bere zelo pozorno
                  tega zakona in nima pred seboj tudi originalnega zakona, potem niti ne vidi za kaj
                  gre. In dejansko gre samo za to, da se bankam zagotovi 600 milijonov tolarjev ali
                  pa še mnogo več. In koneckoncev saj negativne številke pri skoraj vseh teh firmah
                  se večajo. V eni sami firmi gredo, se bližajo ničli. Niti ena firma ne deluje brez
                  minusa in bi bilo dosti bolj enostavno in veliko ceneje, če bi vsem tem delavcem
                  plačali za celo leto plače in bi jih pustili doma. Prihranili bi približno dve
                  tretjini tega denarja. Edinstveno bi bilo in to vsako leto in naslednje in še
                  naslednje itn. Ja, do kdaj bomo plačevali? Mislim, da taki primeri takega
                  plačevanja in metanja denarja se poznani iz literature, iz Butalcev, ne pa iz
                  enega resnega dela ene Vlade. Mislim, da tega si res ne smemo <q>"špogati"</q>.</p>
               <p>In še nekaj, je bilo že rečeno, pa jaz tudi poudarjam. Kaj pa če firma ne bo
                  pridobila standarda ISO 9001? Tri leta bo lahko vrtela denar in tri leta bo
                  dobivala denar, potem pa, če ne bo pridobila, bo šla v stečaj in kaj potem. Kdo bo
                  kriv? <stage>(Nihče.)</stage> Slovenski parlament bo dobil spet en predlog zakona,
                  po katerem bi spet kakšnih 10 milijard tolarjev morali dajati za reševanje teh
                  problemov. Ja, jaz mislim, da na takšen način ne gre in naj se že vendar Vlada
                  strezni in naj začne gospodarsko delovati in gospodarno. Konec koncev, nimamo
                  veliko denarja, denar pa zapravljamo 100 na uro; in ne bo dolgo, ko ga bo
                  zmanjkalo in ko se bomo soočili z grozljivo situacijo. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Repliko ima gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi samo to rekel, da je gospod Rejc na neki način zamenjal temo. Kaj je
                  pravzaprav problem pri tem zakonu? Problem je v tem, da je nekdo pozabil oktobra
                  1994, da ne gre za 4 milijarde 800 milijonov tolarjev, ampak da ob pogojih, ki pač
                  v tej državi so, se pravi ob inflaciji itn., to pomeni najmanj 7 milijard in 200
                  milijonov tolarjev; pa še ta ocena je najbrž premajhna glede na to, da inflacija
                  pri nas pač ni 12%-na, tako kot je zdaj zapisano. In gre seveda za to - jaz ne
                  vem, ali je to res bilo pozabljeno, ali ne, ali kakorkoli drugače - da številka 4
                  milijarde 800 se sliši drugače, kot 7 milijard 200 milijonov, ali pa drugače kot 9
                  milijard ali kaj takega. Ampak gre za to, da bi naj bil letošnji proračun, tako
                  slišim iz Vlade, 510 milijard, da od teh 510 že 4 milijarde 800, pa zdaj še 2
                  milijardi 400, je že 7.200 itn. - in te številke se bodo večale očitno iz meseca v
                  mesec. Jaz se bojim, kot pravim, da bomo mi še konec tega leta ponovno sklepali o
                  tem, da je to v principu treba revalorizirati. Ker kaj zdaj delamo? Zdaj
                  sprejemamo zakon o revalorizaciji teh sredstev in konec leta bomo spet. V tem je
                  problem. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Rejc ima repliko.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod predsednik, gospe in gospodje. Najbrž, da je to mesto res mesto, kjer lahko
                  vsak po svoje komentira, razmišlja in na glas pove, kaj in kako je prav in kaj
                  misli, da je prav in kaj ni prav. Vendar naj vas spomnim, ko smo sprejemali zakon,
                  kateremu je seveda ta sprememba namenjena, se spomnimo tega, da je bilo jasno
                  povedno in prikazano, da so prispevki in davki dosti dosti presegali tisto, kar je
                  država posegala v pomoč. Poleg tega, da je tudi izvoz najmanj 120% pokrival uvoz.
                  Skratka, da so elementi zelo kvalitetni oziroma, da so v tisti smeri, za katero
                  smatramo, da bodo pogojevali rešitev iz teh težav. In naj vam še to povem glede
                  ISO 9001. Pred 14 dnevi je Akron podpisoval tudi z Avtomatiko določeno pogodbo, ki
                  je strateška. In ta Avtomatika ima že ISO eno leto dni pod streho in ta ISO, ki ga
                  Avtomatika ima, je seveda tudi na osnovi skupnega razvoja določene pločevinske
                  dodelave, ki je visokostopenjska, na osnovi katere seveda se ti elektro motorji in
                  vsi ti aparati delajo in izvažajo na vse najbolj zahtevne dele sveta. Se pravi, ta
                  naša velika izvozna firma je zelo uspešna, Avtomatika v bistvu bo v prihodnjem
                  letu preko 16000 ton te pločevine zgolj ozko in specifično namenske vgradila v
                  svoje elemente, ki gredo v najbolj zahtevne trge. In to je tisto, da tu po mojem
                  ni problem ISO 9001, ampak je bolj problem, da nam, ko smo se odločili, da bomo to
                  reševali, potem tudi ta zavest ostane. Mi se bomo na seji, ki smo jo začeli,
                  lotevali še mnogih problemov in jih bomo seveda različno komentirali. Vendar
                  spomnimo samo na to, da smo določene stvari dorekli, rekli, in če hočemo eni
                  stvari asistirati, so tu pač v določeni meri nastopile določene druge številke,
                  vendar so specifične glede na tiste, ki so nosilci. Glavni nosilec je tu nedvomno
                  Acron na Jesenicah in tudi Metal v Ravnah, ki sta tudi nosilca tega razvojnega
                  preskoka. Na to se igra in tu so izgledi in tehnologija dokazuje, izvoz dokazuje,
                  trg dokazuje, kvaliteta dokazuje, da so na poti, ki pomeni, da se bodo rešili.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlagam, da dopoldanski del zaokrožimo s tem, da odgovori še
                  minister gospod Tajnikar in potem nadaljujemo kasneje. Verjamem, da to ni konec
                  diskusije v prvi obravnavi. Izvolite, gospod Tajnikar. <stage>(Pripomba iz
                     klopi.)</stage> Gotovo bo to  krajše od tistega, kar sem jaz čakal v začetku,
                  da bi nas bilo 46.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Gospod predsednik. Želel bi reči to. Mislim, da je gospa Lukačeva najbolj točno
                  povedala. Gre za zakon z 61 milijoni markami. Rekla je tudi besedo, ki jo je meni
                  izredno nerodno izreči in jo zelo nerad pripisujem sebi - to je površnost. Moram
                  reči, da je v resnici nastal ta popravek zaradi tega, ker smo bili takrat na nek
                  način površni. Mi smo imeli, in to sem prej tudi jasno povedal, osnovni zakon
                  napisan v markah in smo pozneje prevedli v tolarje in seveda v tem prevajanju v
                  tolarje nismo upoštevali revalorizacije. Res je, da nismo pozabili na to ampak smo
                  mislili, da je ta znesek možno dogovoriti z bankami na tak način, vendar se je
                  kasneje pokazalo, da to ni mogoče. Zato s temi dopolnili in spremembami zdaj
                  uveljavljamo revalorizacijo. In ne gre za več denarja. Gre za 61 milijonov mark,
                  ki smo jih takrat pravzaprav v okviru tega sprejeli. Kaj to pomeni v tolarjih je
                  odvisno od stopnje inflacije. Če je 12% stopnja inflacije, kot je tu samo za
                  primer izračunano, potem seveda to pomeni, da izgubimo približno za dve milijardi
                  in pol, dve milijardi šesto iz te osnovne vsote, ki smo jo takrat namenili 61
                  milijonov mark. Zaradi tega je tako rekoč nujno, če hočemo polni znesek
                  izkoristiti, upoštevati revalorizacijo.</p>
               <p>Ko smo seveda v oktobru govorili o problematiki Slovenskih železarn, sem vas
                  skušal prepričati v to, da je za sanacijo Slovenskih železarn - z ene strani z
                  vidika dokapitalizacije, z druge strani pa z vidika nujnih investicijskih del -
                  potrebnih 61 milijonov mark. To še vedno lahko utemeljujemo. Tako, da v bistvu, če
                  seveda govorim o tolarskih sredstvih, potem gre za dodatni denar. Ne pomeni, da
                  danes prejemamo dve milijardi in pol ali dve milijardi šeststo, lahko sprejmemo
                  več, lahko sprejemamo manj; odvisno od tega, kakšna je inflacijska stopnja. Mi smo
                  izhajali iz inflacijske stopnje, ki je vezana na proračun. Moram reči, da če se
                  državni proračun povečuje, realno ostaja nespremenjen, potem se seveda tudi delež
                  Slovenskih železarn v državnem proračunu ne spreminja; ostane seveda takšen,
                  kakršen izhaja iz 61 milijonov mark. Tako da to ne pomeni - ob normalni
                  revalorizaciji državnega proračuna, povezan je z ECU-jem - več denarja ampak
                  pomeni sorazmerno enak delež.</p>
               <p>Rad bi rekel še to, da smo mi takrat, ko smo v oktobru govorili o tem zakonu,
                  precej podrobno predstavili sanacijski program. V kratkem bomo predložili
                  Državnemu zboru redno poročilo o sanaciji Slovenskih železarn, iz katerega bo
                  vidno, kakšni so rezultati, ker imamo že rezultate za leto 1994. Moram z veseljem
                  reči, da so rezultati v Slovenskih železarnah  bistveno boljši kakor smo jih
                  pravzaprav načrtovali. Mi imamo pozitiven rezultat na jeseniški lokaciji in imamo
                  zelo veliko izgleda, da letošnje leto ali tudi prihodnje leto končamo s
                  pozitivnimi rezultati tudi na štorsko-ravenski lokaciji. V veliki meri je seveda
                  to posledica konjukture, v svetu na področju jeklarstva, vendar je pomembneje še
                  nekaj drugega. Pomembno je to, da smo dejansko tiste stvari, ki smo jih takrat v
                  Državnemu zboru obljubili, tudi naredili. Če se dobro spomnite, takrat je bilo
                  veliko razprave okoli tega, kdo pravzaprav vodi Slovenske železarne; v tem
                  trenutku imamo novo vodstvo Slovenskih železarn, upamo, da veliko boljše od
                  tistega, ki je bilo prej.</p>
               <p>Še nekaj je zelo pomembno. Mi smo Slovenske železarne tudi preoblikovali statusno
                  v delniško družbo in združili dve lokaciji. Združili smo lokacijo Ravne in Štore v
                  eno podjetje, s čimer smo takrat, tudi v oktobru smo o tem precej govorili,
                  podjetje finančno usposobili za normalnejše poslovanje. In drugič, takšno
                  združevanje pomeni tudi določeno delitev dela med ravensko in štorsko lokacijo, ki
                  omogoča bistveno povečanje učinkovitosti in profitnosti obeh dveh lokacij. Prav iz
                  tega združevanja mi menimo, da mora slediti v prihodnjem letu, če ne že v
                  letošnjem letu pozitiven rezultat. Vse študije, ki jim imamo narejene, tudi
                  eventualni kupci, ki so se v zadnjem letu pojavljali v Slovenskih železarnah, so
                  pravzaprav zelo hitro ugotovili, da je takšno združevanje smiselno. Tako, da smo
                  te poteze potegnili, stanje je dobro. In dobro se spomnim vprašanja, ki se je
                  pojavilo v Državnem zboru, ko smo oktobra govorili o slovenskih železarnah. Takrat
                  smo rekli, ali je to zadnji denar, ki ga dajemo v slovensko železarno? Tako kot
                  sedaj izgleda, mislim, da je v resnici zadnji denar. Če s tem ne saniramo
                  Slovenskih železarn, ne ujamemo konjekture, ki je sedaj na svetovnem trgu, potem
                  verjetno tudi svojega dela nismo pošteno opravili. Odgovor, ki ga takrat nisem bil
                  sposoben pravzaprav dati, ta odgovor je danes mnogo bolj gotov.</p>
               <p>Moram reči, da ne gre za nobeno nakazovanje sredstev bankam. Gre za revalorizacijo
                  glavnice, čisto normalno revalorizacijo glavnice in vse poteze, ki izhajajo iz te
                  revalorizacije glavnice. Sedaj, ali je to nakazovanje sredstev bankam ali ne, to
                  vsak sam lahko razmišlja. Je pa jasno, da ne gre za nobeno vnaprejšnje nakazovanje
                  sredstev iz proračuna, kjer bi potem banke vrtele ta denar in ga na nek način
                  oplajale. Gre za normalno plačevanje kreditov, kakršne pač poznamo tudi iz svojega
                  zasebnega življenja.</p>
               <p>Moram reči, da tudi 1. člen nima te vsebine, ki jo je predstavil gospod Jelinčič.
                  Do sedaj je bila ideja pač takšna, da je najprej pogodba, potem pa je izjava o
                  pridobitvi ISO standarda in sicer preden se nakaže denar. Mi smo obrnili vrstni
                  red, ker je bolj smiselno tako - in je treba najprej izjavo, šele na osnovi te
                  izjave se sklene pogodba in po pogodbi se potem dobi denar. V bistvu je 1. člen
                  tisti člen, ki zaostruje pogoje za pridobitev ISO standarda. Gospod Rejc je zelo
                  lepo rekel:  Slovenske železarne brez ISO standarda sploh ne morejo poslovati. Mi
                  imamo v okviru tega denarja, ki ga imenujemo investicijski denar, del denarja
                  namenjenega tudi za tisto opremo, ki je potrebna, da lahko takšne ISO standarde
                  Slovenske železarne dobijo.</p>
               <p>Samo še kratek komentar glede proste trgovine s Češko in Slovaško. Ko je nastajal
                  ta sporazum, smo se zelo resno posvetovali tudi s Slovenskimi železarnami. Vi
                  veste, da Slovenske železarne niso samo izvoznik jekla, ampak so tudi uvoznik
                  starega železa. In tisto, kar je zanimivo, je, da je učinek proste trgovine, vsaj
                  po naših informacijah, s Češko in Slovaško večji prav zaradi dejstva, da uvažamo
                  staro železo. Takrat, ko smo rekli, ali je to eden od razlogov, zakaj bi sklenili
                  splošni sporazum, bi bil pravzaprav odgovor tudi s Slovenskih železarn, da
                  Slovenske železarne niso tista ovira, da ne bi mogli takšne pogodbe skleniti.
                  Toliko. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Sejo nadaljujemo ob 14.00 uri.</p>
            </sp>
            <stage type="time">(Seja je bila prekinjena ob 13.08 uri in se je nadaljevala ob 14.13
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, pričenjamo nadaljevanje seje. Prosim, da najprej ugotovimo
                  prisotnost v dvorani. Še vedno ugotavljamo prisotnost. <stage>(40
                     prisotnih.)</stage> Ponovno prosim vodje poslanskih skupin in sekretarje, da
                  zagotovijo večjo prisotnost v dvorani.</p>
               <p>Prisotnost! Ugotavljam da je navzočih 48 poslank in poslancev; Zbor je sklepčen in
                  lahko odloča. Kdo še želi sodelovati v splošni razpravi? Gospod Jelinčič,
                  prosim.</p>
               <p>Hkrati pa vas prosim, da ne odhajate iz dvorane, ker bomo čez nekaj časa začeli
                  glasovati. Izvolite gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Na nekaj argumentov, ki sta jih imela gospod Rejc in pa gospod minister Tajnikar,
                  bi odgovoril. Gospod Rejc je rekel, kako Rotomatika bo oziroma je pridobival
                  certifikat ISO 9001, ker ima vgrajene oziroma, ker so določeni deli narejeni iz
                  polizdelkov, ki jih proizvaja AKRONI. To ne pomeni, da ima AKRONI ISO 9001.
                  Namreč, kadar se dela ta certifikat za določen proizvod, se gleda proizvod kot
                  celoto, ne pa po posameznih delih oziroma se ne daje certifikat za polizdelke, iz
                  katerih je ta zadeva narejena.</p>
               <p>Sedaj pa glede izvajanja, ki ga je imel gospod Tajnikar. Gospod Tajnikar se je
                  pohvalil, da imamo sedaj novo vodstvo Slovenskih železarn. Dejstvo je, da staro,
                  če je potrebno izbrati novo vodstvo, potem staro ni bilo dobro. Staro vodstvo je
                  šlo lepo v pokoj oziroma kamorkoli je že šlo - in nikomur nič. Vse tiste zgrešene
                  poteze, ki jih je to vodstvo imelo, bo požegnal slovenski narod in bo plačal.
                  Slovenski parlament bo pa to enostavno v neskončnost potrjeval in dovoljeval, da
                  se bodo tisti, ki ne bodo dovolj dobri, lepo umikali, odmikali - in nikomur nič,
                  nobenih sankcij ni.</p>
               <p>Gospod Tajnikar je rekel, da gre pri tem novem zakonu o spremembi zakona zgolj za
                  revalorizacijo glavnice. Jaz bi verjel, da gre za to, če bi imel ta zakon samo 2.
                  člen. V tem primeru, če gre zgolj za revalorizacijo glavnice, v tem primeru 1.
                  člen tega zakona ni potreben. Ko je rekel gospod Tajnikar, da 1. člen zgolj
                  zaostruje pridobivanje denarja, se jaz s tem nikakor ne bi strinjal. Prej sem že
                  pojasnil pot, po kateri je pridobivanje tega denarja bistveno lažje. Predvsem je
                  pa to pridobivanje oziroma pridobitje denarja za banke silno enostavno. Kajti ne
                  bo potrebno nobenih predhodnih obvez teh firm, da bodo v treh letih pridobile
                  certifikat ISO 9001, ampak bodo lepo dobile denar, imele denar, vrtele denar.
                  Takrat, ko bodo te firme pač podpisovale pogodbo, takrat bodo podpisovale tudi to
                  zavezo o pridobitvi certifikata in takrat bo šla stvar naprej.</p>
               <p>Mislim, da je to zelo enostavno rečeno, skratka ne zaostruje pridobivanje denarja,
                  ampak lajša pridobivanje denarja bankam, ki bodo tukaj zadaj. Dejstvo namreč je,
                  da vsi krediti in vse te zadeve gredo čez banke. Direktnega poslovanja pač nimamo
                  pri nas.</p>
               <p>In še uvoz starega železa ni vezan na prostotrgovinski sporazum. To samo v manjši
                  meri vpliva na te zadeve. Konec koncev, uvoz starega železa ni ne vem kako velika
                  boniteta. Boniteta je drugje in boniteta je tam, ko bomo mi dovolili oziroma smo
                  že dovolili Češki in Slovaški, da bosta glede na ta sporazum uvažali jeklo v
                  Slovenijo. In to je tisto, kjer smo v bistvu po eni strani odrezali sebi noge, po
                  drugi strani pa hočemo ne vem kaj prikazati, kako je bilo to dobro. Na ta način
                  pač ne gre. Po eni strani kopljemo jarke, po drugi strani jih zasipavamo. To me
                  spominja na tiste čase, ko so baje delali to v <q>"lagarjih"</q>. Zjutraj so kopali,
                  zvečer so zasipavali. - In tako nekako dela sedaj ta naša Vlada. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo sodelovati v razpravi? Gospod Verzolak, prosim.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. To je po eni strani res dilema sedaj, kako sanirati te železarne
                  ali ne. Sigurno, da se ne izplača pridelovanje surovega železa. To je absolutno; s
                  temi malimi kapacitetami nismo rentabilni, pač pa imamo nekaj dobrih železarn,
                  mislim predvsem Ravne in pa Štore, pa tudi Jesenice so se prestrukturirale in
                  izdelujejo izredno kvalitetna jekla, posebno Ravne hitrorezna jekla, pa tudi
                  Jesenice v zadnjem času izdelujejo izredno kvalitetno pločevino. Po drugi strani
                  pa gledam še iz varnostnega vidika, če naše železarne gredo v stečaj in jih
                  pokupijo tujci. Vemo, da dela železarna Ravne najboljše topovske cevi - in če jo
                  slučajno kupi srbski lobi <stage>(če je že to napeljevanje v to, da gre v stečaj
                     in jo kupi srbski lobi)</stage>, potem nam vzamejo tudi obrambno sposobnost
                  naše države. Tako, da menim, da v vsakem primeru, glede na to, da so se železarne
                  že prilagodile novim tržnim razmeram in da izdelujejo res visoko kvalitetna jekla,
                  kar je tudi pri uporabi električne energije pozitivno <stage>(kot vemo največ
                     električne energije, plus ostalo, uporabljajo recimo v plavžih)</stage>, bi
                  bilo dobro, da se ta veja gospodarstva obdrži in da je v lasti države Slovenije.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? Splošno razpravo zaključujem. Smo pri drugi obravnavi.
                  Imamo en amandma k 2. členu. Najprej pa dajem v razpravo 1. člen zakona. 1. člen
                  dajem na glasovanje. Ugotovimo prisotnost!</p>
               <p>Obrazložitev glasu, prosim. Glasujemo o 1. členu, gospod Jelinčič, h kateremu
                  nismo imeli vloženega nobenega amandmaja. Izvolite, obrazložitev glasu.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. No, jaz bom glasoval proti 1. členu. Dosti dolgo sem razlagal za kaj gre
                  pri stvari. Mislim, da je nesmiselno še enkrat ponavljati vse skupaj. Mislim pa,
                  da ta 1. člen v bistvu ni naravnan za to, da bi se zadeva sanirala, ampak samo na
                  to, da bi določene banke z vrtenjem pokrivale razne manjke, ki jih imajo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. 1. člen dajem na glasovanje. Ugotovimo prisotnost! <stage>(54
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da smo 1. člen sprejeli.</p>
               <p>K 2. členu imamo amandma odbora, ki se glasi <stage>(prosim, da pozorno poslušate,
                     ker je prišlo tu pri poročilu do pomote: 2. člen se spremeni tako, da se glasi:
                     <q>"3.a člen, za 3.a člen - znesek iz prvega odstavka 1. člena in zneski iz prvega
                     odstavka 3. člena tega zakona se vsako leto revalorizirajo z uporabo evropske
                     denarne enote ECU"</q>. V 2. členu; preje smo govorili o 3.a členu in zato je tu.
                     Želi kdo besedo o amandmaju k 2. členu? Ugotovimo sklepčnost! (56
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo sprejeli amandma. S tem smo 2. člen popolnoma spremenili in o
                  njem ni potrebno glasovati.</p>
               <p>Imamo še zadnji 3. člen. Želi kdo razpravo, besedo? <stage>(Ne.)</stage> In dajem
                  člen na glasovanje. Ugotovimo sklepčnost! Glasujemo o 3. členu zakona. <stage>(45
                     prisotnih.)</stage> Prosim, da ponovno ugotovimo prisotnost! <stage>(54
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo člen sprejeli.</p>
               <p>V razpravo dajem naslov zakona. Naslov zakona dajem na glasovanje. Ugotovimo
                  sklepčnost! <stage>(54 prisotnih.)</stage></p>
               <p>Kdo je za sprejem naslova zakona? <stage>(34 poslancev.)</stage> Je kdo proti?
                     <stage>(4 poslanci.)</stage></p>
               <p>Ugotavljam, da smo naslov zakona sprejeli.</p>
               <p>Zaključujem drugo obravnavo. Prehajamo na tretjo. Želi kdo vložiti amandma k 2.
                  členu, ki smo ga spremenili? <stage>(Ne.)</stage> In zato dajem zakon v celoti na
                  glasovanje. Obrazložitev glasu gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Jaz bom še enkrat povedal, da bom glasoval proti temu zakonu. Razlagal sem zakaj.
                  In konec koncev razumem partijsko disciplino tukajle v teh koncih in razumem tudi
                  tisto nerazumevanje tam na onem koncu, če ne bi vsaj tisti gospod, ki je govoril o
                  topovskih ceveh, vedel, da se delajo iz belgijskega jekla. No, ampak mislim, da s
                  sprejetjem tega zakona bomo Slovencem na hrbet natovorili še eno zelo zelo veliko
                  breme. In pri tem bremenu ne želim sodelovati, zato bom glasoval proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti glas? <stage>(Ne.)</stage> Dajem zakon v
                  celoti na glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da smo zakon sprejeli. In s tem zaključujem to točko dnevnega
                  reda.</p>
               <p>Prehajam na <title>10. TOČKO  DNEVNEGA REDA</title>
                  <stage>(ker ostale točke še niso pripravljene za obravnavo v Državnem
                     zboru)</stage>, to je <title>PREDLOG ZAKONA O SPREMEMBAH IN DOPOLNITVAH ZAKONA
                     O DRŽAVNEM TOŽILSTVU V PRVI OBRAVNAVI.</title>
               </p>
               <p>Predlog zakona je v obravnavo zboru predložil gospod poslanec Ivo Verzolak. Želi
                  gospod Verzolak besedo? Prosim.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. O tem sem že nekajkrat govoril. Rekel bi samo še čisto na kratko.
                  Cilj vsega tega oziroma mojega predloga za spremembo zakona o državnih tožilcih je
                  v tem, da bi s tem dosegli res popolnoma neodvisno tožilstvo in če se resnično
                  zavzemamo za demokratizacijo družbe, mislim, da je to smotrno. Kajti, poglejte:
                  Vlade se menjajo, se bodo menjavale. Ta Vlada slabi dve leti, če bo zdržala. Potem
                  kakšna vlada bo prišla? Verjetno druge barve. In iz preprostega razloga, da
                  preprečimo kakršnekoli špekulacije pri naslednjih vladah, sedanjih in naslednjih
                  vladah, da si podredi oziroma, da je državno tožilstvo pod krovom Vlade, mislim,
                  da je smotrno, da podprete ta predlog; s tem bi res dosegli, bi rekel neodvisnost
                  od kakršnekoli vlade. Mislim, ta zakon bi pač potem bil res v bistvu demokracije.
                  Samo toliko. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Ivu Verzolaku. Predlog zakona je obravnaval Odbor za notranjo
                  politiko in pravosodje kot matično delovno telo. Želi poročevalec besedo?
                     <stage>(Ne želi.)</stage> Želi besedo predstavnik Sekretariata? <stage>(Ne
                     želi.)</stage> Želi besedo predstavnik Vlade?</p>
               <p>Prosim, gospod državni sekretar Tratnik.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala za besedo. Spoštovani, vsi argumenti za in proti organizaciji državnega
                  tožilstva so bili že navedeni v obravnavi v Državnem zboru, ko se je prvič, drugič
                  in tretjič obravnaval zakon o državnem tožilstvu. Jaz bi mogoče dal samo še nekaj
                  informacij. Nikjer ne sledi, da je državno tožilstvo odvisno od Vlade. Edini, ki
                  lahko daje navodila v državno tožilski organizaciji je generalni državni tožilec -
                  in tega imenuje Državni zbor. Vlada nima nobene pravice, da daje navodila
                  tožilstvu in torej ne more nikakor usmerjati dela državnega tožilstva; v nobenem
                  primeru. Vlada res da imenuje državne tožilce, vse razen generalnega državnega
                  tožilca, vendar vse na predlog personalne komisije, kateri na čelu je generalni
                  državni tožilec. Vlada lahko predlog zavrne, vendar je zoper tako zavrnitev
                  upravni spor pri Vrhovnem sodišču. Tako  da kar se tiče odvisnosti državnega
                  tožilstva od Vlade, mislim, da je bilo že dovolj povedanega.</p>
               <p>Mogoče še dodatna informacija. Zakon o državnemu tožilstvu je predložen tudi Svetu
                  Evrope. Svet Evrope ugotavlja, da je najbolj demokratičen zakon, da take
                  organizacije nikjer v Evropi ni. Na zadnjem posvetu meddržavnih delegacij Nemčije
                  oziroma Bavarske in Slovenije je bilo posebej opozorjeno, da je šla najbrž
                  Slovenija preširoko v neodvisnosti državnega tožilstva in da mora biti državno
                  tožilstvo, ki je stranka v postopku in ne sodnik, tisti, ki bo deloval na načelu
                  zakonitosti, legalitete, seveda pa strokovno neodvisno. In ti razlogi mislim, da
                  so že v sprejetem zakonu konkretno uporabljeni in zato Vlada ne čuti potrebe, da
                  bi spreminjala kakršen koli zakon. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Boste dobili besedo gospod Verzolak, ko bo za to čas. Želijo besedo
                  predstavniki poslanskih skupin? Gospod Jelinčič, predstavnik Slovenske nacionalne
                  stranke. Gospod Verzolak, ali želite kot predstavnik poslanske skupine besedo?</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Jaz bi samo vprašal predlagatelja zakona.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, dovolite, zdaj je mnenje poslanskih skupin. Ne morete spraševati,
                  boste potem kot poslanec. Prosim, da predstavite mnenje.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Mnenje Slovenske nacionalne stranke je, da ta zakon ni dodelan in ni v skladu z
                  našo zakonodajo, kajti upam, da bo gospod predlagatelj lahko to pojasnil, kako je
                  s tem,  ali bo državno tožilstvo še stranka v postopku ali ne bo stranka v
                  postopku s tem, da predlaga prenos pristojnosti Vlade Republike Slovenije na
                  Državni zbor oziroma z ministra za pravosodje na generalnega državnega tožilca.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine? Odpiram splošno
                  razpravo. Gospod Verzolak ima besedo. Mnenje odbora ste dobili dne 10. februarja
                  1995. Izvolite gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala. Jaz bi samo vprašal gospoda državnega sekretarja kako mi lahko pojasni, da
                  je samo par dni po tistem, ko je bil sprejet ta zakon v Državnem zboru o državnih
                  tožilcih in ko so nekako prišli pod pristojnost Vlade, da je bila sredi sodnega
                  postopka umaknjena obtožba o mariborski aferi. To prosim.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želite odgovoriti na vprašanje, gospod Tratnik?</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa za besedo. Jaz lahko zagotovim v svojem imenu, v imenu Ministrstva za
                  pravosodje in v imenu Vlade, da nihče ni naročil Državnemu tožilstvu v Mariboru,
                  da odstopi od pregona. Če je to storil, je to storil kot neodvisen strokovni
                  organ. Ponavljam pa: edino navodilo, ki ga lahko oziroma, ki ga mora upoštevati,
                  tu gre za splošna navodila, daje lahko generalni državni tožilec. Mimo njega ne
                  more ničesar iti. Kolikor vem, pa tudi on takega navodila ni dal in je šlo samo za
                  strokovno odločitev pristojnega državnega tožilstva.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim. Prosil pa bi, da se držimo dnevnega reda.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Sedaj bi ponovil še enkrat vprašanje predlagatelju. Namreč, dejstvo je, da Ustava
                  Republike Slovenije izrecno ne opredeljuje položaja državnega tožilstva, vendar le
                  njegovo temeljno funkcijo. Določa pa, da zakonodajna oblast izvršuje Državni zbor,
                  sodno oblast sodišča, izvršilno oblast pa Vlada Republike Slovenije in pa šef
                  države Republike Slovenije.</p>
               <p>Glede na predlog predlagatelja, da naj bi prišlo do prenosa pristojnosti z Vlade
                  Republike Slovenije na Državni zbor Republike Slovenije oziroma z ministra za
                  pravosodje na generalnega državnega tožilca bi ga vprašal, ali bo tožilstvo še
                  stranka v postopku ali ne več? Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Marjan Podobnik.                                      </p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Čeprav je že splošna razprava, želim tudi v imenu celotne poslanske
                  skupine podpreti predlog zakona o spremembah in dopolnitvah zakona o državnem
                  tožilstvu.</p>
               <p>Kot veste je Slovenska ljudska stranka zelo odločno podpirala tako rešitev, kot je
                  tu predlagana, ko se je sprejemal zakon o državnem tožilstvu. Argumenti so bili
                  takrat in so danes povsem isti. Gre za vprašanje odnosa med Vlado in tožilci,
                  Vlado, ki predstavlja samo del slovenske politike oziroma neke opcije, Državni
                  zbor pa predstavlja vso raznolikost slovenskih političnih mnenj in edino
                  utemeljeno je, da je tudi na tem področju Državni zbor institucija, ki imenuje
                  državne tožilce na predlog Državnega tožilca Republike Slovenije.</p>
               <p>V zvezi s tem bi rad poudaril še nekaj, kar se pogosto napačno interpretira,
                  namreč, da so tudi izkušnje iz evropskih in drugih držav podobne kot v Sloveniji,
                  torej da imajo tak zakon o državnem tožilstvu, kot je sedaj veljavni slovenski
                  zakon. Zelo malo je takih primerov, osebno ne poznam prav nobenega, prav takega in
                  vem, da je bil pogosto omenjen tudi primer Združenih držav Amerike kot primer,
                  kjer je tožilstvo podrejeno izvršilni oblasti ne pa kongresu. Torej, ameriški
                  primer je morda značilen  zato, ker se da zelo dobro te posledice takega načina
                  prenesti tudi na naš primer. Oni imajo res podrejeno tožilstvo izvršilni oblasti,
                  vendar pa imajo tudi institut posebnega tožilca, ki ima pristojnosti v vseh
                  primerih, kjer gre za kolizijo interesov, za konflikt interesov, takrat, kadar je
                  moč pričakovati, da se bo zaradi interesov tistega, ki je pristojen nad
                  tožilstvom, neka stvar ustavila oziroma nekorektno izpeljevala. Mi tega instituta
                  nimamo. Torej v tem trenutku imamo mi na tem področju rešitev, ko Vlada določa,
                  imenuje tožilce in je nerealno pričakovati, da bi v primerih, ko bi tožilec moral
                  ukrepati proti Vladi ali posameznemu funkcionarju, to naredil, saj bi moral
                  ukrepati v bistvu proti samemu sebi oziroma proti svojemu nadrejenemu na nek
                  način.</p>
               <p>Zato mislim, da je ta rešitev povsem utemeljena. Rešitev, ki je tu predlagana, je
                  tudi podprta s strokovnimi argumenti številnih slovenskih tožilcev.</p>
               <p>Druga možnost bi dejansko bila, da bi uvedli institut posebnega tožilca za
                  primere, ko gre za konflikt interesov. Vendar tega predloga v tem Državnem zboru
                  ni bilo - tudi s strani Vlade do takega predloga nismo prišli -  zato ocenjujem in
                  sem prepričan, da bi bilo zelo pozitivno, če bi bil tak predlog sprejet; pozitivno
                  tudi za to, ker bi vsaj jasno vedeli, da ni pristojnost Vlade nad tožilci razlog,
                  da tožilstvo dela tako kot dela, da dela po oceni večine premalo intenzivno in
                  premalo učinkovito, ampak da gre za druge vzroke. Zato bi seveda pričakoval, da bo
                  takšen predlog podprla tudi Vlada oziroma, da bo predlagala drugačno rešitev, če
                  ocenjuje, da ta ni optimalna. Kajti vztrajanje na sedanjem predlogu pomeni
                  vztrajanje na sistemu, ki se je dokazal, da ni dovolj učinkovit, in da ga je nujno
                  potrebno spremeniti. Zato predlog tega zakona podpiram.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ivo Hvalica, prosim.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Tožilstvo ne more biti neodvisno, če ga imenuje Vlada, ki
                  je odvisna. Neodvisen je parlament! Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod podpredsedujoči, kolegice in kolegi! Upam, da se pri tem zakonu ne bo spet
                  začelo nekako tekmovanje med pozicijo in opozicijo, vendar, gospod Tratnik,
                  verjetno ste vi s svojim načinom razlage veliko pripomogli k temu, da bodo te
                  debate daljše. Rekli ste, da nobena država v Evropi nima takšnega načina, - kot ga
                  predlaga v spremembi zakona gospod Verzolak. To je prvo, kar ni res. Drugo pa,
                  moram vam povedati, da nobena evropska država nima takšne Vlade, kot jo ima
                  Slovenija, da nobena evropska država ni v takšnem položaju, razen novo
                  nastajajočih, da bi teklo lastninjene. Nobena evropska država nima tristransko
                  strankokracijo, ki bi ji vladala, in ki ima interes, da je javno tožilstvo pod
                  njeno neposredno oblastjo. Teh stvari ni in ta del parlamenta, ki se zavzema za
                  to, da bi se zakon menjal - v mislih je imel predlagatelj to, da bi se izognili
                  neprijetnim vplivom Vlade, eventualnemu vplivu Vlade na tožilstvo pri razsojanju
                  pri teh gospodarskih zadevah. Dokler bomo na takšen način zgolj sumničili Vlado,
                  bo to težko, vendar druge za enkrat opozicije nima. Poznamo poročilo agencije,
                  poznamo nepravilnosti, včeraj smo razpravljali dolgo in široko o nekaterih
                  stvareh, in če še tožilstvo ne bo tisto, v katerega bodo lahko Slovenke in
                  Slovenci zaupali, potem je težko verjetno - in zaupali ne bodo, dokler bo pod
                  ingerencijo Vlade - da bomo lahko izplavali iz tega večnega nezaupanja, ki je v
                  tem parlamentu karakteristično in ki na svoj način že celo Slovenijo iritira.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Nada Skuk ima besedo.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. Kolegice in kolegi! Verjetno se spominjate velike dileme oziroma
                  razprav, ki so se pojavile že ob sprejemanju zakona o tožilstvu. Že takrat, če se
                  spomnite, smo ga celo umikali <stage>(ali kako je že bilo)</stage> iz procedure,
                  ker sta se ravno ta dva koncepta oziroma ta dva mnenja kresala, ali naj bo tožilec
                  odvisen oziroma imenovan od Državnega zbora ali odvisen oziroma imenovan od Vlade.
                  Mislim, da bistveno za to, da je tožilec neodvisen, je to, da dela lahko
                  neodvisno, to se pravi, da mu je z zakonom zagotovljena neodvisnost, da mu je
                  zagotovljena prava vloga v postopku. In zavzemali smo se tudi, če se spomnite pri
                  kazenski zakonodaji in postopku, da je tožilec stranka v postopku, ne pa več tisti
                  poklicani od države, ki ščiti državo pred državljani. Tako, da težko zdržijo sedaj
                  ti argumenti predlagateljev zakona, da je tožilec odvisen od Vlade. Zavedati se
                  moramo, da je tožilec tisti, ki varuje oziroma pazi na to, da se tako izrazim, da
                  se zakoni izpolnjujejo in da se dela po črki zakona - torej, je poklican da
                  preganja kršitelje zakona - Vlada izvršuje zakon, Državni zbor pa sprejema zakon.
                  To so osnove delitve oblasti. Sedaj pa, če smo se odločili, da imenuje tožilca
                  Vlada, smo se pač odločili, da je po naši zakonodaji del izvršilne oblasti. In kot
                  sem rekla, za mene je neodvisen tožilec zaradi trajnega mandata in pa zaradi
                  postopkov, ki mu dovoljujejo, da neodvisno pelje postopek oziroma same procedure.
                  Ta predlog zakona me ni prepričal s svojimi argumenti in obrazlage, ki govorijo,
                  da bi s tem postal neodvisen, gotovo ne držijo.</p>
               <p>Seveda, kot sem pa že pri prejšnji točki, ko smo obravnavali način oziroma
                  postopek za sprejemanje tega zakona, pa tu še enkrat trdim, da tudi resnično - v
                  postopku, ko se že imenujejo oziroma po novem zakonu določajo tožilci - ni
                  sprejemljivo, da se sedaj postopek oziroma imenovanje spreminja. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali želi še kdo sodelovati v razpravi? Gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Sam sem že v razpravah
                  približno izpred enega leta v vseh treh branjih sprejemanja zakona o državnem
                  tožilstvu poskušal na tem mestu nastopati z argumenti, da bi državne tožilce
                  imenoval Državni zbor. Večinsko mnenje Državnega zbora je bilo drugačno. Zato je
                  razumljivo, da tudi danes podpiram predlog sprememb in dopolnitev zakona o
                  državnem tožilstvu, ki ga je v proceduro vložil gospod Verzolak.</p>
               <p>Rad bi pa na kratko komentiral en segment stališča Vlade, ki pravi takole:
                  <q>"Vezanost državnega tožilstva na Državni zbor bi pravzaprav pomenila element
                  skupščinskega sistema v tem segmentu organizacije oblasti, sistema, ki ga je nova
                  slovenska ustava opustila. Državni zbor namreč ni več najvišji organ oblasti, kot
                  je bil v sistemu enotnosti oblasti, temveč le najvišji organ zakonodajne oblasti,
                  tako kot so nosilci drugih oblasti najvišji organi znotraj svojih ustavnih
                  pristojnosti"</q>. Glede na to bi - po mnenju Vlade Republike Slovenije - imenovanje
                  državnih tožilcev v Državnem zboru Republike Slovenije pomenilo element poseganja
                  zakonodajne v izvršilno oblast in zato ni dopustno. Vsekakor je to stališče Vlade,
                  ko ocenjuje nov koncept delitve oblasti v slovenski državi, ki je parlamentarna
                  demokracija, po mojem mnenju zelo sporno. Seveda se tukaj kaže, pravzaprav jaz bi
                  rekel, da je predrzno to mnenje. Zelo jasno pove; Državni zbor namreč ni več
                  najvišji organ oblasti, kot je bil v sistemu enotnosti oblasti, temveč le najvišji
                  organ zakonodajne oblasti. Kateri so pa še sploh drugi organi zakonodajne oblasti
                  kot Državni zbor?</p>
               <p>In drugič, če bi bili konsekventni, potem postavljam vprašanje Vladi in sprašujem:
                  ker Državni zbor imenuje in voli sodnike, ali ni to poseg v pravosodno, torej, to
                  ni dopustno; ker Državni zbor voli Vlado, predsednika Vlade in ministre, to pa je
                  poseg v izvršilno oblast - torej ni dopustno. To stališče Vlade ni konsistentno,
                  predvsem pa, po mojem mnenju, zelo ozko interpretira temeljne določbe ustave, ki
                  definira sistem oblasti v Sloveniji. Seveda, tukaj je tudi jasno, da nikoli ne
                  moremo prepričati predlagatelja, torej Vlado, da to, da bi državne tožilce
                  imenoval Državni zbor, ne bi bil poseg v to vejo oblasti, kot pravi Vlada. Zato me
                  resnično zanima, kako Vlada komentira dejstvo, da sodnike imenuje pravtako Državni
                  zbor. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. Znano je, da državni tožilec ne ustvarja nobene pravne norme in o
                  konkretnih zadevah ne razsoja,  ampak izvršuje zakon v vsakem konkretnem primeru;
                  to se pravi, sodi v sfero izvršilne oblasti. Izvršilna oblast je v svoji sestavi
                  precej heterogena, državno tožilstvo pa organizacijsko in funkcionalno ni direktno
                  primerljivo s posameznimi ministrstvi, vendar pa nikakor ne more delovati mimo
                  izvršilne oblasti. V okviru te izvršilne oblasti pa ima državno tožilstvo brez
                  dvoma lastnosti samostojnega organa. Glede na predlog predlagatelja bi ga potem
                  jaz še enkrat poprosil, ker mi pač prej ni znal odgovoriti na zadeve, če on sodi,
                  da bi v tem primeru državno tožilstvo še vedno obdržalo lastnosti samostojnega
                  organa in če tako misli oziroma, ker vem da tako misli, kako bi lahko to
                  utemeljil? Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Verzolak bo odgovoril na vprašanje gospodu Jelinčiču.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Glede na to razpravo predvidevam, da, na žalost, ne bo šel moj predlog čez prvo
                  obravnavo, ne bo videl druge obravnave, zato gospodu Jelinčiču direktno ne bom
                  odgovoril; seveda, če bo pa šel, mu bom pa strokovno odgovoril. Razen tega pa
                  razumem njegovo skrb, kajti glede na njegovo število kazenskih postopkov in če bi
                  bili javni tožilci res neodvisni, bi lahko bil še kaznovan. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jaz bi prosil, da se držimo dnevnega reda. Želi še kdo besedo? Razpravo
                  zaključujem. Repliko ima gospod Jelinčič. Prosil pa bi, da ne gremo z dnevnega
                  reda na druge dejavnosti.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa, gospod  Verzolak. Moram reči, da ste me skoraj prepričali, da bi
                  glasoval za zakon. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Splošno razpravo zaključujem. Dobili smo mnenje odbora, ki predlaga:
                  <q>"Predlog zakona o spremembah in dopolnitvah zakona o državnem tožilstvu se ne
                  sprejme."</q> Takšen sklep dajem na glasovanje. Ugotovimo prisotnost. Lepo prosim, da
                  vsi zasedete svoja mesta in potrdite prisotnost v dvorani. Obrazložitev glasu
                  gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik. V razpravi sem na Vlado dal povsem nedvoumno
                  vprašanje in sem pričakoval, da boste vendarle pozvali, da na to vprašanje tudi
                  odgovori. Sicer pa sam ne bom podprl predlaganega sklepa matičnega delovnega
                  telesa. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo prisotnost. Smo pri obrazložitvi glasu, gospod Podobnik.
                  Vlada, če bi želela, bi lahko odgovorila, seveda je pa ne moremo prisiliti. Gospod
                  Ivo Hvalica.  </p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Glasoval bom proti predlogu sklepa matičnega odbora, ker bom s tem podprl
                  prisojnost Državnega zbora. V nasprotnem primeru bi jemal temu spoštovanemu zboru
                  pristojnosti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti glas? <stage>(Ne.)</stage> Zato ugotovimo
                  prisotnost, prosim. Glasujemo o sklepu, da se zakon ne sprejme. Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je sklep sprejet in s tem zakon ni več v proceduri.</p>
               <p>Zaključujem to točko dnevnega reda.</p>
               <p>Ker nimamo pripravljene 2. točke dnevnega reda,  prehajamo naprej na <title>13.
                     TOČKO DNEVNEGA REDA - PREDLOG ZAKONA O ODPISU TERJATEV IZ NASLOVA ZAMUDNIH
                     OBRESTI</title>.</p>
               <p>Zakon imamo v tretji obravnavi. Za tretjo obravnavo ga je pripravila in Državnemu
                  zboru predložila Vlada Republike Slovenije. Želi besedo predstavnik Vlade?
                     <stage>(Ne želi.)</stage> Kolegice in kolegi, prosim za malo več miru v
                  dvorani.</p>
               <p>Predlog zakona je obravnaval Odbor za finance in kreditno-monetarno politiko kot
                  matično delovno telo. Želi poročevalec odbora besedo? <stage>(Ne želi.)</stage>
                  Želi besedo predstavnik sekretariata? <stage>(Ne želi.)</stage> Želijo besedo
                  predstavniki poslanskih skupin? <stage>(Ne želijo.)</stage> Besedo dajem poslankam
                  in poslancem. <stage>(Ne želi nihče besede.)</stage></p>
               <p>Prehajamo na glasovanje o amandmajih. Izvolite gospa Nada Skuk. Kolegice in
                  kolegi, prosim za malo več pozornosti. Prosim tudi za mir v dvorani.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Spoštovane kolegice in kolegi in ostali prisotni! Rada bi
                  opozorila na ta zakon, in sicer zakon o odpisu terjatev iz naslova zamudnih
                  obresti. Kot veste se ta procedura oziroma sprejemanje tega zakona vleče že kar
                  nekaj let, da se tako izrazim. Rada bi opozorila na amandmaje Vlade, in sicer na
                  amandma k 1. členu in k 10. členu. Kot se spomnite je Vlada v drugi obravnavi
                  trdila, da so se uskladili z Obrtno zbornico glede tega zakona, kar pa ni bilo
                  res, zato sem v sodelovanju z Obrtno zbornico vložila amandmaje in nekaj
                  poslancev, ki so dopolnili ta predlog zakona. In sicer naj bi se odpis obresti in
                  odlog plačil nanašal na vse obrtnike za čas moratorija od 18.8.1992 do 30.9.1992.
                  To pa bi dodatno obrazložila tako, ker ko se razpravlja o teh zadevah in o
                  finančnih problemih in o tem, da bi se kar nekaj odpisovalo obrtnikom, bi zopet
                  rada opozorila, da gre tu le za zamudne obresti in le za kratek čas in to na
                  podlagi dokumentacije, ki jo je potrebno predložiti kot dokaz. Ni res, da je to
                  kar neki ukrep, ki bi kar pavšalno nekaj odpisoval. In pa tudi pod 10. členom smo
                  sprejeli v drugi obravnavi amandma<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, prosil bi, da če se pogovarjate, da se malo tiše zaradi
                  govornice. Izvolite naprej.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p><gap n="..."/>in sicer, da naj bi odpis šel na breme proračuna, ne pa na breme Zavoda za
                  pokojninsko in invalidsko zavarovanje.</p>
               <p>To utemeljujem s tem, da je pač napaka nastala zaradi napačnih obračunavanj in
                  zaradi predolgih ogovarjanj o ureditvi tega vprašanja, tako da niso krivi ne
                  obrtniki, ne ostali zavodi, ampak je bila dejansko krivda na teh pristojnih
                  organih, ki bi morali to urediti. Tako, da bi s sprejemom teh amandmajev dejansko
                  precej zmanjšali pomen in sploh vpliv tega zakona na sanacijo gospodarstva, kar
                  obrt tudi je. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Zato prehajamo na glasovanje.
                  Najprej imamo amandma Vlade k 1. členu, ki je bil v drugi obravnavi spremenjen:
                  <q>"Črta se drugi odstavek"</q>. Odbor amandma podpira. Dajem amandma Vlade, ki ga odbor
                  podpira, na glasovanje. Gospod Peršak ima obrazložitev glasu.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moram povedati pošteno, poslanke in poslanci, da bom tudi sam glasoval proti temu
                  amandmaju. Moram povedati zakaj. - Mi smo danes preskočili. - Če bi obravnavali po
                  vrsti - tri zakone, s katerimi bi precejšnja sredstva <stage>(in ne mislim, da po
                     nepotrebnem ali pa da bi to storili napačno)</stage> v celoti dodeli, da tako
                  rečem, velikim podjetjem, ki so pač v preteklosti na tak ali drugačen način
                  pridelali velike izgube. Tu gre najbrž za relativno majhna sredstva v primerjavi s
                  tistimi sredstvi. Gre za pa za zasebnike, za male podjetnike in obrtnike. Mislim,
                  da je treba imeti preprosto enak odnos do vseh. Ni mogoče iz nekih, bom rekel,
                  zgodovinskih ali kakršnihkoli razlogov delati selekcije še zlasti, ker je prišlo
                  do teh stvari deloma tudi po krivdi države, zaradi napak, ki so bile narejene itd.
                  Zato ne morem glasovati za tak amandma, kakor tudi ne kasneje za amandma k 10.
                  členu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Zato dajem amandma k 1. členu
                  na glasovanje. Predlagatelj je Vlada; odbor ga podpira. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je amandma sprejet.</p>
               <p>Imamo še amandma k 10. členu. Predlagatelj je Vlada, odbor ga ne podpira.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem zakon v celoti. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo zakon sprejeli.</p>
               <p>In s tem zaključujem tudi to točko dnevnega reda.</p>
               <p>Prehajamo na <title>14. TOČKO DNEVNEGA REDA</title>, to je <title>PREDLOG ZAKONA O
                     POSLOVNEM REGISTRU SLOVENIJE</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? Izvolite. Gospod Banovec, direktor Zavoda Republike
                  Slovenije za statistiko.</p>
            </sp>
            <sp who="SDZ1:BanovecTomaž">
               <speaker>TOMAŽ BANOVEC:</speaker>
               <p>Gospe in gospodje, bom čisto kratek, ker je zakon praktično prešel vsa delovna
                  telesa in mislim, da se v imenu predlagatelja strinjamo tudi s predlogom matičnega
                  odbora. Vendar smo danes dobili tudi predlog amandmajev Gospodarske zbornice in bi
                  tiste tri, čeprav ni skladno s poslovnikom, tiste tri zadeve, ki jih predlagajo,
                  vseeno obrazložil, ker mislim, da je mogoče to potrebno razložiti. Prvič
                  predlagajo, da se v členu 8 doda <q>"in poslovni subjekti"</q>. Mi ocenjujemo, da to ni
                  potrebno predvsem zaradi tega, ker gre za iniciativni register in se to
                  razume.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jaz se opravičujem. Mi ne bomo glasovali o nobenem amandmaju, ker noben amandma ni
                  bil vložen skladno s poslovnikom in bi prosil, da se tega tudi vi držite.</p>
            </sp>
            <sp who="SDZ1:BanovecTomaž">
               <speaker>TOMAŽ BANOVEC:</speaker>
               <p>Potem je pa v redu, potem ne bi več komentiral, bi samo predlagal, da razpravljate
                  in sprejmete. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Moram vas obvestiti, da amandma, ki je bil vložen, ni bil vložen k
                  členu, ki je bil v drugi obravnavi spremenjen, to je k 23. členu,  in zato o njem
                  ne moremo glasovati.</p>
               <p>Želi besedo predstavnik sekretariata? <stage>(Ne želi.)</stage> Želijo besedo
                  predstavniki poslanskih skupin, poslanke in poslanci? <stage>(Ne.)</stage> Zato
                  dajem predlog zakona o poslovnem registru Slovenije na glasovanje. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo zakon sprejeli.</p>
               <p>S tem zaključujem 14. točko.</p>
               <p>Nadaljujemo z naslednjo točko, zadnjo izmed tretjih obravnav po vrstnem redu, to
                  je <title>14.A TOČKA - PREDLOG ZAKONA O IGRAH NA SREČO</title>.</p>
               <p>Imamo samo še glasovanje; obrazložitve so že bile. Najprej bomo <title>GLASOVALI O
                     USKLADITVENEM AMANDMAJU</title>.</p>
               <p>Proceduralno, prosim. Prosil bi za mir v dvorani.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Zanima me, zakaj ob razpravi o dnevnem redu ni bilo
                  povedano, da bo ta točka pod 14.a. Povedano je bilo? Sigurno je bilo povedano?
                  Potem se opravičujem, če je tako.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Lahko pa imate proceduralni predlog, ker ste rekli.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Ne, proceduralnega predloga ne bom imel, bom pa imel nekaj drugega, samo se moram
                  prej vrniti po inspiracijo v svojo klop. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kolegice in kolegi, mi gremo po dnevnem redu tako, da najprej
                  obravnavamo hitre postopke, nato tretje obravnave. In sprejeli smo v petek, da
                  bomo zakon prenesli na to sejo in to je zadnja izmed tretjih obravnav.
                  Obrazložitve glasu in razprave smo že končali. Še enkrat? Prosim, da imate
                  proceduralni predlog. Upam, da ste dobili toliko inspiracije. Izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Res sem dobil inspiracijo. Namreč, ne vidim predstavnikov Vlade ob
                  glasovanju o tako važnem zakonu. Torej, ne vidim predstavnikov Vlade tukaj in se
                  mi zdi zelo čudno. Enkrat, namreč jih ni, drugič gredo v Ameriko, seveda med tem
                  časom se vse skupaj zavleče, sedaj pa na vem ali so danes v Ameriki ali so kje
                  drugje, torej jih ne vidim. Jaz bi želel, da bi ob glasovanju ob tem zakonu bil tu
                  prisoten minister za finance. Ne vem sedaj, kdo mi lahko na to odgovori glede na
                  to, da ne vidim nobenega predstavnika Vlade.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Lahko vam jaz odgovorim, gospod Ivo Hvalica. Predstavniki Vlade sedaj
                  niti ne bi dobili besede, zato ker glasujemo. In oni ne glasujejo, zato tudi ne
                  morejo obrazložiti zakona. Seveda bi pa bilo dobro, da so tukaj, vendar jih v to
                  ne moremo prisiliti.</p>
               <p>Najprej bomo glasovali o uskladitvenem amandmaju. Dajem uskladitveni amandma na
                  glasovanje. Proceduralno gospod Rejc. In prosim, da so to proceduralni predlogi,
                  da bomo o njih glasovali.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Predlagam v imenu naše poslanske
                  skupine 20 minut odmora.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Odrejam 20 minut odmora do 15.30 minut. In prosim vse, da ste ob 15.30 minut v
                  dvorani, ker imamo še veliko točk dnevnega reda.</p>
            </sp>
            <stage type="time">(Seja je bila prekinjena ob 15.08 uri in se je nadaljevala ob 15.37
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ugotovimo prisotnost! Kolegice in kolegi, ki so v avli prosim, da vstopijo v
                  dvorano Državnega zbora. Še vedno ugotavljamo prisotnost v dvorani! <stage>(51
                     prisotnih.)</stage> Želi predstavnik poslanske skupine besedo po odmoru? Gospod
                  Izidor Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Poslanci SKD smo se posvetovali v
                  zvezi s to točko dnevnega reda in vztrajamo pri tem, da se sestane matično delovno
                  telo, Odbor za finance in kreditno-monetarno politiko in predlaga amandma, ki je v
                  skladu z EPA 196 s predlogom Vlade za tretjo obravnavo k 52. členu. To je amandma,
                  ki izključuje lastninsko preoblikovanje iz tega zakona. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Rejcu. Gospod Izidor Rejc, mi imamo amandma Vlade, o katerem
                  moramo glasovati. Mi smo vso proceduro pripravili do tega, da ste o tem amandmaju
                  povedali mnenje, razpravljali, obrazložili glas. Če amandma, o katerem bomo
                  glasovali, ne bo sprejet, se bo sestalo matično delovno telo in predlagalo nov
                  amandma. Dajem uskladitveni amandma na glasovanje. Mislim, da sem bil s proceduro
                  dovolj jasen. Če amandma ne bo sprejet, se bo sestalo matično delovno telo in
                  pripravilo nov uskladitveni amandma; sedaj ga je predlagala Vlada in o tem
                  glasujemo. Ugotovimo sklepčnost! <stage>(36 prisotnih.)</stage> Prosim, da ponovno
                  ugotovimo prisotnost v dvorani! <stage>(35 prisotnih.)</stage></p>
               <p>Ker zbor ni sklepčen, predlagam - da ne bi ponavljali glasovanja, ker pričakujem
                  iste rezultate - da to točko preskočimo in da nadaljujemo z ostalimi točkami
                  dnevnega reda. Dajem takšen predlog na glasovanje.</p>
               <p>Kolegice in kolegi, imam možnost da po 65. členu poslovnika dam to na glasovanje;
                  boste pa glasovali proti, če želite. Predlagam, da prekinemo s to točko. Gospod
                  Jelinčič, obstrukcija je. Predlagam, da preskočimo to točko, ker imamo še druge
                  točke. Ne vrti se vse okrog iger na srečo. Proceduralno? Kako naj vam dam
                  proceduralno, če Državni zbor ni sklepčen?</p>
               <p>Kolegice in kolegi! Najprej glasujemo o proceduralnem sklepu, ki sem ga dal v
                  skladu s 65. členu poslovnika, da prekinemo to točko dnevnega reda in gremo naprej
                  na točke, ki jih imamo pripravljene. Ugotovimo sklepčnost! <stage>(40
                     prisotnih.)</stage> Kolegice in kolegi, glasujemo o proceduralnem sklepu, ki
                  sem ga dal jaz. Ne glasujemo več o igrah na srečo. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(39
                     poslancev.)</stage></p>
               <p>Ugotavljam, da predlog ni sprejet in odrejam pol ure odmora.</p>
            </sp>
            <stage type="time">(Seja je bila prekinjena ob 15.42 uri in se je nadaljevala ob 16.27
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, pričenjam nadaljevanje seje <stage>(po ne vem katerem
                     odmoru)</stage> in prosim, da ugotovimo prisotnost! Ugotavljamo prisotnost v
                  dvorani! Ugotavljamo prisotnost v dvorani! <stage>(48 prisotnih.)</stage>
                  Ugotavljam, da je Državni zbor sklepčen in lahko nadaljuje.</p>
               <p>Smo pri uskladitvenem amandmaju pred glasovanjem o zakonu o igrah na srečo v
                  celoti. Dajem amandma na glasovanje. Proceduralno gospod Černelič. Ste pritisnili
                  po pomoti prisotnost? Ponavadi je to drugače. Prosim, da ponovno ugotovimo
                  prisotnost! <stage>(34 prisotnih.)</stage> Prosim, da še enkrat ugotovimo
                  prisotnost! <stage>(36 prisotnih.)</stage> Še zadnjič danes ugotavljamo
                  prisotnost! Gospod Poljšak, ne moram vam dati proceduralno, ker vas formalno v
                  dvorani ni. Ugotavljamo prisotnost! <stage>(37 prisotnih.)</stage> Kolegice in
                  kolegi, s tem danes zaključujemo delo.</p>
               <p>Sejo nadaljujemo jutri ob 10.00 uri.</p>
            </sp>
            <stage type="time">(SEJA JE BILA PREKINJENA 20. FEBRUARJA 1995 OB 16.29 URI IN</stage>
         </div>
      </body>
   </text>
</TEI>