<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-36-1995-12-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">00E93AFF49FBEC31C1257832004838F8</idno>
               <idno type="URI">00E93AFF49FBEC31C1257832004838F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-36-1995-12-12.DZ" n="36">
               <name>Redna</name>
               <date when="1995-12-12"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-36-1995-12-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 12. DECEMBRA 1995 OB 10.08 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Pričenjam nadaljevanje 36. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Janez Podobnik, Tone Peršak za dve uri, mag. Franc Avberšek,
                  Andrej Lenarčič, dr. Bojan Korošec, ki je tukaj, Ignac Polajnar za dopoldanski del
                  seje in Lojze Peterle. Ostale pa prosim, da ugotovimo prisotnost v dvorani.
                  Ugotovimo sklepčnost! <stage>(72 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Današnje nadaljevanje 36. seje Državnega zbora Republike Slovenije bomo pričeli z
                  obravnavo prekinjene <title>7.A TOČKE DNEVNEGA REDA - PREDLOG ZAKONA O SPREMEMBAH
                     IN DOPOLNITVAH ZAKONA O DRUŽINSKIH PREJEMKIH</title>, zatem bomo prešli na
                  obravnavo prekinjene</p>
               <p>19. točke - predlog zakona o spremembah in dopolnitvah zakona o pokojninskem in
                  invalidskem zavarovanju ter po dnevnem redu dalje.</p>
               <p>Prejeli ste pregled amandmajev k tretji obravnavi k predlogu zakona o spremembah
                  in dopolnitvah zakona o družinskem prejemku, ki ga sprejemamo po hitrem postopku.
                  Prosim, da si pregled pripravite na klopi. Imamo amandma k 5. členu. Predlagatelj
                  je gospa Irena Oman. Vlada ga podpira. Mnenja matičnega delovnega telesa nimamo.
                  Želi kdo besedo o amandmaju k 5. členu? Gospa Skukova. Izvolite.</p>
               <p>Na glasovanje dajem amandma k 5. členu. Predlagatelj gospa Irena Oman. Vlada
                  podpira. Mnenja odbora nimamo. Ugotovimo sklepčnost! <stage>(71
                     prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Prehajamo k 6. členu. Imamo amandma. Predlagatelj poslanska skupina Liberalne
                  demokracije Slovenije. Vlada podpira. Mnenja odbora ni. Želi kdo besedo? Ugotovimo
                  sklepčnost! <stage>(72 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Smo na strani dva pregleda. Imamo amandma k 8. členu. Predlagatelj gospa Irena
                  Oman. Vlada podpira. Mnenja odbora ni.</p>
               <p>Gospod Kociper. Izvolite.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Se oproščam, gospod predsedujoči. Razumel sem, da glasujemo o drugem amandmaju.
                  Prosim, da glasovanje o tem amandmaju LDS ponovimo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Dajem proceduralni predlog gospoda Kocipra, da se glasovanje k 6. členu
                  ponovi.</p>
               <p>Glasujemo o proceduralnem sklepu, da se glasovanje ponovi. Ugotovimo sklepčnost!
                     <stage>(61 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je predlog sprejet.</p>
               <p>Na glasovanje dajem amandma<gap n="..."/> Obrazložitev glasu? Izvolite, gospod Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala. Gospod podpredsednik, kolegice poslanke, kolegi poslanci! Lepo pozdravljeni
                  še enkrat. Se oproščam, da ponavljamo glasovanje, ampak resnično sem gledal
                  amandmaje, ki imajo podporo Vlade, ampak druge, tukaj je res podpore Vlade, je pa
                  ta podpora, žal, v tisti smeri, v nasprotni smeri, kot je izglasoval parlament v
                  drugi obravnavi. Gre za to, da s tem, kar predlaga Liberalna demokracija
                  Slovenije, ponovno uvajamo namreč tisto, kar je v nasprotju z 31. členom tega
                  istega zakona in bi želel, da ostane taka dikcija, ki je bila izglasovana v drugi
                  obravnavi, ko smo zelo jasno zapisali, da otroški dodatek ne pripada zgolj tistim
                  otrokom, ki jih prispeva v celoti za oskrbo za bivanje v zavodu ali za
                  usposabljanje v zavodu in izobraževanje državni proračun oziroma proračun lokalne
                  skupnosti. To sem želel opozoriti v obrazložitvi glasu, ker smo pač zelo hitro
                  začeli uspešno in bi na tak način ponovno izglasovali krivico, da tisti, ki pač
                  imajo nekega donatorja, neko dobrodelno ustanovo ali posameznika, da jim prispeva
                  zaradi pač seveda prekratkega družinskega proračuna za to bivanje v zavodu, da jih
                  s tem prikrajšamo za otroški dodatek, to pa seveda ni v skladu z resolucijo o
                  družinski politiki, kljub temu, da je minilo od obravnave tega zakona v drugi
                  fazi, ko je bilo vzdušje v podporo družinski politiki in družinam. Jaz upam, da
                  sedaj ne bomo na to pozabili, toliko bolj, ker smo pred družinskimi prazniki, ki
                  se hitro bližajo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPER:</speaker>
               <p>Hvala lepa. Na glasovanje dajem amandma k 6. členu. Predlagatelj je poslanska
                  skupina Liberalne demokracije Slovenije. Vlada podpira. Mnenja odbora nimamo.
                  Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je amandma sprejet.</p>
               <p>Smo pri 8. členu. Imamo amandma gospe Irene Oman. Vlada ga podpira. Želi kdo
                  besedo? Gospod Zagožen, izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani podpredsednik, spoštovani zbor! Poslanska skupina želi četrt ure odmora
                  pred glasovanjem o tem amandmaju. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Odrejam odmor. Sejo nadaljujemo 10.45. Prosim, da ste točno v
                  dvorani.</p>
            </sp>
            <stage type="time">(Seja je bila prekinjena ob 10.16 uri in se je nadaljevala ob 10.38
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ugotovimo sklepčnost! <stage>(58 prisotnih.)</stage></p>
               <p>Ugotavljam, da je zbor sklepčen.</p>
               <p>Želi besedo predstavnik Slovenske ljudske stranke po odmoru? <stage>(Ne
                     želi.)</stage> Gospod Zagožen. Izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Opravičujemo se za to zamudo zaradi neke nejasnosti, ki smo jo
                  morali razčistiti, vendar ni nič spornega, tako da predlagamo glasovanje.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo o amandmaju k 8. členu? <stage>(Nihče.)</stage>
                  Zato prihajamo na odločanje.</p>
               <p>Glasujemo o amandmaju, ki ga predlaga gospa Irena Oman. Vlada podpira. Matično
                  delovno telo ni podalo mnenja. To je amandma k 8. členu. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Smo pri 9. členu. Amandma k 9. členu predlaga poslanska skupina Liberalne
                  demokracije Slovenije. Vlada ga ne podpira. Mnenja delovnega telesa nimamo. Želi
                  kdo besedo? <stage>(Ne.)</stage> Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma k 9. členu ni sprejet.</p>
               <p>Imamo amandma na amandma Vlade k 13. členu, ki ga predlaga poslanska skupina
                  Slovenskih krščanskih demokratov. Vlada Republike Slovenije ne podpira. In amandma
                  k 13. členu, ki ga predlaga Vlada Republike Slovenije. Imamo tri amandmaje na
                  amandma Vlade. Prvega predlaga poslanska skupina Slovenskih krščanskih demokratov
                  in ga imate v pregledu pod točko a). Pod točko b) imate prav tako amandma iste
                  poslanske skupine. Vlada ga ne podpira. In pod točko c) imate amandma, ki ga pa ni
                  v pregledu in ga predlaga poslanska skupina Slovenskih krščanskih demokratov.</p>
               <p>Amandma na amandma Vlade k 13. členu. V prvem odstavku 13. člena se besedilo <q>"do
                  30.4.1999"</q> nadomesti z besedilom <q>"do 31.12.1998"</q>. Želi kdo o teh treh amandmajih
                  na amandma in amandmaju Vlade k 13. členu besedo? <stage>(Ne.)</stage></p>
               <p>Najprej dajem na glasovanje amandma na aman<gap n="..."/> Predstavnice Vlade, prosim. Gospa
                  ministrica.</p>
            </sp>
            <sp who="SDZ1:KlinarRina">
               <speaker>RINA KLINAR:</speaker>
               <p>Hvala lepa gospod podpredsednik, cenjene poslanke in poslanci! Upoštevajoč
                  dosedanjo razpravo, amandmaje, ki jih je posredovala Vlada, Vlada predlaga, da ne
                  podprete amandmajev 5.a in pa 5.b, ker Vlada predlaga k 13. členu svoj amandma, ki
                  je na strani tri zapisan pod točko šest. Namreč razlog, zakaj Vlada ponovno
                  predlaga tak amandma, je dejansko v tem, da je v fazi usklajevanja državnega
                  proračuna, upoštevajoč predvsem možen obseg javne porabe, predvsem pa pripombe, da
                  je potrebno le tega še zmanjšati, bi bilo možno zagotoviti le dodatnih 6 milijard
                  tolarjev, ne pa dodatnih oziroma vseh skupaj 31 milijard tolarjev, kolikor naj bi
                  znašala vrednost univerzalnega otroškega dodatka v letu 1996. Zato Vlada predlaga,
                  da seveda podprete njen amandma, ki v bistvu upošteva tako dosedanje razprave
                  glede proračuna in tudi razprave v Državnem zboru, od tega niso odstopale. Poleg
                  tega pa upošteva tudi nekatere nujne korekcije z vidika dohodkovnih razredov, več
                  kot še enkrat razširja krog upravičencev in upošteva tudi nov dodatek za nego in
                  pomoč hudo bolnim ter telesno in duševno prizadetim osebam. Če seveda tak amandma
                  Vlade ne bi bil sprejet, bi to pomenilo, da bi bilo potrebno celotni obseg javne
                  porabe povečati za dodatnih 10 milijard tolarjev. Glede na jasne zahteve, da je že
                  opredeljeni obsega javne porabe v višini 570 milijard tolarjev potrebno še dodatno
                  znižati zato, da bi seveda olajšali tudi gospodarstvu poslovanje, menim, da ni
                  razloga, da ne bi podprli tega amandmaja Vlade, ki dejansko tudi upošteva postopen
                  prehod do univerzalnega otroškega dodatka. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa ministrica. Gospod Kociper, izvolite.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Žal mi je, da je vzdušje, ki je bilo naklonjeno družinski politiki in
                  ukrepom v podporo družinam s tem otroškim dodatkom in s temi popravki, ki jih
                  sedaj pač delamo, tudi popustilo iz druge obravnave. Takrat smo namreč poskrbeli
                  za to, da ni diskriminacije, ki se je zgodila v prejšnjem oziroma še dveh
                  glasovanjih nazaj, tako da sedaj v tretji obravnavi žal ugotavljam, da ta državni
                  zbor pozablja na svojo obvezo iz resolucije, da omogoča oziroma z zakonom daje
                  pravico do univerzalnega otroškega dodatka vsem. In sedaj tu smo že eno hudo
                  napako storili, upam, da tukaj ne bomo še druge. V takratnem naklonjenem vzdušju
                  družinam in otrokom smo seveda izglasovali v prvi fazi to, da se otroški dodatek,
                  tako, kot ga sedaj predlagamo oziroma kot ga Vlada predlaga tudi začne dodeljevati
                  s 1.1. in se ne prikrajša otrok za cele štiri mesece, čeprav smo jih že
                  prikrajšali, ne samo na obljubo, ampak na sprejeti zakon že z višino, in to kar
                  precej. Nekatere smo pa celo izločili, ampak seveda bolj sporno je tisto, kar smo
                  naredili s tem znižanjem univerzalnega otroškega dodatka in ne bi si smeli
                  privoščiti, da bi sedaj prikrajšali še vse te otroke za štiri mesece prejemanja
                  takega simbolnega, če sploh še lahko rečemo univerzalnega otroškega dodatka.</p>
               <p>Torej, v prvem amandmaju predlagamo oziroma v drugem, govorim o tem sedaj, da se s
                  1.1. začne dodeljevati, tehnično to ni možno, ampak potem je dodatni amandma, ki
                  to ureja, da se to vendarle izpelje z plačilom za nazaj po 1.5. To je dodatni
                  amandma v nadaljevanju in da se potem tudi v skladu s tem to obdobje tega prehoda
                  na univerzalni otroški dodatek tudi zaključi s 1.1. leta 1999. To je ta
                  amandma.</p>
               <p>Predlagamo še tudi amandma, da se 130% povprečne plače kot zgornji cenzus, vstopni
                  cenzus za tak univerzalni otroški dodatek ponovno uveljavi, in ne tako kot Vlada
                  sedaj predlaga 110, kajti ni opravičilo, vsaj ne tehtno opravičilo, da smo uvedli
                  nov dodatek za pomoč otrokom, ki so pač tako ali drugače prizadeti, da potem
                  vzamemo ta denar drugim otrokom, in to petkrat tolikšnemu številu otrok, da lahko
                  damo prizadetim otrokom. Ta denar bi bilo prav, da ga vzamemo na drugih, mnogo
                  bolj, bi rekel, opravičljivih postavkah, recimo tam, kjer jih mečemo brezuspešno
                  ven v velikih milijardah, v katastrofalne, bi rekel, zgrešene poteze raznih
                  sanacij, da ne naštevam sedaj po vrsti tukaj. In vendarle storimo to. To pomeni
                  pač tisti 2 milijardi in pol oziroma pardon, prvi amandma, o katerem sem prej
                  govoril govori o tem znesku 2 milijardi in pol, tukaj pa gre za okoli 600
                  milijonov. In seveda, pravim, parlament je takrat očitno imel bolj predbožično
                  vzdušje kot danes, čeprav smo bližje temu družinskemu prazniku, in je take
                  predloge tudi podprl. Žal je potem naredil usodno napako, s katero je namreč
                  izglasoval, da tega selektivnega otroškega dodatka naj ne bo. Če bi bil tak zakon
                  sprejet - ni res, da nismo vedeli kaj je potem, ampak je res, da bi potem telo
                  prikrajšali vse tiste, ki so bili deležni selektivnega otroškega dodatka. Seveda,
                  država bi pa kljub temu dala 31 milijard, torej mnogo večji znesek, kot ga je
                  sedaj pripravljena dati za tak univerzalni otroški dodatek. Se pravi, to si
                  verjetno nihče ni želel, kljub temu pa je ta parlament tako nerodno glasoval.
                  Upam, da bodo vendarle sedaj dokazali, da imamo še nekoliko v mislih tudi
                  uresničevanje resolucije o družinski politiki in duha zakona o družinskih
                  prejemkih, in da sedaj, tik pred božičem, ne bomo vsega tako katastrofalno
                  zavozili, da bomo prikrajšali na vseh nivojih otroke, ki smo jim že tako precej
                  vzeli. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa ministrica.</p>
            </sp>
            <sp who="SDZ1:KlinarRina">
               <speaker>RINA KLINAR:</speaker>
               <p>Hvala lepa gospod podpredsednik. Spoštovane poslanke in poslanci! Rada bi ponovno
                  pojasnila nekaj tudi na to, kar je cenjeni gospod Kociper dejal. Resolucija o
                  temeljih družinske politike je nakazala vrsto nalog in usmeritev, ki jih
                  uresničujemo. Res pa je, da le-te uresničujemo v času in prostoru, in upoštevajoč
                  tako potrebe vlaganj v najmlajšo generacijo kot tudi seveda možnosti naše družbe
                  in tudi razporeditev javnih prihodkov. V našem ministrstvu smo že pripravili
                  analizo o uresničevanju resolucije in jo želimo dopolniti tudi s pogledom
                  strokovnjakov. Predvsem je o tej analizi razpravljal že Strokovni svet za družino,
                  Nacionalni komite za demografsko politiko, svojo željo pa je izrazil, da bi
                  obravnaval to analizo tudi Strokovni svet za zdravstvo. Računamo, glede na to, da
                  je seja slednjega sveta v januarju, da bi v februarju to analizo dokončno lahko
                  sprejela Vlada in jo potem pošiljamo tudi v Državni zbor, kjer boste lahko sami
                  presodili, v kolikšni meri ostajajo naloge nerealizirane. Hkrati je Vlada
                  pripravila oziroma pripravlja tudi program dela za prihodnje leto in naše
                  ministrstvo je v program dela predlagalo tudi nov zakon o delovnih razmerjih, ki
                  bo deloma tudi povzel namene in cilje resolucije tudi z vidika porodniškega
                  dopusta. Glede na to, da smo v izjemno zahtevnem procesu usklajevanja uravnotežene
                  skrbi za mlajšo, aktivno in starejšo generacijo seveda odgovorni, da tiste
                  najnujnejše naloge postorimo</p>
               <p>i</p>
               <p>n menimo, da so argumenti, da se več kot še enkrat poveča število prejemnikov, da
                  seveda vključimo med prejemnike z univerzalno pravico tiste otroke, ki so hudo
                  bolni ali telesno oziroma duševno prizadeti ter da hkrati upoštevamo obseg porabe,
                  ki je opredeljen v predlogu proračuna za prihodnje leto in hkrati seveda ni v
                  nasprotju z razpravo o tem proračunu v delovnih telesih, menimo, da so to tudi
                  argumenti, ki so v prid temu, da podprete amandma Vlade pod številko 6 na strani
                  3, to je amandma k 13. členu, kjer bi vas opozorila samo na napako, ki je nastala
                  pri prepisovanju na 4. strani pri točki 2, ko so razredi do 25% in tako naprej, v
                  predzadnji vrstici je pravilni odstotek od 45,1 do 55%.</p>
               <p>Morda še ocena glede sodelovanja pri sanaciji posameznih podjetij oziroma
                  gospodarstva. V teh podjetjih so zaposleni ljudje in ti ljudje imajo tudi otroke
                  in v tem delu sanacije je prav gotovo ena od namer, da čimveč tistih delovnih
                  mest, ki jih je moč ohraniti, seveda tudi na tak način ohranimo ter na tak način
                  seveda zagotovimo tudi plačevanje prispevkov za naše skupne potrebe, pa če rečemo,
                  da so to prispevki na področju pokojninsko-invalidskega zavarovanja, zdravstvenega
                  zavarovanja, zavarovanja za primer brezposelnosti in tudi prispevek za porodniško
                  varstvo ter nesreče pri delu. Toliko mogoče v pojasnitev.</p>
               <p>Morda še ena stvar. V ministrstvu smo si resnično prizadevali, da bi te spremembe
                  uveljavili s 1. januarjem prihodnje leto in ne šele s 1. majem, vendar, žal, ni
                  bilo možno uskladiti vseh teh predlogov in potreb, zato tudi tak predlog za
                  katerega predlagam, da ga podprete. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej ima besedo gospod Mozetič. Prosil bi pa, da namenite malo več
                  pozornosti govornikom. Izvolite besedo.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Poslušal sem razlago gospe ministrice, predvsem tisti del, ki ga je najprej
                  povedala. Najprej je rekla, da enostavno ni denarja v tej državi. Ampak ko gledam
                  ta proračun in ko imamo razne nočne seje in ta denar iz te državne blagajne mečemo
                  levo desno, za vse ga imamo, samo za mlade in mlade družine v tej državi očitno ni
                  denarja. In jaz bom kar grob ta trenutek. Moje osebno mnenje je, da ne bo kdo
                  mislil, da je od koga drugega zdaj, ta Vlada in ta država, politika, ki jo ima do
                  mladih in do mladih družin in do teh vprašanj, mislim, da je morilska do te
                  države. Mislim, gorje državi, ki ne najde denarja za mlade in za mlade družine,
                  gorje. Taka država je obsojena na propad, bo izumrla. In s to politiko, s to
                  državo lahko delate Slovensko vojsko, lahko delate karkoli, ampak vojake boste
                  morali iti iskati kam drugam, ker slovenskih vojakov ne bo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Saj pravzaprav je gospod Mozetič že izčrpal mojo repliko, ampak vendarle.</p>
               <p>V tem duhu seveda moram reči tudi tole. Gospa ministrica je govorila tukaj o neki
                  sanaciji, kjer naj bi šlo tudi za družine. No, jaz sem pa opozoril na tisto
                  sanacijo, ki obide vse žepe tistih mladih družin in gre za razne provizije, za
                  razne poravnave starih dolgov, in to v velikih milijardah, ne pa v tistih
                  pravilnih vlaganjih v zdrava jedra in potem seveda v pravilni prezaposlitveni
                  politiki, prestrukturiranju gospodarstva in tako naprej. Žal seveda, do zdaj nismo
                  imeli možnosti pozdraviti kakšne take poteze. Hudo pa me je prizadelo seveda to,
                  da je gospa ministrica prišla sem gor razlagati, da je potrebno prerazporejati
                  denar iz tega, kar smo namenili za otroke - 34 milijard - jaz vedno to poudarim,
                  toliko smo z zakonom namenili, seveda še za druge davkoplačevalce, ker - ni tega
                  rekla - ampak, ker ti bodo volili, naši otroci pa ne bodo volili. Mislim, to me pa
                  hudo prizadene. In seveda sem že tudi razočaran nad prejšnjimi glasovanji. Upam,
                  da ne bom doživel tega ponovno ravno pri tem glasovanju, ko bi morali simbolno
                  premakniti tiste štiri mesece naprej, da se to, kar smo pa simbolno namenili tem
                  otrokom, začne izplačevati s 1.1. in da ne prikrajšamo še dodatnih 20 oziroma
                  25.000 otrok s tem, s 110 oziroma 130% vstopnega cenzusa na 110. Tako, da mislim,
                  da ni - bom rekel kar grdo - okusno, da zdaj razlagamo, ob tem, ko bi morali imeti
                  občutek za družinsko politiko, da razlagamo, kako dobro pripravljamo razne analize
                  o družinski politiki, pa da bodo prišle v ta parlament - zdaj so že štiri mesece v
                  obdelavi - ampak, da bo še ta in oni svet o tem razpravljal, tukaj bomo pa
                  sprejeli protidružinske ukrepe!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa ministrica ima besedo. Se opravičujem, gospa ministrica! Gospod
                  Kopše ima še repliko, nisem videl. Izvolite!</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod predsedujoči, gospe in gospodje! Cel kup prizadetosti je očitno pri
                  obravnavi tega zakona. Jaz sem prvič pri tem zakonu za tem govorniškim odrom. Ne
                  bom govoril o tem, kaj smo množično govorili o tem konceptu pomoči otrokom.
                  Vprašanje - ali direktno denar ali na druge načine. Ko govorite, gospod Kociper -
                  vam je replika namenjena - o prizadetosti, bi vas spomnil na vaše besede prej, ko
                  ste obrazlagali vaš amandma. Vi ste rekli, handikapirani otroci, prizadeti otroci
                  bodo dobili s tem nekaj več, zato bo pa petkrat več otrok dobilo manj. Poglejte,
                  ti otroci rabijo sigurno posebno pomoč. Ali niste vi s tem, ko ste to rekli,
                  prizadeli ravno te otroke, kot je ministrica, kar vam v neki meri dam prav - tako
                  kot ministrica za delo porablja denar, je sramota, in kakšen je efekt iz tega!
                  Vendar ne morete biti prizadeti, ker ste sami prizadeli eno celo populacijo otrok
                  v svojem nagovoru. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika - najprej gospod Kociper, potem pa gospa ministrica.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa, gospod Kopše. Seveda si ne dovolim tega, da bi mi poskušali podtakniti
                  nekaj, kar je bilo povedano obratno. Jaz sem rekel, ni, mislim, da se ne spodobi,
                  da damo iz tistega, kar smo prej namenili petkrat več otrokom za prizadete otroke,
                  ampak da damo iz kakšnih drugih virov, kjer mečemo denar stran in torej nisem
                  govoril o tem, da ti otroci, ki sedaj bodo po tem predlogu dobili neko podporo,
                  neko pomoč, da je naj ne bi dobili, ker vse do sedaj, če ste gospod Kopše tudi
                  kdaj poslušali, ko sem nastopil, sem govoril v prid temu, da s tem pa tudi
                  izboljšujemo ta zakon. Torej ne dovolim, da bi bilo nekaj drugega, kot sem prej
                  govoril.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod Kociper. Brez prizadetosti ni zamere. V tem parlamentu smo si kaj hujšega
                  rekli, kot si midva govoriva za tem odrom. Poglejte, tista floskula iz nekih
                  drugih virov, tista ne velja. To veva oba. Kadar rečeš iz nekih drugih virov,
                  navedite vir, iz katerega.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Prav gotovo je moč našteti veliko virov. Jaz sem imenoval
                  katastrofalne sanacije oziroma poteze te Vlade, ko gre za razne provizije. Mislim,
                  da nima smisla naštevati raznih takih virov, predvsem pa seveda, če govorimo o
                  virih, potem je treba spomniti tudi naslednje, da je državni sekretar, gospod
                  Engelman, pri obravnavi o proračunu na odboru, ki ga vodim, povedal, da za
                  kompleten proračun manjka 12 milijard, da bi skompletirali ta proračun. Toliko je
                  novih, ne zahtevkov, ampak zakonskih podlag, da se financirajo. Se pravi, mi neke
                  akte dobivamo sem in jih kar tako obravnavamo, ne da bi bili pokriti viri. Tukaj
                  gospod Kopše pa se sprenevedate in mi govorite o 2 milijardah in pol, da je
                  problem najti vir. Če je tam 12 milijard in pol za ta proračun neproblematičnih,
                  ne vem, zakaj bi bilo 2 in pol pa problematičnih, se pravi, da se najti in slišim
                  celo to, da bo ta Vlada, ne samo predlagala, da se zapolni ta luknja za 12
                  milijard, ampak da ima pripravljen predlog, da se za 10 milijard še poreže raznim
                  ministrstvom. Jaz tega ne razumem več, na kakšen način bomo mi obravnavali ta
                  proračun in zato ne se sprenevedati, da za otroke pa ni vira.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej gospa Potočnikova, potem pa gospod Kopše.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Nisem se želela oglasiti tudi zaradi tega, ker
                  pri vprašanju otrok in dodatka in družinski politiki vidim, da za nekatere stranke
                  postaja izredno politično in tržno blago. Sem pa zelo presenečena nad izjavo
                  gospoda Mozetiča, ki je rekel, da je politika, ki jo vodi ta Vlada na področju
                  družinske politike, morilska. In če pogledamo, državni sekretar, ki vodi to
                  področje, je ravno iz njegove stranke. In, da še spomnim, in da ne bomo ne samo
                  zaradi tega tudi v javnosti ustvarili vtisa, kot da smo za otroke v tej deželi vsi
                  poslanci, ki bomo pač podprli ta amandma morilsko nastrojeni, naj povem naslednje.
                  Ta je parlament, kljub ekonomski situaciji, v kakršni je, uvedel porodniški dopust
                  za študentke, za kmetice. V zadnjih 40 letih se naj ne bi na področju šolstva in
                  kvaliteti izobraževalnega procesa ter na stavbah, ki so vezani <q>"na tako imenovanih
                  področjih, ki niso v mestih"</q>, vložilo to, kar se ni 40 let vlagalo. Oziroma pravi
                  se celo, da je Marija Terezija nazadnje vlagala v šolstvo toliko, kolikor je ta
                  parlament. In če se ne motim, ravno takrat je bilo, ravno iz vaših vrst največ
                  oporekanja ob uvedbi šolskega tolarja. Gre tukaj za vprašanje tako imenovanega
                  direktnega vlaganja. Naša stranka je predložila, da bi se v tej situaciji
                  eventualno odločili, ko ni dovolj sredstev za tako imenovano <q>"cash"</q> vlaganje, da
                  bi vlagali v tako imenovane funkcionalne oblike - bodisi v prehrano bodisi v
                  učbenike - tega niste sprejeli. In nekaj bi prosila. Noben od poslancev, tudi ko
                  bomo glasovali za ta amandma, ne bo tega storil z lahkim srcem. Ne delajte pa s to
                  deželo in s temi otroci nekaj, kar se ne prekliče, ne temu Državnemu zboru, sploh
                  pa ne na deželi.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše, potem gospod Mozetič.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Večji del replike mi je gospa Potočnikova vzela. Očitno politiziramo to družinsko
                  politiko. Posamezniku, gospod Kociper, tako kot ste vi meni prej rekli, da sem
                  priti temu, pa se vi krepko motite. Če je kdo za to, jaz vem, kaj je temeljni
                  kamen neke države, je to družina. In če vi s svojim buldožerskim načinom tukaj
                  razlagate in utemeljujete svoj amandma, moram reči, da ste eden redkih, ki bi me
                  lahko razjezil v tem Državnem zboru, meni to očitate, potem mi delate veliko
                  krivico, veliko krivico. Ne more pa biti to, kar mi je Potočnikova vzela, ki je
                  imela prej besedo, to politično udejanjanje. Otrokom, če vi daste tri, štiri tisoč
                  tolarjev, pet tisoč na mesec vsakemu ali pa 110 je pa 130%, konec koncev je <stage>(nerazločno)</stage> kot ste vi rekli in marsikaj smo res zapravili.
                  Ampak, to direktno vlaganje, to direktno vlaganje je mnogo manj učinkovito, potem
                  je potrebno še starše, še družine pripraviti in vzgojiti. Ne vem zakaj s tega
                  govorniškega pulta ravno pri tej temi direktno napadate kolege poslance. Mene tu
                  učite o sanaciji. Očitate mi o Mariboru, ker sem non-stop pomagal bojkotirati,
                  očitate mi vi sanacijo TAM-a. To je prav zanimivo. Kar tako povprek, ne gospod<gap n="..."/>
                  S tem ne boste dosegli nobenega amandmaja. Jaz iz principa nikoli ne glasujem
                  proti človeku, ampak vedno v življenju o stvari. In v tem primeru bi imel eno
                  stvarno obrazložitev tega vašega amandmaja, ne pa to sprenevedanje, da govorite o
                  tem, ja oni otroci imajo, ti pa ne bodo imeli, predvsem je pa cilj to, ker je to v
                  vašem strankarskem programu, da to speljete. Enkrat povejmo odkrito. To je eden
                  glavnih ciljev in eden od pogodbenih ciljev koalicije, da speljete na tak način,
                  kot ste si ga zamislili. Ali je to potem politično ali ni to politično. Govorimo
                  pa o živih ljudeh, o otrocih in o družini, tukaj pa smo popolnoma enaki. Družina
                  je res tisti temelj, ki ji je treba pomagati. Vprašanje pa je, na kakšen način in
                  kaj je bolj učinkovito. In če ima nekdo doma drugačno mnenje, potem ga ni potrebno
                  pohoditi enostavno pred tem zborom in žaliti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič. Potem gospod Kociper, potem pa upam, da bomo lahko
                  dali besedo tudi gospe ministrici. Izvolite.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. Torej še zmeraj trdim tisto, kar sem povedal, sem pa povedal tudi, v
                  kakšnem smislu je to, glede na izgovor, ki se ga običajno ima samo pri teh
                  vprašanjih, da ni denarja. In v tem smislu tudi, če je državni sekretar, je notri
                  za družino v tem ministrstvu, to ministrstvo vodi pač ministrica, in tudi če je
                  državni sekretar iz vrste SKD, še zmeraj trdim, da je v tem smislu, ko to
                  ministrstvo in ta Vlada zmeraj trdi, da za te zadeve ni denarja, je ta zadeva <gap n="..."/>
                  Zakaj morilska, pa lahko pogledate v podatkih, ki kažejo, kako gre v tej deželi z
                  rojstvi. Ampak to ni problem rojstev! Koliko otrok je, koliko ta narod izumira. V
                  tem smislu sem jaz govoril. Tisto o šolskem tolarju je pač bilo tako navrženo,
                  kakor zdaj SKD pravi <q>"šolski tolar"</q> - sploh ni res, da smo mi proti šolskemu
                  tolarju! Tudi z naše strani so bili podpisi in tudi z naše strani je bil šolski
                  tolar. Je pa vprašanje, kako se ta šolski tolar deli. Tisto <q>"ne delajte!"</q>, pa to,
                  pa prst kazati na kogarkoli - jaz imam enega dobrega prijatelja in bom to povedal
                  - tisti, ki s prstom na nekoga pokaže, pokaže z vsemi ostalimi nase! Tako, da vse
                  tisto, kar ste govorili, ne delajte, dajte se nase obrniti, pa sebi recite, <q>"ne
                  delajte!"</q> oziroma <q>"ne delajmo!"</q>. Ker to, kar se dogaja tu notri - in jaz nič ne
                  politiziram, nobenih točk ne, ko gre za družino, ko gre za mlade družine in za
                  otroke, jaz ne vidim, zakaj bi politizirali! Ne vidim, zakaj. Ampak, dejansko,
                  kljub temu, da se je dosti naredilo, zmeraj pa pride na koncu, zmeraj pride pri
                  proračunu, da za te stvari pa ni denarja. Jaz ne vem, zakaj je za drugo, zakaj je
                  za drugo denar?! Zakaj je denar za zavožene zadeve, kjer je jasno, da se ne bodo
                  rešile. In zadnjič sem prebral - jaz ne vem za številko - ampak smo ena redkih
                  držav, ki daje bistveno več za starejše generacije, kot za mlado generacijo.
                  Katera generacija - pa vsa čast starejšim, našim očetom, materam, ki so vse
                  naredili za nas - ampak kateri generaciji mora največ država dati?! Jaz mislim, da
                  mladi, tisti, ki prihaja na sceno, ki bo za nami prišla, in ki bo vse to delala
                  tudi za nas.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Mislim, da bi se sprenevedali, da teme, ki jih tukaj pred to govornico
                  iznašamo, niso politične. Mislim, da smo že malo preveč v demokraciji in zato ne
                  vem, čemu je bilo namenjeno tole opozarjanje. Da je pa to politično za družine
                  oziroma za te otroške dodatke, tako da mislim, dejansko mesta za sprenevedanje o
                  tem, da je to politično oziroma naj ne bi bilo politično, tukaj ni.</p>
               <p>Drugič, da SKD ne bi podpirala šolskega tolarja, je čista laž. Ne vem, čemu je ta
                  namenjena. Dajte pogledati od vsega začetka podporo SKD-ja, celo na podpisih -
                  prvi podpis, ki je seveda služil za to, da smo ta zakon sploh pripeljali v
                  parlament, in potem ob vseh nadaljnjih glasovanjih. Zato seveda ne bi bilo
                  verodostojno, če ne bi tudi jaz še ponovno poudaril, ki sem tudi član tega odbora
                  za šolstvo in šport, da SKD vztrajno ves čas podpira šolski tolar in je
                  nedostojno, da se tukaj na tak način politizira o tem, da pa tam poudarjate, da
                  ste za družine, tam ste pa proti šolskemu tolarju. To je preprosto laž!</p>
               <p>Gospodu Kopšetu še enkrat - mislim, da sem zadosti jasno povedal, tega več ne bom
                  razlagal - jaz sem povedal, da nimam nič proti. Nasprotno! Zavzel sem se za to, da
                  je na odboru bil sprejet ta amandma, dopolnitev, da tudi prizadeti otroci dobijo
                  pomoč. In povedal sem, da naj ta pomoč ne bo na račun drugih otrok, ki jih je
                  petkrat toliko, ampak na račun zgrešenih projektov, gospod Kopše! In prosim, da ne
                  podtikate tistega, kar ni, pa nima smisla, da drug drugemu zdaj podtikava zadeve.
                  Jaz jih ne podtikam. Zato bi bilo bolje, da pač tisti namen, ki ste ga izrazili,
                  da podprete take rešitve, da tudi dokažete. Seveda pa se bojim, da kljub takim in
                  drugačnim argumentiranjem, prepričanih ni moč več prepričati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Moge. Vsi imajo replike, gospod Kopše, boste dobili. Tudi
                  gospod Moge jo ima, se je javil že pred vami.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa, predsedujoči, za besedo. Rad bi izrazil svoje presenečenje nad tem, da
                  zadnje čase pred volitvami doživljam v Državnem zboru neverjetno metamorfozo
                  strank in nekaterih poslancev. Stvar je v tem, da v matematiki, kadarkoli neko reč
                  izpeljemo, nek izrek, različno interpretiramo vsebino tega izreka, nikoli se pa
                  nismo prepirali o tem, ali je dokaz pravilen ali ni pravilen. Torej dokazovanje je
                  v matematiki, bi človek rekel <q>"sveta stvar"</q>, interpretacija pa je drugotnega
                  pomena. In tukaj glede šolskega tolarja, veste, so bile polemične razprave,
                  ugotovitve so pa take: Jaz imam te stvari na mizi, da so nekateri člani Slovenskih
                  krščanskih demokratov res šolski tolar podprli, da je pa bilo še več tistih, ki
                  šolskega tolarja niso podprli. Če samo navedem glasovanje 17.11.1993 je bilo za
                  33, proti pa 10, to je takrat, ko je bilo najbolj kritično, ko smo ga sprejemali v
                  prvi fazi. Če bi povedal, kdo je bil proti, Čadonič-Špelič recimo, Frim Stane,
                  potem bi lahko navedel, recimo, Polajnar Ignac, potem Skuk Nada, čeprav je šolski
                  tolar podpisala kot nosilka zakona, bila je pa proti temu, da se ta zakon v prvi
                  obravnavi sprejme; tu na neko nedoslednost izgleda, če smo čisto pošteni. Druga
                  stvar je pa ta stvar, če še prečitam to, ker pravijo, da so oni bili za, <gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Moge, dovolite mi, ne bi rad prekinjal. Razprava je možna, ampak bi prosil,
                  da se čimbolj držimo dnevnega reda. Izvolite. Dovolite mi, da pojasnim, zakaj sem
                  to predlagal. Zaradi tega, ker bomo stvar zapeljali izven domene tega zakona.
                  Razpravljamo o amandmajih na amandma o družinski politiki, sedaj pa govorimo o
                  tem. V kolikor bomo začeli to razpravo, potem tudi naslednjih govorcev ne bom
                  mogel prekinjati in bi prosil, če se lahko držimo dnevnega reda. Zato sem
                  odgovoren jaz tu in prosim, da se čim bolj držimo. Izvolite, gospod Moge.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Stvar je takšna, da je v imenu poslanske skupine takrat govoril gospod Ignac
                  Polajnar in je to bilo čisto kontradiktorno temu, kar se je zdaj po metamorfozi
                  zgodilo. Dovolite samo, da en odstavek prečitam, torej besedo je imel: "Hvala
                  lepa, verjemite mi, da sem o tem, kar zdaj sprejemajo, nekoliko v zadregi.
                  Prepričan sem namreč, da sprejemajo nekaj, kar se bo potem izkazalo, da nikakor ne
                  bomo mogli najti neke zveze in narediti z zakonom, s katerim bi bili lahko
                  zadovoljni, zlasti s katerim bi bila zadovoljna Vlada. Opozarjam pa zaradi tega,
                  ker tega zakona ni predlagala Vlada in se Vlada s tem zakonom še ni strinjala.
                  Torej glavno težišče je na tem, da Vlada tega ni predlagala. To je zame zelo
                  pomembno. Zdaj se tukaj delamo, kot da gre za projekt, ki ga je Vlada podprla. Res
                  so ga podprle vse parlamentarne stranke, ne zaradi tega, ker bi natančno vedele,
                  kaj iz tega sledi, ampak preprosto zaradi tega, ker nihče ni upal reči ne. To je
                  temeljno vprašanje. Tukaj bomo zdaj sprejeli nekaj sklepov, ki v bistvu povečujejo
                  proračun, <stage>(kot tale reč tukaj)</stage>. Jaz, oprostite, ne morem glasovati
                  za vse, kar se bo tukaj sprejemalo, ker ne vem, kakšne bodo posledice tega, kar
                  bomo sprejeli".</p>
               <p>To je bilo takrat, ko smo se o šolskih malicah pogovarjali, pa o učbenikih, pa o
                  novih šolah in o računalniškem programu. Jaz bi bil le za to, da žogico malo
                  umirimo in da se res to, kar ste vi predlagali, temu tukaj posvetimo, ker ne bomo
                  daleč prišli, do volitev je pa tako ali tako dovolj časa, da se potem končna
                  bilanca pač naredi.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše, izvolite! Vsi boste dobili priliko za repliko. Gospa
                  ministrica tudi potrpežljivo čaka. Izvolite!</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod Kociper, jaz upam, da bova midva nehala najino polemiko. Pa če boste toliko
                  vljudni, jaz sem tudi prišel <q>"iz cigareta"</q> vas poslušati, gospod Kociper. Glejte,
                  otroci se ne preštevajo na take in take, tako kot se manjšine ne preštevajo po
                  številu. Samo to sem hotel reči.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Simšičeva.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane poslanke in poslanci, spoštovane
                  predstavnice in predstavniki Vlade! Moram reči, da sem v zadregi in ne vem
                  pravzaprav, kdo je predlagatelj tega zakona. Zanima me, ali je dejansko
                  predlagatelj tega zakona Vlada. In če je to zakon, ki temelji na predlogu
                  proračuna, kot sem razbrala iz sredstev javnega obveščanja, je bil namreč predlog
                  proračuna in vse, kar je v zvezi z njim, v Vladi, v Vladni koaliciji, sprejet
                  soglasno, brez glasu proti. Lahko pa da sem spregledala notico, da je kakšna
                  koalicijska stranka izstopila iz koalicije oziroma iz Vlade. Potem dobrodošli v
                  opoziciji! Ampak res bi rada vedela, če je to predlog Vlade, želim vedeti, da je
                  predlog Vlade, sicer prosim, da je to predlog ali ene ali dveh poslanskih skupin
                  ali poslancev, ali kogarkoli, da bi vedeli, o čem govorimo! In rada bi spomnila,
                  da sem pri obravnavi tega zakona, tako v imenu poslanske skupine, kot osebno, ves
                  čas nasprotovala nadaljevanju selektivca, in bila za to, da se uvede - če že -
                  univerzalni otroški dodatek. Sprejeli smo neka načela, neka stališča, tako v prvi,
                  kot v drugi obravnavi hitrega postopka. In če vsaj minimalno spoštujemo proceduro
                  v tem Državnem zboru, vemo, kako se moramo pravzaprav odločati.</p>
               <p>Glede 110 ali 130% pa samo številka: če ni volje tukaj za univerzalni otroški
                  dodatek, in očitno je ni, ampak je za selektivni, potem se mi seveda postavlja
                  vprašanje, ali družbena pomoč tudi družinam z otroki, kjer je dohodek na
                  družinskega člana 143.000 tolarjev bruto. Samo to se mi postavlja kot vprašanje
                  pri opredeljevanju za selektivni oziroma univerzalni otroški dodatek. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Skukovi, hkrati pa povem, da je predlagatelj zakona
                  Vlada, o vsebini bo pa odločal Državni zbor. Izvolite, gospa Skukova.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Kolegice in kolegi! Jaz tudi prosim predsedujočega, da mi dovoli,
                  da repliciram na temo, ki jo je odprl gospod Moge, in sicer ni tema današnje
                  točke, ker je izzval oziroma je imenoval po imenih, kdo je bil za in kdo proti.
                  Seveda je lepo izbral kogar je njemu pasalo, ni navedel vseh. Zato želim
                  odgovoriti na to, ker je bilo imenovano tudi moje ime. Jaz sem bila med
                  podpisnicami prve pobude za uvedbo šolskega tolarja. Samo moram povedati, da je to
                  bilo še v tistih zlatih časih, z navednicami, koalicijskih, ali ne, ko so
                  Krščanski demokrati še opravljali umazane posle za predsednika Vlade, če se temu
                  tako reče, ko so bili pritiski, tako s strani predsednika Vlade, kot s strani
                  varuhov proračuna, če se tako izrazim. Da je to višek, da bomo razsuli državo in
                  tako dalje in seveda v duhu dogovora, da naj bi pač skušali pametno delovati v
                  Državnem zboru, smo nekateri nasedli obljubam LDS, da bodo tudi oni pametno
                  ravnali in smo pač glasovali v skladu z dogovorom. Odkar pa nočemo več opravljati
                  umazanih poslov, pa minister, predsedujoči, predsednik Vlade govori, da se mi ne
                  držimo dogovorov. Rada bi vas spomnila ob tem, če že razpravljamo o glasovanjih,
                  da število glasov se da izračunati, in če je to res, potem bi seveda bilo prav, da
                  bi gospod Moge tudi svoje poslance navedel, kateri so bili takrat proti šolskemu
                  tolarju, pa še kakšna druga glasovanja, ko je bilo glasovanje o reševanju
                  proračuna, o reševanju pokojninsko-invalidske zakonodaje, ko so bili strašni
                  pritiski, da bi vsi Krščanski demokrati podprli predsednika Vlade, medtem ko ga
                  njegovi člani pa niso podprli. Toliko v razlago. Seveda sem z vsem srcem za to, da
                  se šolska zakonodaja, da se obnavljajo na podeželju šole in šolski tolar izpelje
                  do konca. Samo, kot sem rekla, ni korektno navajati sedaj glasovanj iz - še enkrat
                  bom rekla - zlatih časov koalicije.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Mogetu. Hkrati pa prosim, da ne razpravljate več
                  o šolskem tolarju in tem. Bom prekinjal razprave, jaz sem že prej opozoril.
                  Govorimo o zakonu o spremembah in dopolnitvah zakona o družinskih prejemkih. Imamo
                  tri amandmaje na amandmaje in amandma. Gospod Moge, izvolite.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa. Saj mogoče tole je bilo neokusno, ampak meni se zdi tudi neokusno
                  objavljeno. Vsako javno glasovanje v sredstvih obveščanja, ko nas pač poslanci -
                  pravim, to je moja osebna reč - od naše skupine gospod Janez Kopač tega ni podprl.
                  Če bi radi še to izvedeli, iz vaše skupine, so bili pa vedno ob strani, in so bili
                  Jožef Kocuvan, Malovrh, gospod Kociper itn. in so rekli, da dajo roko v ogenj, da
                  bodo za to reč. Torej to je staro, ampak jaz sem vam mislil tole povedati, to, kar
                  ste zdaj vi rekli. Prej ste se zavzemali Vlado podpirati, na vsak način Vlado
                  podpirati, ne povečevati proračuna, zdaj pa ravno obratno in jaz nisem vedel, v
                  čem je ta vzrok. Zdajle šele, ko ste vi povedali, da bi z eno zadnjico sedeli na
                  ministrstvih, z drugo zadnjico pa Vlado rušili, temu človeku se v preprostem
                  žargonu pač reče, da je to dvoličnost in jaz tukajle opažam dvoličnost vodenja
                  take politike. Če mislite, da je nevzdržno tukaj vzdržati, vrata so odprta, pa
                  pojdite ven, pa se lepo pomenimo. Saj ne bo hudir zaradi tega države vzel. Mislim
                  pa tole, da ne bi bilo dobro, da bi zdaj pred papeževim obiskom take teme
                  načenjali, pa da bi potem volitve imeli aprila, papeža pa tukaj meseca maja.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kolegice in kolegi, jaz bi prosil, da z vsako repliko odpiramo še
                  nekaj novih vprašanj, jaz vas ponovno prosim, lepo prosim, da razpravljamo o
                  amandmajih in amandmaju. Besedo dajem gospe Jadranki Šturm-Kocjan.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Spoštovani zbor in predstavniki Vlade! Rada
                  bi izrazila samo svoje ogorčenje nad besednjakom kolegice Nade Skukove, ko govori
                  o umazanih poslih Vlade, predvsem v zvezi s šolskim tolarjem. Spomniti jo moram,
                  da še vedno sodeluje pri teh - po njenih besedah umazanih poslih Vlade - in se
                  čudim temu, če so ti posli res tako umazani, zakaj še vztrajajo v teh poslih. Ne
                  morem pa pristajati na to, da se take besede uporabljajo prav v zvezi s tematiko,
                  ki se tiče predvsem mladih in predvsem izobraževanja in vzgoje in tistih vrednot,
                  ki smo jih s tem šolskim tolarjem takrat želeli uveljaviti in jih tudi, odkar je
                  bil sprejet, uspešno v tej državi uveljavljamo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jančar, in potem gospod Mozetič.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Gospod Mozetič, glede na to, da ste tako povprek in počez rekli,
                  kakšna je ta politika te Vlade, moram reči, da ste sam podpredsednik tega
                  Državnega zbora. Jaz osebno sem mislil, da sem narobe slišal to, kar govorite. Jaz
                  mislim, da je najmanj, kar je, da bi takoj odstopili s te podpredsedniške funkcije
                  in nehali s to vašo dvolično politiko, ki jo igrate v tem Državnem zboru!
                  Poglejte, jaz tudi zadnjič nisem podprl sanacije TAM-a. Ampak vendar sem nekako ob
                  vseh tistih mislih, da so tudi mariborski otroci lahko lačni, se vzdržal, in nisem
                  pritiskal ne za, ne proti, ampak sem rekel, vendar bo nekdo drug opravil to
                  namesto mene, čeprav pravim, da tudi to ni bilo korektno od mene, ampak nisem
                  nasprotoval temu, ker vendar je treba zagotoviti. In politika, ki jo vodi ta
                  Vlada, vendar je taka, da bomo poskrbeli, da bodo vsi tisti, ki bodo zaposleni,
                  sami poskrbeli za svoje otroke. Jaz mislim, da bi bilo to v redu. Za Vse tiste, ki
                  bodo pa brezposelni, bo pa ta država morala poskrbeti, da bodo ti otroci - pa
                  mislim, da naši otroci niso ne lačni, ne bosi, da lahko hodijo v šolo, ne pa tako,
                  kot vi očitate! Vsakdo, ki gre h Caritasu, gre s težkim srcem h Caritasu po pomoč.
                  Meni verjemite, da gre marsikakšen tja, ali pa k Rdečemu križu. In ta način
                  dvolične politike, ko očitate, da ta država daje več za stare, kot za otroke!
                  Moram reči, vaša stranka in Ljudska stranka sta bili za tisto, da nagrajujemo belo
                  gardo, ne za pridobitve, ki so jih delali 1941. leta. Pa lepo vas prosim, no!
                  Zahtevate vračilo vseh gozdov, za vse grofe, za vse! Lepo vas prosim, no! Dajte se
                  obnašati drugače, no!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bi, kolegice in kolegi, res prosil, da se držimo dnevnega reda, da
                  ne odpiramo vedno novih razprav. Vsa glasovanja so javna in novinarji jih lahko
                  kadarkoli dobijo in ni potrebno, da o njih razpravljamo mi! Gospod Mozetič,
                  izvolite.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Ko pride gospod Jančar sem gor, ga zmeraj pozorno poslušam. Ampak stanje se mu
                  slabša! Nisem jaz odprl debate o šolskem tolarju. Odprla jo je gospa Vika. In to
                  na tak način, da je hotela pač nekaj gnojnice, kot je običaj, izliti na SKD.
                  Gospodje LDS, vas je v tem parlamentu 30! Rekli ste, da je bilo 33 <q>"za"</q>. Če ste
                  vsi tako grozovito podpirali to zadevo, ne vem, kje ste bili?! Ampak o tem ne
                  bi.</p>
               <p>Druga stvar, ki vas očitno zelo teži, je to, da zdaj ste postali zelo živčni, ker
                  zdaj sem nekajkrat slišal - vrata so vam odprta! Komu so odprta?! Poslušajte, to
                  smo - ni dolgo tega - slišali tudi od nekje drugod! Ne vem, izgleda, da nekaterih
                  ljudi vi ne marate tukaj notri, ali pa v tej naši mladi državici. Ampak enkrat se
                  morate tudi vi odločiti, ali boste sami živeli v tej državi, če z drugimi ne
                  marate živeti. Nisem jaz očital, gospod Jančar, da -. No, še to! Ne vem, kakšno
                  vezo ima podpredsedniška funkcija s tem, da jaz tako ali drugače debatiram. Lahko
                  - ni težave! Če želite še eno podpredsedniško mesto, potem je lahko. Ampak zgleda,
                  da vas predvsem to skrbi, da ni dovolj eno predsedniško, pa podpredsedniško, pač
                  pa da bi radi vsaj še eno podpredsedniško, pa ne vem še kaj. Potem pa vaš
                  predsednik govori, da naša stranka hoče imeti neke <q>"fevde"</q>. Dajte malo nase
                  gledati!</p>
               <p>Kar zadeva starih - saj boš dobil besedo, kaj si živčen?! Nisem jaz prej govoril
                  in očital, da stari - to sem prebral, in če se ne motim, to bo verjetno gospa Vika
                  dosti bolj vedela, ker je šlo v zvezi z mladimi, mislim da UNICEF - so neki
                  podatki, ki so bili, jaz sem prebral samo naslov, da pač v tej državi dajemo
                  bistveno več denarja za starejšo generacijo, kot za mlajšo. Jaz pravim, da to ni
                  prav. Zdaj, če ta država misli, da je prav, v redu! To sem jaz prebral podatek.
                  Nič zdaj ne očitam, da stari dobivajo - saj jih imam jaz tudi doma, in jih
                  spoštujem verjetno bolj, kot marsikdo drug.</p>
               <p>Kar zadeva spet tiste, bele <q>"farbe"</q>, jaz na to finto ne <q>"padam"</q>. To boste pač
                  morali komu drugemu govoriti kot nam, ki tukaj sedimo, ker ste meni replicirali,
                  zlasti pa meni ne govorite o beli <q>"farbi"</q>. Jaz ne vem, kakšna je bila vaša, me
                  tudi ne zanima oziroma vaših prednikov, ni pa treba, da se spuščate v mojo. In če
                  boste slučajno šli gledati v kakšni <q>"farbi"</q> oziroma ne farbi, kje so bili kdaj v
                  tistem obdobju, boste pač našli zelo očitno na določeni strani. In glede gozdov,
                  poslušajte, saj jih mi ne zahtevamo, samo enkrat se mora tudi ta država odločiti,
                  ali bo tisto, kar je pokradla, ne ta država, pač tista oblast, ki je takrat bila,
                  ali bo nekaj vračala, ali se bo šla pravno državo, ali bo šla, odvisno od tega,
                  kako ji <q>"paše"</q>. Ena stvar ji paše, druga ji ne paše ali pa odvisno od tega, kaj
                  trenutno nekomu paše. Enkrat je treba verjetno iti v pravno državo in to zadevo
                  spraviti v red. Tudi nisem govoril o lačnih in bosih, ampak sem govoril, da gorje
                  državi, ki ne najde denarja za mlade, za mlade družine. In na žalost, prva beseda
                  gospe ministrice je bila, da ni denarja.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina najprej.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo, gospod predsednik. Spoštovane kolegice in kolegi, gospa
                  ministrica, ostali prisotni! Mislim, da uspešno iščemo bay-pass oziroma obvoznico,
                  da bi mogoče zaradi tega, ker nam je neprijetno, da bi šli z otroci proti otrokom.
                  Namreč to, kar SKD predlaga, je da ne bi šli z otroci proti drugim otrokom. Namreč
                  zmenili smo se, da dobi otroški dodatek do 130%, to je bilo v prejšnji razpravi
                  doseženo in potem smo to zadevo znižali. Ampak kakšno je opravičilo? Da nekateri
                  drugi otroci bolj rabijo denar, to so invalidi. Pa vendar ne iti na tak način in
                  to poskuša gospa ministrica narediti, namreč to je njen predlog. In da je to
                  moralo priti mimo Vlade, mimo ministrice, je morala neka poslanska skupina ali
                  skupina poslancev to predlagati. Nad tem se je tudi zamisliti, ne pa to, da nimamo
                  denarja. In zdaj, ko hočemo vse druge zadeve notri spraviti od partizanov do
                  domobrancev in ne vem česa vse, in starih in mladih in šolskega tolarja in ne vem,
                  kaj vse. Seveda tudi o šolskem tolarju bi lahko govorili. Ampak mislim, da bi bilo
                  to kdaj drugič, ko bi pregledali, kako se denar tudi tam uporablja, ali se
                  racionalno, ali se ne, tudi kako se denar uporablja v Ministrstvu za družino, delo
                  in socialo. Namreč zakaj? Res se neracionalno uporablja. In res ga je zaradi tega,
                  ker se neracionalno uporablja, premalo za otroke, ga je premalo za tista resna
                  delovna mesta, ki naj bi dajala nekaj od sebe, ne pa za tista klinično mrtva
                  podjetja, to je napaka in da za to rabimo. To je bila poanta danes krščanskih
                  demokratov in tudi ob priliki TAM-a. Namreč takoj, ko je bilo sprejeto, da dobijo
                  denar, je odstopil upravni odbor.</p>
               <p>Ali je to<gap n="..."/>, kakšen odnos naj potem ima parlamentarec, naj ima tu človek v
                  parlamentu, ko se odloča za sanacije, za to in ono? Ko ministrica predlaga, Vlada
                  tako rekoč ali kakor želite, da bomo z enimi otroci napadli druge otroke, ker
                  nekaterim otrokom je treba dati več, ker ni denarja, ker pač, ne vem, zakaj ga ni,
                  ampak za nekatere druge zadeve ga je in predlaga ministrica, da namesto do 130%
                  damo samo 110%. Ampak recimo, da bi pristali na to. Sam bi pristajal namreč, za
                  razliko od tistih, ki so rekli univerzalni dodatek od A do Ž toliko, 5 tolarjev
                  oziroma eno določeno vsoto vsem enako. Jaz za razliko od tistih sem bil za to, da
                  se da diferencirano, se pravi različno, po potrebi, se pravi solidarnostno. Tisti,
                  ki več potrebujejo, naj več dobijo, ostali, ki manj potrebujejo, naj manj dobijo.
                  Prišlo je do tega, da vsem enako. Večina se je strinjala, pač vsem enako. Ampak
                  zanimivo je, zakaj ravno 30.4., še bi mogoče razumel 30.4.1996, bi mogoče še
                  razumel, čeprav imamo pred sabo zakon o proračunu v tem trenutku in zdaj se
                  sklicevati, da ni denarja in da se ne da to aranžirati, da se ne da to pripraviti,
                  mislim, da je čisto sprenevedanje. In razumel sem protest kolegov iz SKD-ja kot
                  protest na sprenevedanje. Zakaj govorimo zdaj o 30.4., če smo pa zakon v tem
                  parlamentu sprejeli 1.1.1996? Ja pojdimo to vendar dati, pa kolikor bomo dali,
                  bomo dali. Če bo večina in verjetno večina bo rekla do 110%, bo 110%, ampak je še
                  veliko število otrok, ki bi bilo dobro, da bi dobili nekaj. Ampak ne zaradi tega,
                  ker ne morejo, ker so bosi, kot je nekdo rekel, ne zaradi tega, ker nimajo, ne
                  vem, tistih osnovnih sredstev. Ne, ne gre se za to. Tu se gre za, ustvarjanje
                  otroku prijaznega okolja. Tu se gre za tisto, kar pravijo Japonci, ker jih je
                  ogromno, da je otrok bogastvo, da otrok odpira delovna mesta za razliko od tistega
                  strahu, da ni denarja za otroka in da imamo zaradi tega rajši smrt kot pa
                  življenje. Zato se gre. Se pravi, gre se za ustvarjanje ambienta, pozitivnega
                  ambienta tega slovenskega naroda in dajmo se tako obnašati, ne pa govoriti, da
                  nimamo denarja in zato, ko govori še tukaj nazadnje v svojem 6. členu, še naprej,
                  30.4.1999. Mislim to je pa še več kot sprenevedanje! Če je 30.4.1996, bi mogoče še
                  razumel, ampak zakaj je 1999, to za božjo voljo, pa mislim, nima nobenega rezona
                  in nobenega smisla, saj vendar imamo še 4 leta do tistikrat in če ta država ne bo
                  mogla zbrati denarja za pozitiven ambient, za rojevanje, za otroka, ki je že
                  tukaj, da bomo rekli: to je pa država mladih ljudi.</p>
               <p>Saj smo že nekaj vzeli. Namreč, kaj smo vzeli?! Dispozitive - da! Boj s prejšnjim!
                  LDS je spet nazaj predlagal in je bilo sprejeto! Namreč, mecenstvo smo ukinili v
                  tej državi! To, kar smo že v prejšnjem branju sprejeli. Mecenstvo! Se pravi,
                  dobrodelnost. Nekomu daš - imaš interes za to, da boš imel dobrega, mladega
                  strokovnjaka, pa dodatno daš nekaj denarja. Ne, tega nočemo mi! In še druge zadeve
                  smo v tej smeri sprejeli. Nočemo podaljšati porodniškega dopusta, nočemo tega in
                  onega, enostavno za mlade ni denarja! To je klic tega parlamenta! In proti temu
                  moramo protestirati. Za mlade je denar in ga moramo najti! To smo govorili. Nismo
                  pa govorili o tem, ali smo dali štiri denarje preveč, ali smo bili proti temu, in
                  skeptični recimo, da šolski tolar ne bo uspel pravilno in tako naprej. Glavna
                  poanta je to, da ustvarjamo ambient za mlade, za življenje! In zato mislim, da je
                  prav, da se podpre amandmaje Krščanskih demokratov, ki gredo v to smer, pa tudi,
                  če so to Krščanski demokrati. Ja, žalibog, izvolili so nas, tudi Krščanske
                  demokrate, v ta parlament, in slučajno smo predlagali to zadevo. Se pravi, nam je
                  do mladine, do mladih, nam je do življenja! Če je komu drugemu do smrti, naj pride
                  sem, pa naj lepo pove! Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jančar. Se opravičujem, proceduralni predlog - gospod Kopše.
                  Gospod Anderlič, gospod Geržina je govoril o zakonu. Jaz sem parkrat prosil,
                  opozarjal, da se držimo dnevnega reda. Nihče ni tega upošteval. Boste dobili tudi
                  potem vi besedo, gospod Anderlič. Izvolite, gospod Kopše, proceduralno.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Mi smo daleč šli od tega amandmaja krščanskega, v resnici zaradi nekaterih, bom
                  rekel, nespretnih nagovorov, pa razlagalcev. Zato bi predlagal. Mene zanima nekaj
                  - in predvsem bi izzval ministrico za delo - to je proceduralni predlog - da pride
                  s podatki, koliko zaposlenih presega 110% povprečnega družinskega, in koliko
                  zaposlenih, od skupnega števila, glede na statistične podatke, pa 130% in kaj to
                  finančno pomeni? Tega enostavno ne vemo, niti matematično. In mislim, da je
                  ministrica zato tu oziroma ministrstvo, da nam da te podatke, da tudi drugo
                  predočbo dobimo, kaj pomeni to v Sloveniji? O kakšnih številkah govorimo? Prosim,
                  če daste ta predlog na glasovanje. Če pa ne, če pa je razprava, pa naj mi vsaj
                  ministrica odgovori.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Kopše, gospa ministrica že potrpežljivo čaka. 15 replik je bilo in ji nisem
                  mogel dati besede, da bi lahko odgovorila. Ko bo prišla, vam bo odgovorila. Gospod
                  Jančar, in potem gospod Anderlič.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Gospod Mozetič, ne dvomim, da je bil vaš oče na pravi strani. To je okrog tistega,
                  kar ste mi hoteli podtakniti. Vi ste pač v tej stranki in vaša stranka vlaga te
                  zakone in zahteva spremembo zakonov o popravi krivic; vlagate skupaj z Ljudsko
                  stranko.</p>
               <p>Kar se tiče moralnosti, ki ste jo očitali vsem drugim, gospod Mozetič, tri leta
                  ste podpredsednik tega Državnega zbora, tri leta se s službenim avtomobilom vozite
                  gor pa dol. Mislim, da imate dosti veliko plačo, bi se lahko s svojim avtomobilom
                  vozili, kar se tiče te moralnosti in moram reči, da bi bilo še kaj lahko povedati
                  o vaši dvojni morali, ki jo zganjate v tem Državnem zboru, drugič ob drugi
                  priliki.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe ministrici. Repliko ima še gospod Poljšak.
                  Izvolite.</p>
               <p>Ponovno prosim, da se držite dnevnega reda. V kolikor ne, bom razpravo
                  prekinil.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Ja, za menoj prekinite razpravo. Torej, glede celotnega dvoboja v podporo besedam,
                  ki jih je izrekel gospod Mozetič, replika na gospoda Jančarja.</p>
               <p>Gospod Jančar! Popolnoma se ne strinjam s tistim, kar je rekel gospod Mozetič, ki
                  je, mislim, niso najbolj primerne besede morilska politika države. Ne, niso, ampak
                  primerne so pa naslednje. Sedaj pa, ne vem, če se boste vi s tem strinjali.
                  Politika obstoječe oblasti, to je taka politika, katere rezultat je propadanje
                  slovenskega naroda. Ste s tem zadovoljni! Poglejte, to je ista stvar. Tisto, kar
                  je Mozetič povedal, je karikirano, je ekstremno, to pa je resnica. Zakaj ste vi
                  zadovoljni s to politiko, ki je kontinuirana? Zanimivo. Vi se sklicujete na II.
                  svetovno vojno kasneje in tako naprej. Seveda! Obstaja kontinuirana politika.
                  Stalna politika je stalno propadanje, stalno slabšanje natalitete Slovencev,
                  stalno slabšanje družinske politike in tako naprej. Zakaj se to ne ustavi?
                  Poglejte, nad tem se morate zamisliti! In ko debatirate tukaj, kdo je v Vladi
                  prej, bi rekel - zapoznela replika gospe Simšičevi, Demokratska stranka -
                  poglejte, ko smo glasovali, tam se je videlo, kdo je v Vladi. V Vladi je Združena
                  lista, LDS, pa gospod Jelinčič, ampak ker so manjkali štirje iz Združene liste
                  oziroma eden iz Združene liste, trije iz LDS, je bilo premalo do 45. Tedaj je
                  nastopila tukaj Demokratska stranka. Tukaj so bili vsi trije disciplinirano
                  prisotni in ni bil problem za sklepčnost. Krščanske demokrate, ne, ne bom sedaj
                  debatiral o njihovi moralnosti ali pa načelnosti, zakaj so v koaliciji. Tam naj
                  bodo in naj uživajo v njej, naj iz nje potegnejo kolikor bodo mogli, ampak vi njih
                  v koaliciji držite zaradi kontrole, ker to je velika politična skupina, kateri
                  zaupa velik delež volilnega telesa in zato jih imate v Vladi in jim nekaj dajete
                  zato, da jih imate pod kontrolo. Se pravi, da se razumemo, kdo je v Vladi in kdo
                  je v oblasti, in da se razumemo, kaj je to kontinuiteta oblasti, ker vaša
                  kontinuiteta oblasti obstaja, vi pa jih ne napadajte, ne spominjajte, ne posegajte
                  v probleme II. svetovne vojne ali pa ne govorite o morali ali pa načelnosti ali
                  karkoli. Najprej si odgovorite na to gospod Jančar in LDS in ostali, zakaj vodite
                  tako politiko, ki omogoča oziroma katere rezultat je propadanje slovenskega
                  naroda. Ko si boste na to odgovorili, potem pa debatirajte naprej o vaših
                  fintah.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa ministrica. Izvolite.</p>
            </sp>
            <sp who="SDZ1:KlinarRina">
               <speaker>RINA KLINAR:</speaker>
               <p>Hvala lepa, gospod podpredsednik! Poskušala bom nekaj zadev pojasniti oziroma
                  odgovoriti na nekaj vprašanj, zavedajoč se, da smo tukaj v cenjenem zboru, kjer
                  tudi argumentirana in dostojna beseda lahko, mislim, da najde svoje mesto.
                  Najprej, predlog je pripravila Vlada. Predhodno je bila zadeva usklajena v
                  koaliciji. Predlogi in tudi mnenja k posameznim amandmajem so bili sprejeti
                  soglasno. Toliko o tem, koliko kdo in kaj. To je predlog, ki je bil predhodno
                  veliko diskutiran, razpravljan zato, da bi poskušali najti tisto rešitev, ki
                  seveda upošteva tako potrebe, kot tudi možnosti.</p>
               <p>Drugič. Glede dejstva, zakaj so oziroma zaradi česa ni sredstev, sem povedala, da
                  razporeditev proračuna je seveda po različnih namenih in tudi ministrstvih. In
                  usklajevanje je naporono. In dogovorili smo se, da dodatnih 6 milijard je možno
                  zagotoviti v letošnjem letu in v prihodnjem letu. V letošnjem letu dajemo v okviru
                  našega ministrstva več kot 45% sredstev za namene otrok, mladine in družin. V
                  prihodnjem letu načrtujemo več kot 52% teh sredstev. In ne drži trditev seveda, da
                  ne namenjamo sredstev za mlada, za vlaganje v mlade. Če k temu prištejemo samo še
                  sredstva na področju vzgoje in izobraževanja, ustrezni del sredstev na področju
                  zdravstvenega varstva in da nekatere druge ne naštevam, so seveda to tiste
                  primerjalne številke, ki kažejo o tem. Letos samo za izvajanje zakona o družinskih
                  prejemkih bomo namenili dobrih 32 in pol milijard tolarjev. Poleg tega namenjamo
                  8,3 milijarde za štipendije, da ne omenjam sredstva za številne preventivne
                  programe in tiste, ki so prav tako namenjeni mladim in družinam. V prihodnjem letu
                  naj bi samo za realizacijo zakona o družinskih prejemkih po tem predlogu sprememb
                  tega zakona, upoštevajoč tudi predlog proračuna, o katerem ste se tudi že izrekali
                  v odborih Državnega zbora, več kot 40 milijard tolarjev. Toliko mogoče samo v
                  pojasnilo, da seveda ne drži trditev, da tega razumevanja in te podpore ni. Res pa
                  je, da v soočanju potreb, zahtev in možnosti seveda moramo vseskozi imeti pred
                  seboj celoto, in v tej celoti - menim, da je to odgovornost vseh seveda - je
                  uravnotežen pristop do mlajše, aktivne in starejše generacije. Glede vprašanj
                  oziroma to, kar je gospod Kopše vprašal, glede na podatke Zavoda za statistiko, ki
                  spremlja distribucijo plač, približno 15% zaposlenih. To pa ne pomeni, da imajo
                  vsi otroke, tisti, ki so nad 110% povprečne plače. In samo še nekaj glede
                  natalitete, resolucije in pa uresničevanja ukrepov na področju družinske politike.
                  Menim, da bo priložnosti, in takrat veliko bolj argumentirana s podatki, kaj smo
                  storili in česa ne ob analizi o izvajanju resolucije za to, da bomo znali
                  presoditi, kaj je ta državni zbor v tem času storil, in marsikaj v to podporo je
                  storil, in kaj mora še storiti. Prav gotovo pa na tem področju tudi spodbujanje
                  ukrepov za zvišanje natalitete - mimogrede, med najnižjimi imajo nataliteto tudi
                  ostale evropske države, pod slovenskim sta tudi Italija in Španija ter nekatere
                  druge evropske države - seveda so številni ukrepi in otroški dodatek je eden od
                  ukrepov družinske politike kot dopolnilni dohodek družine. Prav tako je eden od
                  ukrepov tudi drugačen porodniški dopust, pa še številni drugi. Strokovnjaki pa
                  seveda predvsem opozarjajo na tri ukrepe, ki prvenstveno vplivajo tudi na to
                  odločanje za otroka, in to je možnost dobiti ali pridobiti si izobrazbo, možnost
                  najti zaposlitev in možnost rešiti si stanovanjsko vprašanje. Vse to pa so tudi
                  naloge, ki jih tudi v okviru razprav v tem zboru poizkušamo realizirati zato, da
                  bi seveda tudi na tem področju storili korak naprej.</p>
               <p>In morda še glede očitkov o porabi denarja. Mi se zavedamo, da so sredstva, ki so
                  v bistvu na razpolago v našem ministrstvu, pod javnim nadzorom in v tem delu tudi
                  menim, da take pavšalne ocene ne sodijo na to mesto, ker menim, da ne ustrezajo
                  dejstvom. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej gospod Jančar.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Gospod Poljšak, mislim, da vam je ministrica deloma že odgovorila, jaz
                  vam pa povem še tole. Kdaj se je treba tudi h kakšni ženski uleči.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Gospa ministrica je vseskozi govorila o tem, kot
                  da je proračun že sprejet, kot da se tu ne da ničesar narediti. Ministri so že
                  enostavno izglasovali. Sprašujem se potem, kaj potem pomeni Državni zbor? Ali ni
                  mogoče na tem področju vendar z glasovanjem tule doseči tudi spremembe? Če to ni
                  mogoče, potem seveda me vztrajno prepričujete, da ne smem glasovati za tak
                  proračun, kot je predlagan. Prav tako me nekateri poslanci skušajo dodatno
                  prepričati, da seveda ni mogoče takega proračuna sprejeti. Jaz bi želel vendarle,
                  da se vrnemo k temu glasovanju in da ne glasujete o tem, kdo je predlagal, ampak
                  da glasujete v tem smislu, ali ste v tej liniji ali niste. Če niste, je seveda
                  vaša odločitev v tej smeri. Vendar pa prav gotovo to vse skupaj vpliva na to, ali
                  je potem smiselno še, kot sem rekel, sploh podpirati predlog proračuna ali ne bo
                  treba zahtevati, da se predlog zavrne in se potem pripravi novega, ki bo pač
                  nekako drugače usklajen. Ali pa, če ste v stanju sprejeti sami? Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Razpravo zaključujem, prehajamo na odločanje. Na glasovanje dajem
                  amandma k 5. členu, to je amandma na amandma pod točko a). Predlagatelj poslanska
                  skupina SKD, Vlada ne podpira. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da amandma na amandma ni sprejet.</p>
               <p>Na glasovanje dajem amandma na amandma pod točko b). Predlagatelj je poslanska
                  skupina SKD, Vlada ne podpira. Se opravičujem. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem še amandma na amandma, ki ga nimate v pregledu, pa sem ga prej
                  prebral, predlagatelj je ista poslanska skupina. Obrazložitev glasu. Gospod
                  Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Glasoval bom za ta amandma. To bi bil milostni obliž na vse tisto, kar
                  smo zdaj porušili, skratka, če nismo pripravljeni dati za otroke s 1.1. in več
                  otrokom, potem dajmo vsaj za tiste štiri mesece primakniti bližje univerzalni
                  otroški dodatek, to pa pomeni, da če izglasujemo tole, bi vsaj štiri mesece prej
                  dobili vsi otroci, to je 1.1.1999.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma Vlade k 13. členu. Imate ga pod točko 6 v pregledu na
                  strani 3. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Smo pri 14. členu. Imamo amandma poslanske skupine SKD. Vlada ga ne podpira. To je
                  amandma pod točko a, pod točko b pa imamo amandma poslanske skupine SKD, Vlada ga
                  ne podpira. Želi kdo besedo? Razpravo zaključujem in dajem na glasovanje amandma
                  pod točko a) k 14. členu, poročilo na strani 4. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>In amandma pod točko 5 k 14. členu poslanske skupine Slovenskih krščanskih
                  demokratov kot predlagatelja, Vlada ne ga ne podpira. Ugotovimo sklepčnost! Je
                  umik amandmaja, gospod Kociper? Amandma je brezpredmeten po opozorilu gospoda
                  Kocipra. To je v bistvu potem umik, gospod Kociper? Hvala lepa.</p>
               <p>Imamo še amandma k 15. členu. Predlagatelj je poslanska skupina Demokratske
                  stranke Slovenije. Vlada podpira. Želi kdo besedo? Gospa Simšičeva, prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Rada bi samo pojasnila tistim, ki niste razbrali za kaj gre. Z
                  določili zakona, ki so doslej sprejeta smo črtali 36. člen, ki opredeljuje za 50%
                  povečan otroški dodatek za otroke z motnjami v telesnem in duševnem razvoju, in
                  sicer smo to storili s 1.1<gap n=".."/> Glede na to, da pa se nov dodatek za nego otroka
                  začne uveljavljati šele s 1.5., je seveda treba pustiti to določilo, da dobijo ti
                  otroci do 1.5. še za 50% povečan otroški dodatek, v nadaljevanju pa otroški
                  dodatek plus dodatek za nego. Samo za to gre, da ne bi v bistvu prizadeli tistih,
                  ki smo jim želeli pomagati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo tudi ta amandma sprejeli.</p>
               <p>Sprašujem sekretariat, ali je potrebno v zakonu medsebojno člene uskladiti?
                     <stage>(Ni potrebno.)</stage> Želi kdo pred glasovanjem zadnje celote
                  obrazložiti svoj glas? <stage>(Ne.)</stage> Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(58 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo predlog zakona o spremembah in dopolnitvah zakona o družinskih
                  prejemkih sprejeli.</p>
               <p>S tem zaključujem to točko dnevnega reda.</p>
               <p>Prehajamo na naslednjo točko dnevnega reda, <title>NA 19. TOČKO DNEVNEGA REDA -
                     PREDLOG ZAKONA O SPREMEMBAH IN DOPOLNITVAH ZAKONA O POKOJNINSKEM IN INVALIDSKEM
                     ZAVAROVANJU</title>.</p>
               <p>Predlog je v obravnavo zboru predložila Vlada Republike Slovenije. 19. točka
                  dnevnega reda - to je druga obravnava predloga zakona o spremembah in dopolnitvah
                  zakona o pokojninskem in invalidskem zavarovanju. Predlog je v obravnavo zboru
                  predložila Vlada Republike Slovenije.</p>
               <p>Želi besedo predstavnik, predstavnica Vlade? <stage>(Ne želi.)</stage> Predlog
                  zakona je obravnaval Odbor za zdravstvo, delo, družino in socialno politiko kot
                  matično delovno telo. Želi poročevalec besedo? Gospod Kociper, izvolite.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Kolegice in kolegi! Pravzaprav sem presenečen, da ni nobenega
                  pojasnila s strani Vlade. Ta zakon, ki ga je Vlada predložila v drugi obravnavi o
                  spremembah in dopolnitvah zakona o pokojninskim in invalidskim zavarovanju, je
                  čakal na ta milostni trenutek kar leto, preden je prišel v proceduro iz prve v
                  drugo obravnavo. No, medtem pa je tudi poteklo, kmalu bo pol leta, ko je prišel do
                  te točke, da ga sedaj tudi lahko tukaj obravnavamo. Moram reči, da spremembe, ki
                  so v tem zakonu so vendarle kljub značaju nekih lepotnih sprememb zelo občutljive
                  in je k temu zakonu vloženih tudi veliko amandmajev, ki so, seveda nekateri, si
                  zelo nasprotujoči. Odbor je vse te amandmaje uspel temeljito obravnavati in bom
                  kar povedal. Odbor Državnega zbora Republike Slovenije za zdravstvo, delo, družino
                  in socialno politiko je kot matično delovno telo ta zakon obravnaval najprej na
                  svoji 69. seji 4.7.1995, potem na 70. seji 12.9.1995, na nadaljevanju 70. seje
                  18.9.1995, na svoji 72. seji dne 24.10.1995 in nazadnje na svoji 76. seji
                  29.11.1995. Torej, odbor je vzel te spremembe in predloge sprememb s strani
                  poslancev zelo resno in jih tudi v temeljiti, obširni in tudi v na trenutke zelo
                  polemični razpravi vendarle tudi odgovorno zavzel stališče k vsem tem amandmajem.
                  Odbor je potem tudi dal, pravzaprav ob najbolj delikatnem področju svoj predlog,
                  da se o kapitalskem skladu in rešitvah, ki jih Vlada predlaga ter vseh rešitvah,
                  ki so bile ponujene s strani poslancev, tudi prosi za strokovne podlage s strani
                  finančnega in pravnotehničnega vidika, tako Odbor za finance, potem tudi
                  Sekretariat za zakonodajo in pravne zadeve in Vlado in je potem šele na podlagi
                  teh stališč tudi zavzel svoja stališča do vseh amandmajev. Seveda vam ne bom
                  našteval, katere amandmaje je odbor podprl. To imate v pregledu. Opozoril bi zgolj
                  na to. En amandma je bil že danes vložen, ta ni v pregledu. Pa mislim, da je
                  prišlo do enega spodrsljaja v pregledu amandmajev. To bodo pač tukaj še verjetno
                  tudi uskladili, da je k 35. členu v pregledu zapisan nek drug tekst, ki ga naj bi
                  predlagalo matično delovno telo, pravi tekst je pa v poročilu. Torej k 35. členu
                  se pravilno glasi amandma odbora, da se v 35. členu za prvim stavkom doda nov
                  stavek, ki se glasi: <q>"Znesek povprečne izhodiščne plače se poveča glede na
                  dopolnjeno zavarovalno dobo zavarovanca v zadnjem letu zavarovanja."</q> V pregledu
                  amandmajev je nek drug tekst. Dokler bomo prišli do tega amandmaja, se bo tudi
                  razčistilo, od kje je tisti tekst prišel. Lahko, da je kakšen drug predlagatelj,
                  ta pa prav gotovo manjka v pregledu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Predlagam seveda, da upoštevate navodilo oziroma opredelitve odbora in amandmaje,
                  ki smo jih v odboru po temeljitem premisleku tudi izglasovali, podprete in tako
                  tudi v celiti potem sprejmemo ta zakon, da bo res doživel luč sveta kmalu na
                  začetku drugega leta in bo tudi že kaj spremenil pred volitvami, kar bi bilo že
                  kar veliko. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Ministrica,
                  želite vi, glede na opozorilo predsednika odbora? Izvolite, predstavnica
                  Vlade.</p>
            </sp>
            <sp who="SDZ1:KlinarRina">
               <speaker>RINA KLINAR:</speaker>
               <p>Hvala lepa, gospod podpredsednik. Samo pojasnilo. Jaz sem zadnjič, ko se je začela
                  obravnava te točke dnevnega reda, dala uvodno obrazložitev, zato je danes nisem
                  ponavljala in hkrati predlagala, da se bomo seveda opredeljevali o posameznem
                  amandmaju. Samo toliko v pojasnilo, da ni bilo danes ponovljene te uvodne
                  obrazložitve. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlagam, da najprej glasujemo o proceduralnem sklepu, da skladno z
                  zadnjo alineo 189. člena poslovnika, razpravljamo in glasujemo o vseh členih, h
                  katerim niso bili vloženi amandmaji, skupaj na koncu.</p>
               <p>Takšen proceduralni sklep dajem na glasovanje. Sklep je sprejet, če temu ne
                  nasprotuje več kot tretjina poslancev. Ugotovimo sklepčnost! Še vedno ugotavljamo
                  prisotnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>Poročilo ste dobili z dne 8.12.1995, torej pregled amandmajev. Imamo nov A.1 člen
                  pod točko 1, predlagatelj je Vlada. Matično delovno telo podpira. V kolikor ta
                  amandma ni sprejet, je glasovanje o amandmaju pod številko 4, točka A,
                  brezpredmetno. Pod točko 2 imamo amandma za nov A.1 člen. Predlagatelj poslanska
                  skupina Socialdemokratske stranke Slovenije. Vlada Republike Slovenije ni podala
                  mnenja. Matično delovno telo ne podpira. Pod točko 3 je amandma skupine poslancev,
                  prvopodpisana gospa Nada Skuk. Matično delovno telo se ni opredelilo, ker je
                  predlagateljica napovedala umik. Ali je amandma pod točko 3 umaknjen, gospa
                  Skukova? Ali umikate amandma pod točko 3, ali ne?</p>
               <p>Potem imamo amandma pod točko b). Pred 1. členom se doda nov b.1 člen.
                  Predlagatelj je Vlada Republike Slovenije. Matično delovno telo podpira.</p>
               <p>Pod točko 4 imamo k 1. členu amandma pod točko A Vlade Republike Slovenije.
                  Matično delovno telo podpira.</p>
               <p>Pod točko b), skupina poslancev, prvopodpisana gospa Skukova. Matično delovno telo
                  ne podpira.</p>
               <p>In za 1. členom se doda nov A.1 člen. Predlagatelj matično delovno telo. Vlada
                  Republike Slovenije ni podala mnenja.</p>
               <p>Potem pod točko d) imamo amandma Vlade Republike Slovenije. Matično delovno telo
                  podpira.</p>
               <p>Pod točko e) imamo amandma, predlagatelj je gospod Štefan Kociper. Vlada ne
                  podpira. Matično delovno telo podpira.</p>
               <p>Želi kdo besedo o teh amandmajih? Gospod Šiftar ima besedo. Izvolite!</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani! Jaz bi imel nekaj okrog mojega amandmaja, ki je pod točko 2 v
                  pregledu. Rad bi povedal eno. Precej pozorno sem poslušal predsednika odbora, in
                  je rekel, da so zelo natančno preanalizirali, zelo vestno preanalizirali vse
                  amandmaje. Jaz ne trdim, da niso. Sigurno so bili natančno in vestno
                  preanalizirani, vendar tudi pri takšni najboljši nameri se ti lahko zgodi, da ti
                  nekaj uide, in mislim, da ta amandma, ki ni bil od odbora podprt, da je to odboru
                  ušlo. Vlada se pa žal do tega problema ni opredelila.</p>
               <p>Zelo na kratko bi povedal, kaj želim s tem, oziroma moja poslanska skupina. Danes
                  je tehnika že tako razvita, in če človeka doleti nesreča na delovnem mestu,
                  recimo, ko nekje programerja doleti neka nesrečna situacija, da oslepi, danes
                  lahko človek brez kakršnihkoli težav to delovno mesto opravlja, če se pač delovno
                  mesto adaptira temu primerno. Človeka, ko ga doleti nesreča, karkoli mu napravimo,
                  kakorkoli mu nadomestimo denarno ali pa kako drugače ta problem, ne moremo mu pa
                  nadomestiti tistega, ko človek sam za sebe skrbi. In tukaj je to najpomembnejše. S
                  sprejemom tega amandmaja bi ta problem lahko rešili. Rad bi povedal, da tukaj imam
                  tudi podporo nekaterih društev invalidov. Nekaj jih je napovedalo podporo pismeno,
                  ker sem rekel, da naj pošljejo pismeno podporo. Zdaj, malo pred kratkim, je prišla
                  podpora Centra slepih in slabovidnih in bi vam jo prečital. Mislim, da oni najbolj
                  vedo in čutijo probleme, ki izhajajo iz tega zakona in bi vas prosil, če si
                  vzamete toliko časa za poslušanje tega njihovega gledanja na ta amandma:
                  <q>"Uzakonjanje predlaganih amandmajev v zakonu o pokojninskem in invalidskem
                  zavarovanju bi pomenilo bistveno izboljšanje možnosti zaposlovanja slepih in
                  slabovidnih. V preteklosti so imeli slepi in slabovidni na voljo zelo skromne
                  možnosti izbire poklica in usposabljanje zanj. V zadnjih letih pa so se možnosti
                  izobraževanja in usposabljanja bistveno izboljšale z uporabo sodobnih elektronskih
                  pripomočkov, ki zmanjšujejo predvsem komunikacijsko odvisnost, ki izvira iz
                  slepote. Tej možnosti pa ne sledijo možnosti zaposlovanja, čeprav lahko invalidne
                  osebe ob ustrezni adaptaciji delovnega mesta enakovredno opravljajo številne
                  poklice. Običajno je ovira pomanjkanje sredstev za nakup opreme. Ponujajo se
                  možnosti adaptacije delovnega mesta, na katerem je oslepeli delal pred nastopom
                  invalidnosti, ali pa prekvalifikaciji za opravljanje drugega poklica na ustrezno
                  opremljenem delovnem mestu. Potrebno bi bilo jasno razmejiti pravice in sredstva
                  za adaptacijo delovnega mesta, pravico in sredstva za rehabilizacijo in pravico in
                  sredstva za prekvalifikacijo. Ob zakonskih možnostih, kot jih navajajo predlagani
                  amandmaji, bi lahko slepim in slabovidnim omogočili opravljanje poklica in s tem
                  ekonomsko, socialno samostojnost ter integracijo, delovno, ob tem pa v veliki meri
                  tudi življenjsko okolje. Smatramo tudi, da je dolgoročno gledano naložba v
                  adaptacijo delovnih mest in usposabljanje invalidov in s tem vključitev v delo
                  ekonomsko upravičena. Slepota ob ustrezni adaptaciji delovnega mesta ni ovira za
                  enakovredno delo."</q></p>
               <p>Prebral sem zaradi tega, ker mislim vseeno, tisti, ki pač vidimo, osebno mislim,
                  da je to ena najtežjih oblik invalidnosti, recimo, da naenkrat, ko si videl,
                  izgubiš vid. Se pravi podobna priporočila dajejo tudi druge zveze invalidov, vse
                  do paraplegikov. Nekateri, ko so razlagali ta amandma, so govorili, da to že imamo
                  nekaj delno rešeno v zakonodaji. Nekaj je sigurno rešeno, je pa tako
                  zakomplicirano, da ga je praktično nemogoče izvajati in bi ob tej priliki tudi
                  tiste, ki mi bodo pač replicirali na ta način ali pa zagovarjali nesprejetje tega
                  amandmaja, da je to že rešeno, bi vas prosil, da mi poveste, da mi to pove Vlada
                  ali kdorkoli kompetenten, ki ta podatek ima, koliko je invalidov
                  prekvalificiranih, ali pa tako na novo usposobljenih od te množice invalidov.
                  Nekje po podatkih je približno okrog 120.000 invalidov.</p>
               <p>Zato vas še enkrat prosim, da ta amandma, ne glede na karkoli, podprete in da o
                  tem problemu še enkrat prediskutiramo, ker če ga podpremo danes, ko je drugo
                  branje, lahko v tretjem branju, ne nazadnje, če je to že zakonsko zadosti dobro
                  rešeno ali pa, če se najde kakršenkoli ugovor temu amandmaju, to še vedno lahko v
                  tretjem branju spremenimo. Če pa zdaj damo rdečo luč temu amandmaju, potem pa več
                  ne moremo v zakonu spreminjati. Mislim, da smo šli v spremembo zakona prav s tem
                  namenom, da zakon izboljšamo, da invalidom pripravimo takšne pogoje, da bodo čim
                  manj prizadeti zaradi svoje invalidnosti. Zato vas še enkrat prosim, da premislite
                  in ta amandma sprejmete.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Skukova ima besedo.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Jaz bi obrazložila oziroma spomnila podpisnike in razpravljavce,
                  ki smo skušali prilagoditi ta zakon o gospodarskih družbah, ki je uvedel oziroma
                  spremenil način imenovanja ali pa tudi ustanavljanja, lahko rečemo, samostojnih
                  podjetij, družb in tako dalje. Zato smo oblikovali amandma za nov 1.b člen, kot je
                  v pregledu na 2. strani. Nato smo se pa nekako uskladili in tudi na odboru je bilo
                  dogovorjeno tudi s predstavniki Vlade, da bi se te stvari uredile bolje in bolj
                  pregledno v 14. členu tega zakona, zato smo napovedali umik in tudi v imenu
                  predlagateljev poslancev kolegov umikamo ta amandma. Seveda pa je zato nujno, da
                  je sprejet amandma pod 14. členom, ki bo to ustrezno rešil. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predstavnica Vlade ima besedo.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Hvala lepa. Jaz bi dala samo mnenje, ki ga nimate v pisnem pregledu, k amandmaju,
                  je pa to mnenje Vlade k amandmajema, ki sta v pregledu pod točko 2 in pa pod točko
                  4.c, to se pravi amandmaja, na katera je bilo ravnokar opozorjeno. Prvi amandma se
                  nanaša na 3. člen, to je tisti, ki ga je vložil poslanec Drago Šiftar in jaz moram
                  v zvezi s tem povedati naslednje.</p>
               <p>Gre za člen in 3. člen je člen, ki opredeljuje temeljne osebne pravice
                  zavarovancev. Dopolnilo, tako kot je predlagano, govori o tem, da bi bila pravica
                  do denarnega nadomestila za prilagoditev delovnega mesta invalidni osebi. Ne gre
                  za osebno pravico, gre v bistvu za pravico, ki jo mi že poznamo v obstoječi
                  zakonodaji in ki gre delodajalcu, ki je dolžan vsakega zaposlenega invalida, ki ga
                  ima, v bistvu prekvalificirati, dokvalificirati in mu tudi ustrezno delovno mesto
                  prilagoditi. To je v obstoječi zakonodaji opredeljeno v 97. členu zakona, to se
                  pravi, pravica do prilagajanja in seveda tudi možnost, da delodajalec za to
                  prilagajanje dobi sredstva od Zavoda za pokojninsko in invalidsko zavarovanje. Ni
                  pa to osebna pravica samega invalida. To je razlog, zakaj Vlada tega amandmaja ne
                  podpira. Skratka, ne gre za osebno pravico na eni strani in na drugi strani imamo
                  to možnost v zakonu že opredeljeno.</p>
               <p>Drugo, kar bi rada opozorila, pa je v zvezi z amandmajem pod točko 4 c. Gre za
                  amandma, ki ga je vložila gospa Skukova in s katerim se Vlada strinja. Namreč tudi
                  pri tem amandmaju, ker je bil naknadno vložen, mnenja Vlade v pisni obliki še
                  niste dobili. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šiftar, prosim.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Ta odgovor me ni presenetil. Ta odgovor sem že nekoč dobil oziroma v bližnji
                  preteklosti. Nisem pa dobil odgovora na to, da koliko je bilo izkoriščenih, koliko
                  je težkih delovnih invalidov zaposlenih po tistem zakonu, kot govorite. Prav
                  zaradi tega so me opozorile invalidske organizacije, da to stvar damo skozi, da
                  najdemo neko rešitev, da po sedaj veljavni zakonodaji je praktično, ne teoretično,
                  praktično nemogoče to speljati v življenje. In me vseeno zanima številka, koliko
                  je teh primerov v Sloveniji od te veliki možici invalidov in rad bi še vseeno
                  povedal, da me čudi takšno kategorično zapiranje vrat z Vlade, da ne dopuščate
                  niti to, da bi še enkrat to prediskutirali in v tretjem branju mogoče vseeno našli
                  neko rešitev, ki bi bila boljša. Če pa ne najdemo nič in se pokaže, da je to
                  dejansko edina rešitev, potem še vedno lahko Vlada nasprotuje in to še vedno lahko
                  umaknemo. Dejstvo pa je, da sistem ne funkcionira. Jaz čisto praktično govorim.
                  Mene sedaj ne lovite tukaj na ne vem na kakšen člen ali pa na kakršenkoli delček
                  kateregakoli zakona. Vi ste za to strokovnjak. Hočem vam povedati to, da ljudje,
                  da invalidi opozarjajo, da sistem ne funkcionira, da je to teoretično možno,
                  praktično pa ni možno. In so tudi oni videli neko upanje, da skozi ta zakon to
                  rešimo ali pa na nek način opozorijo, da stvar ne funkcionira.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Predstavnica Vlade. Hvala gospodu Šiftarju.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Se opravičujem, ker nisem prej povedala, koliko jih je vključenih. Mi ocenjujemo,
                  da jih je vključeno okoli 24 tisoč. Namreč 24 tisoč je tistih, ki dobivajo
                  nadomestilo za razliko med osebnim dohodkom in med svojimi prejemki, to se pravi
                  med svojo plačo. Lahko jih je še več. Tisti, ki so popolnoma prilagojeni in torej
                  je njihova plača po invalidnosti enaka, kot je bila pred nastankom
                  invalidnosti.</p>
               <p>Moram reči, drugo vprašanje, koliko. Lahko rečem, da vsi delovni invalidi, ki so
                  bili seveda ob nastanku delovne invalidnosti oziroma kot delovni invalidi v
                  zavarovanju, zaradi tega, ker dolžnost delodajalca je, da ostanejo v delovnem
                  razmerju, da jih prekvalificira, dokvalificira, in da jim tudi prilagodi delovno
                  mesto. Ne govorimo pa seveda o tistih, ki niso v zavarovanju, ki niso zaposleni,
                  in ki so izven tega sistema. To pa je drugo področje, na katerega pa se seveda v
                  okviru te razprave ne moremo spuščati, ampak delovni invalidi v delovnem razmerju
                  so pa vsi pokriti s tem zakonom.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospa! Mislim, da niste odgovorila na vprašanja, ki so bila postavljena in tudi mi
                  ni razumljivo, zakaj Vlada ne podpira tega amandmaja. Vprašanje je cene. Tokrat
                  govorim iz svojih lastnih izkušenj. Tak posel sem opravljal in to, kar je govoril
                  gospod pred menoj, to je popolna resnica. Poglejte, vsi mogoči načini so
                  izogibanja temu, da bi se eventualno delovna mesta prilagodila. Nobeden ne misli
                  na dolgoročno korist. Vsak podjetnik je mislil, prej, ko je bilo to družbeno
                  podjetje ali pa danes, samo na kratkoročno korist. Na dolgoročne koristi, svoje
                  lastne in pa na koristi države, v kateri je, in tukaj so tisti členi, ki bi to
                  mogli kontrolirati, so pa inšpekcijske službe in te so seveda tudi v resorju tega
                  istega ministrstva. Zato me prav posebej zanima, ali vi imate en argumentiran,
                  vsaj do sedaj nisem slišal vašega odgovora, razlog, da Vlada ni podprla tega
                  amandmaja? Zakaj? Jaz mislim, to bi bilo dobro iz vsega skupaj, zaradi
                  zaposlenosti, zaradi vključevanja v delo in življenje teh invalidov, ki so ostali
                  na delu in zaradi, konec koncev produkcije. In mnogo teh delovnih mest se da
                  izredno dobro adaptirati. Gospod Šifter je povedal en primer, jaz vam bom povedal,
                  da so včasih tudi take malenkosti, to je malo iz mojega poklica, take malenkosti,
                  da se človek čudi, kako nezainteresirani so delodajalci, da ne dajo adaptirati
                  delovnega mesta. Čudi me, da ni bilo podpore matičnega odbora. Očitno, da v tem
                  Državnem zboru velja res tako, kot so prej Krščanski demokrati rekli, katera
                  skupina kaj predlaga. Ta amandma pomeni popolnoma razumljiv in čudovit. To, kar pa
                  je sedaj zapisano v zakonih, se pa ne izvaja ali pa se izvaja, če se izvaja, se
                  naj kontroliral. Tako delovno mesto, ki je adaptirano, je iz strani, za koristi
                  invalida potrebno neprestano kontrolirati, neprestano mora delovni inšpektor
                  izvajati kontrolo nad to adaptacijo delovnega mesta itd., da ima eno ministrstvo
                  za delo pregled nad tem. Moram reči, da do sedaj edino skrbijo, tako kot so prej
                  nekateri rekli v Ministrstvu za delo, zgolj za eventualne sanacije nekih podjetij,
                  ki nimajo smisla. Sanirati je potrebno vsako delovno mesto. Drugič imamo sedaj
                  invalidske organizacije. Marsikje smo ustanovili invalidske organizacije iz
                  podjetij, ki so šla, ali v stečaje ali pred stečajem, ali v sanacijo. V te
                  invalidske organizacije, čeprav kljub nekim bonitetam, to je ravno tako izgledalo
                  kot kakšne sirotišnice. Tudi je en socialni razlog, da se delovno mesto, konkretno
                  na katerem je človek delal, adaptira na novo. In bi vseeno zelo enostaven odgovor,
                  brez te zakonodaje, ki ste jo že citirali, povedali, ali se to ne izplača, s
                  številkami, ali ste to poskusili, ali kako je praksa pokazala v življenju. Ali
                  bomo res samo strankarsko glasovali, ali ne bomo poskušali o nekaterih stvareh
                  <gap n="..."/>, saj mi tako ali tako nismo strokovnjaki za posamezna vprašanja, mi tukaj
                  poskušamo razsojati. Če bomo čredno razsojali, potem bomo imeli strahovito slabe
                  zakone. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Čudi me eno, da kolegi, ki niso strokovnjaki za to področje, razumejo ali pa
                  poskušajo razumeti. Tisti iz Vlade, ki ste pa strokovnjaki, pa to ali nočete
                  razumeti, ali pa je še toliko hujše, če ne razumete. Jaz sem vas spraševal eno,
                  koliko<gap n="..."/> Vi meni govorite o dolžnostih, vi meni govorite o denarnih nadomestilih,
                  dobro pa veva oba, ali pa vam še enkrat razložim, da jaz to nisem spraševal, da
                  sem jaz govoril o delovnem mestu. Mene zanima, natančno bom povedal, koliko
                  invalidov je dobili nazaj isto delovno mesto, prilagojeno pač njegovi
                  invalidnosti, ki je nastala? To me zanima. Potem, koliko invalidov je dobilo novo
                  prilagojeno delovno mesto? Ena stvar je, jaz dobro vem, da nekje je pravica
                  deklarirana, da pravica obstaja. Sankcije so minimalne in hočem doseči to, oziroma
                  invalidi hočejo doseči to, da se bo to izvajalo v življenju. In če pa gledamo na
                  daljši rok, je to sigurno ugodnejše za državo, pa tudi za posameznika. Na daljši
                  rok govorim, ampak verjetno tisti podjetnik takrat razmišlja na krajši rok in se s
                  temi problemi ne ukvarja. Če pa gledamo, in vi kot predstavniki Vlade, bi vsaj
                  morali gledati na daljši rok in z vidika Vlade. In ne vem, pravim, ali sem bil
                  totalno nerazumljiv, ali mi pa nočete odgovoriti na tisto, kar vas jaz sprašujem.
                  In tudi nekateri moji kolegi niso 100% prepričani, da je vaše tolmačenje 100%. In
                  s tem, da bi to vsaj sedaj začasno podprli, bi omogočili to, da v tretjem branju
                  to stvar dokončno prediskutiramo. Nenazadnje lahko tudi takrat ugotovimo, da to
                  sem ne sodi. Ampak vidim, da nismo imeli v mislih iste stvari. Ko ste vi prebrali
                  ta moj amandma, ste imeli v mislih čisto nekaj drugega, kot sem pa imel jaz. Jaz
                  se lahko celo opravičujem, ker nisem bil zadosti natančen oziroma nisem zadosti
                  dobro razložil. Mislim pa, da zdaj sem vsaj uspel to razložiti, kaj sem želel s
                  tem doseči.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Poglejte, iz Ministrstva za delo, včasih smo pač ljudje takšni, da samo tisto, kar
                  vidimo, lahko tudi razumemo. Mi imamo v tem Državnem zboru dva kolega poslanca, ki
                  sta zaradi svoje trenutne ali pa dalj trajajoče hendikepiranosti dobila prirejeno
                  delovno mesto. Tukaj imamo, med nami, ampak tega jaz v svoji praksi, moram reči,
                  zelo malo, ampak to so bili čisto posamezni primeri, nisem doživel. Tu smo takoj
                  priredili dvema poslancema, da lahko delata, njihovo delovno mesto njihovi
                  hendikepiranosti, trenutni ali pa trajni. Tega pa ne zmoremo v podjetjih in res
                  povejte število, kjer so bila delovna mesta prirejena, ali na novo odprta delovna
                  mesta, ki so prirejena za invalide. To bi bilo zelo zanimivo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani podpredsednik, ne govorim o tem, kako bo posamezni poslanec glasoval o
                  tem predlogu. Hočem samo mogoče pojasniti nekatere stvari, ker vem, da vsi tega
                  zakona o pokojninskem in invalidskem zavarovanju nimate v svojem predalu, pa vem,
                  da ga tudi dnevno ne spremljate, moram reči, da sem ga jaz nekaj desetkrat
                  prebral, celega in kompletnega in mnoge stvari že moram pač, lahko rečem, da že
                  vem na pamet zaradi tega, ker me mnogi sprašujejo o tem in drugem členu. Namreč
                  predlog tega amandmaja, ko ga predlaga gospod Šiftar, moramo jasno vedeti, on
                  predlaga dopolnitev 3. člena tega zakona, kjer pravi, da se doda nova zadnja
                  alinea in če zdaj gledam pa veljavni zakon, tega, katerega imamo pred sabo in 3.
                  člen se v bistvu pri tem nič ne spreminja. V tem 3. členu navedene pravice iz
                  pokojninskega in invalidskega zavarovanja so. Kakšne pravice, jaz jih ne bom
                  našteval, od starostne, družinske in takšne in druge, invalidske in takšne
                  pokojnine, ker je teh alinei cela serija, moram reči, vendar na koncu pravi - to
                  bom prebral - da je pravica tudi iz tega zakona iz 3. člena, pravica do poklicne
                  rehabilitacije, pravica do prerazporeditve na drugo ustrezno delo oziroma do
                  ustrezne zaposlitve, pravica do dela s skrajšanim delovnim časom in to, kar je še
                  posebej pomembno, pravica do denarnih nadomestil iz invalidskega zavarovanja. To,
                  kar je pa državna sekretarka povedala in navezala ta 3. člen s 97. členom, pa je
                  seveda jasno, ker 97. člen pa dejansko govori o tej rehabilitaciji in govori o
                  obveznostih, tako zavoda, kot o obveznostih delovne organizacije. Mislim, da je
                  tako denarno nadomestilo kot rehabilitacija v 3. členu zakona že doslej veljala.
                  Zdaj, ali se je to tako izvajalo ali ne, jaz ne govorim o tem, govorim o tem, da
                  je to zakonodajalec že imel notri. Zdaj, če še kaj manjka od tega, seveda jaz
                  osebno mislim, da so te zadeve zajete, da se pa niso po zakonu izvajale, to je pa
                  drugo vprašanje. Ne rečem, da ni potrebno in naj državna sekretarka še enkrat
                  pojasni, da ne bi dali nekaj v zakon pri tej zadevi, kar je že ozakonjeno oziroma
                  ne bo imelo nobenega učinka. Če ljudje niso doslej izvajali zakone, je drugo
                  vprašanje. Vendar te stvari so povezane med 3. in 97. členom, vsaj tako jaz to
                  gledam in berem.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predstavnica Vlade ima besedo.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Hvala. Moram reči, da je del tega, kar sem želela povedati, povedal zdaj gospod
                  Sisinger. Dejansko te stvari so v zakonu v 3. členu kot pravica do rehabilitacije,
                  v 97. členu kot izpeljava tega. Mislim, da gre tukaj za nek nesporazum z gospodom
                  Šiftarjem, jaz sem ogovorila o nadomestilu kot razliki med plačo, ki jo je nekdo
                  prejemal na svojem delovnem mestu pred nastankom invalidnosti in tisto, ki jo
                  prejema po nastanku. Torej, ker je hendikepiran, lahko dela na manj plačanem
                  delovnem mestu ali pa krajši čas in razliko za to dobiva. In o tistem nadomestilu
                  sem govorila. Teh primerov imamo 24 tisoč. Iz tega tudi približno sklepamo, da je
                  število takih, ki so se delno prilagajala delovna mesta ali pa so bili zaposleni
                  za krajši delovni čas, ustrezno prilagodilo približno toliko, kot sem povedala
                  številčno.</p>
               <p>Še nekaj bi morala reči. Vi dopolnjujete potem še naslednje člene s tem.
                  Predlagate 11.b člen, ki govori, da se to nadomestilo prizna v 48 mesečnih
                  pokojninah v višini. V bistvu razmišljate o pravici do denarnega nadomestila za
                  prilagoditev kot o nekem pavšalu. Prilagoditev lahko stane bistveno več ali
                  bistveno manj. Vprašanje je od konkretnega delovnega mesta, kaj je kdo delal,
                  lahko gre za slepega, ki se mu mora prilagoditi resnično od računalnika do vseh
                  ostalih tehničnih pripomočkov, lahko gre za nekoga, ki samo težje sedi, lahko gre
                  za nekoga, ki mu je treba stroj ustrezno znižati. Skratka, tudi razmišljanja v
                  smislu nekega pavšalnega nadomestila, mislim, da niso ustrezna. Prilagoditev lahko
                  stane zelo veliko ali pa relativno malo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Poglejte, gospod Sisinger je nekatere stvari pojasnil. Rad bi prebral 97. člen,
                  ker v 3. členu govorimo o nadomestilih za človeka, amandma razumem, mogoče, da je
                  malo slabo napisan, to je nadomestilo: pravice do denarnega nadomestila za
                  prilagoditev delovnega mesta invalidni osebi, se pravi delodajalcu. In v 97.
                  členu, ki to obravnava, pravi naslednje: <q>"Če je za poklic in rehabilitacijo
                  zavarovanca s preostalo delovno zmožnostjo na ustreznem delovnem mestu potrebno,
                  da se prilagodijo prostori in delovna sredstva, stroški za ustrezno prilagoditev
                  pa bi bili za organizacijo oziroma za delodajalca previsoki, lahko zavod prevzame
                  del teh stroškov."</q> No, tukaj mora biti obveza ali pa definirana obveza. V tem je
                  razlika. In ta amandma smatram kot obvezo. V tem je ta bistvena razlika. Mi do
                  sedaj nimamo te obveze. Recimo, lahko bi imeli to obvezo z neko omejitvijo, kar je
                  prej predstavnica ministrstva rekla, da je nekatero delovno mesto tako težko
                  prilagoditi, da bi bilo predrago. No, v tem primeru bi morala biti neka razsoja in
                  neka omejitev procentualne vrednosti delovnega mesta in dohodka. Zakaj je to
                  interes in zakaj se stalno pri takem amandmaju vsaj nekateri ustavljamo, predvsem
                  v ozki povezavi s tem, kar smo prej govorili.</p>
               <p>Mi moramo razmišljati o tem, da imamo res slabo nataliteto, da moramo delati, da
                  se ne moremo kar tako penzionirati, da moramo vse delovne resurse, ki so v tej
                  Sloveniji, izkoristiti. Saj zaenkrat je res ta brezposelnost visoka. Ampak upamo,
                  da dolgo ne bo. Mi bomo imeli, če gledate nataliteto, prepad in starostno dobo -
                  mi bomo imeli takšen prepad, da vsi tisti penzionisti, pa vsi tisti, ki tu čakamo
                  neke penzije, pa ki jih bodo ali ne bodo dočakali, ne bodo mogli ničesar dobiti.
                  Zato je vsak človek pomemben. To ni nobeno socialistično geslo. Ampak glede na
                  podatke, ki jih imamo, je res vsak človek potreben - in mnogo bolj, kot pa neko
                  nadomestilo delodajalcu, da priredi delovno mesto. Bistvo je v tem, da je tu
                  zahteva za prireditev, sedaj pa je to možno v 97. členu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šiftar, prosim.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Jaz bi rad povedal prav to. Gospa z ministrstva je rekla, da verjetno dobiva teh
                  24.000 približno to nadomestilo. To nadomestilo je trajno bistveno bolj neugodno
                  za državo, če gledamo čisto s pragmatičnega vidika. S tem, da se niti vrednost
                  dela za invalide ne da ovrednotiti z nobenimi številkami, z nobenimi tablicami,
                  ali kakorkoli izračunati. Dejstvo je, da hočemo v tem doseči to, da bo neka
                  prisila, da ne bo samo deklarativna možnost, da se delovno mesto prilagodi, da
                  invalid lahko spet naprej dela. Ne kot tretjerazredni državljan, da lahko dela
                  istem delovnem mestu. Že prej sem dal za mene zelo šokantno situacijo, da nekdo
                  oslepi, da programer oslepi in mu lahko s prilagoditvijo delovnega mesta recimo
                  omogočimo, da to dela naprej trajno. Če nima druge poškodbe, kot recimo poškodbe
                  oči, lahko fizično še živi do stotega leta, ali kakorkoli. Se pravi, normalno
                  lahko pride v penzijo. Se pravi, s človeške plati, kar se ne da izračunati, je to
                  bistveno bolj ugodno oziroma ne ugodno, pozitivno. Pa tudi z materialne plati kot
                  takšne. Vi vseeno ne veste, in nočete priznati, da ne veste, koliko je vsaj
                  približno delovnih mest, kjer so ljudje lahko, ko so postali invalidi, s
                  prilagoditvami ali za toliko, ali pa za več denarja, o tem ne govorim - lahko
                  delali nazaj isti posel, istovreden posel, da niso rabili pridobivati razliko za
                  manj vredno delovno mesto. In tudi tistega mi niste rekla, koliko je - tudi tega
                  podatka zdaj vidim, da nimate - koliko je pa tistih, da je pač glede na njihove
                  psihofizične sposobnosti, ali pa fizične sposobnosti lahko opravljalo manj, ampak
                  še vedno zahtevno delovno mesto. To, kar ste govorila, da imamo mi še amandmaje
                  vložene - mi smo nekaj probali, to, kar smo v tem amandmaju zapisali, trajno
                  rešiti. Jaz še vedno ne pravim, da je to najboljša varianta. Mi smo si pač nekaj
                  izbrali, pa to ne samo tako izbrali, prediskutirali tudi z določenimi strokovnimi
                  inštitucijami, ki so take podatke dale. Če se mi za ta amandma odločimo, o katerem
                  danes govorimo, lahko tudi one amandmaje ne sprejmemo, ali jih pa spet v tisti
                  proceduri do tretjega branja tako spremenimo, da ne bodo neposrečeno ali pa
                  zgrešeno zapisani. Vseeno je najpomembnejši ta amandma, kjer govorimo o vsebini.
                  Če bi pa stvar veljala tako kot je kolega Sisinger govoril, verjetno s pozitivnega
                  vidika itd., potem pa tudi nič ne moti, ampak tisto, kar je on že prej govoril, v
                  3. členu samo še dodatno zapišemo. Se pravi, da potem, če njegovo razmišljanje
                  vzamem, pa sploh ne vidim nobenega zadržka, da ta amandma kot takšen ne bi
                  sprejeli. Nekdo je celo govoril o tem, da je malo neposrečeno ali da ni najboljše
                  napisano, da ni, ne vem kaj, najbolj natančno definirano. Tudi to ni problem v
                  drugem branju. Dajmo, dogovorimo se, mi moramo tu danes ugotoviti, kaj mi
                  vsebinsko hočemo doseči in če enkrat ugotovimo, da vsebinsko hočemo doseči to, ni
                  noben problem recimo stavek drugače formulirati do tretjega branja. Tu je problem.
                  In še enkrat vas prosim, povejte, da vas ne bom desetkrat spraševal, pa tu vas je
                  že kolega Kopše že dvakrat vprašal, ali te podatke imate, koliko je teh delovnih
                  mest. Povejte, če jih nimate, tudi t je zame legitimen odgovor, da jih nimamo, ne
                  pa, da se vlečete kot miška skozi luknjo ven.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predstavnica Vlade, gospa državna sekretarka, izvolite.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Od mene želite podatek, koliko ljudi dela po rehabilitaciji na istem delovnem
                  mestu. To niso več invalidi. Jaz vam bom prebrala definicijo iz zakona o
                  pokojninskem in invalidskem zavarovanju. Invalidnost po tem zakonu je podana, če
                  nastane pri zavarovancu zmanjšanje ali izguba delovne zmožnosti za delo na
                  delovnem mestu, na katerega je bil zavarovanec trajno razporejen pred nastankom
                  teh sprememb. Če je rehabilitacija uspešna, lahko dela naprej na istem delovnem
                  mestu in ni več invalid, se ne šteje niti po definiciji zakona. Zaradi tega
                  govorim, tisti, ki lahko delajo na istem delovnem mestu, tisti niso več invalidi.
                  Lahko so pa invalidi druge stopnje, tisti, ki lahko delajo na tem delovnem mestu
                  krajši delovni čas, torej samo 4 ure ali 6 ur ali 3 ure na dan, ali pa tretje
                  stopnje tisti, ki so lahko sposobni za neko drugo delo, ampak ne na delo na istem
                  delovnem mestu. Mislim, gre za relativno osnovne pojme iz tega zakona in jaz se
                  bojim, da se ne razumemo v celoti. Resnično, da se ne razumemo, pri čemer imamo
                  vsi verjetno enako dober namen. Jaz v vaše namene popolnoma nič ne dvomim, ampak
                  gre za delovne invalide, torej tiste, ki so že v delovnem razmerju ob nastanku
                  invalidnosti, ne tiste, ki so invalidi, pa šele iščejo delo. To je eno in jaz bi
                  še enkrat povedala. V zvezi z 97. členom, če mi rečemo, da je to pravica,
                  nadomestilo, ki jo dobi za invalida delodajalec, za delovnega invalida, za
                  tistega, ki je on že po samem zakonu sam dolžan poskrbeti, to pomeni potuha
                  delodajalcem. Vsak delodajalec, 97. člen pravi, da se mu sofinancira to delovno
                  mesto v tistem primeru, kadar bi bila ta prilagoditev toliko draga, da je
                  delodajalec ne zmore in takrat zavod v bistvu priskoči na pomoč. Vsakemu
                  delodajalcu dati pavšalno nekaj, da bo prilagodil delovno mesto, pa pomeni, da bo
                  potem še bistveno manj pazil na varnost pri delu zaradi tega, ker bo rekel, če se
                  bo nekomu nekaj zgodilo, mi bo država tako ali tako pomagala potem stvari speljati
                  naprej.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše najprej besedo, potem gospod Šiftar.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospa, vi spreobračate besede. Jaz upam, da ne namenoma. Poglejte, če je neko
                  delovno mesto, kjer je nekdo nastal invalid z določeno poškodbo in je adaptirano
                  in njemu se ukine invalidnost, je to samo dobro. Gre se za adaptacijo delovnega
                  mesta, gospa, za nič drugega, za adaptacijo delovnega mesta in to, kar pravite, da
                  bi dali potuho delodajalcu. Jaz sem rekel, da bi morali limite postaviti in tretje
                  branje je še pred nami.</p>
               <p>To sem tudi v nagovoru povedal. In res me zanima, koliko, ali imate podatke -
                  upam, da jih imate - koliko delovnih mest je bilo adaptiranih, istih delovnih
                  mest, na katerih so nastali invalidi. Koliko je takih delovnih mest adaptiranih?
                  Ali pa, če imate podatek, koliko je takim delovnim mestom pokojninsko invalidsko
                  zavarovanje sofinanciralo. Pridimo s podatki. Mi na pamet govorimo. Da vidimo res,
                  koliko je bilo tega. Vemo pa, koliko imamo invalidov. In koliko od tega je bilo
                  poskušano na osnovi tega zakona, ker je popolnoma nejasen, po moje, ta 97. člen
                  predvsem, <q>"lahko"</q> - to je zelo relativno! In ta odgovor nam dajte, gospa, da
                  vidimo, ali imate res tako dober namen, kot trdite! Imamo vsi skupaj tak dober
                  namen, upam vsaj. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Kopšetu. Gospod Šiftar ima besedo.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Ne vem, ali naj se smejem, ali naj kakorkoli, ko ste tolmačila tisto, ko enkrat
                  prideš na prilagojeno delovno mesto, da nisi invalid. Prosim vas lepo! Jaz imam
                  prijatelja, ki sva se skupaj s športom ukvarjala in je tam pridobil tako poškodbo
                  vida, da danes skoraj nič ne vidi, neke sence in tako dalje. Tega so priučili - je
                  bil mesar in so ga priučili za telefonista. A po tej vaši terminologiji on zdaj ni
                  več invalid. On je zdaj čisto normalen človek. Prosim lepo! Veste kaj, ko govorimo
                  tudi o tem, ali o teh dobrih namenih, kakšni so moji, pa kakšni so vaši. Jaz sem
                  prepričan, da tu, v tem Državnem zboru, pa vsi, ki smo v tej zgradbi, ne bi smel
                  nobeden imeti tu nekega slabega namena prav na tem področju. Ampak žal, oprostite,
                  začenjam v vaš dober namen dvomiti. Prav zaradi tega, ker se krčevito upirate vsem
                  poskusom, da bi to stvar vseeno še enkrat predebatirali. In ne vem, ali se ne
                  razumeva, ali pa namerno nekako obračate moje besede. Jaz niti z besedico nisem
                  govoril o nekem pavšalu delodajalcev, kako bo delovna mesta prilagajal! Jaz
                  govorim o sredstvih za delovno mesto, za točno znano delovno mesto in za točno
                  znano prizadeto osebo. Mislim, da je to zelo bistveno. In ne vem, zaradi česa se
                  tako krčevito upirate in ne pustite, da bi se nekje dogovorili, da to naj gre v
                  tretje branje in potem še vedno lahko najdemo boljšo rešitev.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Ker imamo kar precej
                  glasovanja, predlagam, da začnemo z glasovanjem k 1. členu ob 14.00 uri. In
                  prosim, da ste točni. Sejo prekinjamo, nadaljujemo ob 14.00 uri.</p>
            </sp>
            <stage type="time">(Seja je bila prekinjena ob 12.47 uri in se je nadaljevala ob 14.06
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Pričenjam nadaljevanje seje. Prosim, da ugotovimo prisotnost v dvorani! Še vedno
                  ugotavljamo prisotnost v dvorani! Ugotavljamo prisotnost! <stage>(39
                     prisotnih.)</stage> Bomo še počakali nekaj minut. Ugotavljam, da je navzočih 49
                  poslank in poslancev. Zbor je sklepčen in lahko odloča.</p>
               <p>Na glasovanje dajem amandma pod točko 1, predlagatelj je Vlada Republike
                  Slovenije, matično delovno telo podpira. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Smo na strani 2. Pod točko 2 imamo amandma, ki ga predlaga poslanska skupina
                  Socialdemokratske stranke Slovenije. Vlada ni podala mnenja. Odbor ne podpira.
                  Obrazložitev glasu pa ima gospod Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFAR:</speaker>
               <p>Spoštovani! Rad bi vas samo spomnil, da je to tisti amandma, o katerem je bila
                  razprava pred odmorom, s tem da smo prekinili to. Jaz bom glasoval za ta amandma.
                  In če z razpravo, pa z nekim pozitivnim odnosom do tega, pač s potrditvijo tega
                  amandmaja spravimo proceduro naprej in pozneje pomagamo samo enemu invalidu, da
                  ima lepše življenje, jaz mislim s tem, da sedaj nima nobenih materialnih posledic,
                  samo še pač en mesec več razprave, da glasujete za in da ta amandma podpremo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko 3 imamo amandma, ki je bil umaknjen. Pod točko b na strani 3 pregleda pa
                  imamo amandma Vlade Republike Slovenije, matično delovno telo podpira. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Pod točko 4 imamo najprej k 1. členu, pod točko A, predlaga amandma Vlada. Matično
                  delovno telo podpira. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Pod točko b) imamo amandma skupina poslancev. Prva podpisana je gospa Nada Skuk.
                  Matično delovno telo ne podpira. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je amandma pod točko b je sprejet.</p>
               <p>Pod točko c) pa imamo amandma matičnega delovnega telesa. Vlada ga podpira.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Pod točko c) imamo amandma Vlade. Delovno telo podpira. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Pod točko e) imamo amandma gospoda Štefana Kocipra. Vlada ne podpira. Matično
                  delovno telo podpira.</p>
               <p>Obrazložitev glasu gospod Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Spoštovane kolegice in kolegi! Želel bi opozoriti na to, mislim, da bo sedaj
                  vendarle drugačno vzdušje in se ne bo po nepotrebnem dvigala temperatura, da tukaj
                  vendarle imamo sedaj v skladu s sklepom, ki ga je Državni zbor sprejel pri prvi
                  obravnavi, rešitev za matere, ki rodijo otroke sicer od sprejetja zakona naprej,
                  da če niso zavarovane na kakšni drugi osnovi, da se jim šteje to v delovno dobo.
                  Tako rešitev je Vlada pravzaprav bila dolžna prenesti v drugi obravnavi, ker sklep
                  se je glasil tako, da do druge obravnave pripravi rešitev. Vlada te rešitve ni
                  pripravila, zato smo jo vložili v poslanski skupini Slovenskih krščanskih
                  demokratov in odbor jo je tukaj tudi sprejel. Naj pojasnim samo še toliko.
                  Glasoval bom seveda za ta amandma. Ta amandma uvaja to pravico in sicer od sedaj
                  naprej, kasneje je tudi še en amandma, ki omogoča dokup delovne dobe materam za
                  nazaj. Tistega amandmaja žal odbor ni podprl, tako da bo jasno, o čem bo tudi
                  glasovanje. Glasovali bomo torej o amandmaju sedaj, ki uvaja to pravico od sedaj
                  naprej in je torej v skladu s tem, kar je Državni zbor sklenil in kar je v skladu
                  z resolucijo. Zato bom seveda podprl ta amandma. Upam pa, da v tej točki vendarle
                  poslanke in poslanci ne bomo ne vem kolikokrat požrli svojih besed oziroma sklepov
                  Državnega zbora, ki so bili v prid družinski politiki. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu, Vlada nima besede.</p>
               <p>Glasujemo o amandmaju pod točko e), predlagatelj je gospod Štefan Kociper oziroma
                  poslanska skupina SKD. Vlada ne podpira. Matično delovno telo podpira. Ugotovimo
                  sklepčnost! <stage>(66 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem tako spremenjen 1. člen. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je tako spremenjeni 1. člen sprejet.</p>
               <p>V razpravo dajem 2. člen. Najprej imamo amandma. Predlagatelj gospod Miloš
                  Pavlica. Delovno telo podpira, Vlada podpira. Pod točko 6 imamo amandma<gap n="..."/> To je
                  pa že k 5. členu. Samo ta amandma imamo k 2. členu pod točko 5. Želi kdo besedo?
                  Gospod Zagožen, izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Jaz sicer ne razumem čisto, zakaj se je Vlada odločila, da ta
                  amandma podpira, ker je hkrati izračunala, da bo precej obremenil proračun. Gre za
                  to, da se odpravi pravica tistih kmetov, ki finančno niso sposobni, da se
                  zavarujejo za vse pravice, torej da se jim odpravi pravica do zavarovanja samo za
                  zelo nizko pokojnino na osnovi zajamčene plače in brez invalidskega varstva. Hvala
                  lepa. Jaz mislim, da bo posledica tega amandmaja, da bo pač veliko število teh
                  finančno nesposobnih kmetov ostalo brez vsakega pokojninskega zavarovanja. Ker
                  nimamo neke nacionalne pokojnine, je to neke vrste diskriminacija. Mislim, da jim
                  je treba dopustiti tudi v naprej to možnost, da se za neke minimalne pravice, ki
                  neko minimalno socialno varstvo na starost zagotavljajo, da se zanje lahko
                  zavarujejo. Problem pa vidim v nečem drugem in ne vem, s tem amandmajem se seveda
                  to ne rešuje. Na drug način bi morala to rešiti Vlada, ali ponuditi predlog
                  rešitve. Gre za to, da se ta institut takega zavarovanja zlorablja, in da to lahko
                  delajo tudi premožni obrtniki in podobni, ki na ta način izpolnjujejo neke
                  minimalne zakonske pogoje, sicer se pa pokojninsko lahko bogato zavarujejo pri
                  privatnih pokojninskih skladih, če jih kar tako imenujem. Recimo, obrtni
                  pokojninski sklad. In tukaj bi najbrž bilo treba narediti red, da se določba ne
                  zlorablja, ne pa, da se jo odpravlja. Jaz bom glasoval proti temu amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ugotovimo sklepčnost! Glasujemo o amandmaju k 2.
                  členu. Predlagatelj gospod Miloš Pavlica. Delovno telo podpira, Vlada podpira.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 2. člen. Ugotovimo sklepčnost! <stage>(57
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da smo člen sprejeli.</p>
               <p>V razpravo dajem 5. člen. Amandma pod točko a) je umaknjen. Pod točko b) predlaga
                  amandma Vlada Republike Slovenije. Delovno telo podpira. Pod točko c) predlaga
                  amandma gospod Ivo Hvalica. Vlada ne podpira, matično delovno telo ne podpira.
                  Želi kdo besedo? Gospod Ivo Hvalica, izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Rad bi vas opozoril na amandma pod točko c), ki se glasi:
                  <q>"Zavarovanec, ki dopolni pokojninsko dobo 40 let, to je za moške oziroma 35 let
                  ženske, v katero ni vštet dokup zavarovalne dobe po 215. in 216. členu, ter
                  prostovoljno zavarovanje po 24. členu, pridobi pravico do starostne pokojnine, ko
                  dopolni starost 55 let moški oziroma 50 let ženske."</q> Zakaj? Glejte, dosedanje
                  določbe 39. člena so v nasprotju z 203. členom istega zakona, saj se dejansko ne
                  prizna delovne dobe med 15. in 18. letom. Jaz osebno menim, da je osnova za
                  pridobitev pravice do polne pokojnine dopolnitev 40 oziroma 35 let pokojninske
                  dobe in ne dopolnitev starostne meje. Torej pokojninska doba in ne starostna meja.
                  Razmislite! Prepričan sem sicer, da boste glasovali za, ne glede na to, da Vlada
                  tega ne podpira. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predstavnica Vlade ima besedo.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Pokojnina v našem sistemu je še vedno starostna pokojnina, in je torej starost
                  eden od bistvenih elementov in bistvenih pogojev za pridobitev pokojnine. In ravno
                  starostna meja je tisto, o čemer razmišljamo, da bo treba počasi dvigati. In smo
                  jo z zadnjim veljavnim, sedaj veljavnim zakonom, dvigali. Verjetno z bodočo
                  reformo jo bomo morali še nekoliko. Ta starost v primerjavi z Evropo, je še vedno
                  bistveno, bistveno nižja. 53 let za ženske in 58 let za moške, če govorimo o polni
                  delovni dobi. To se pravi, 40 in 35 let. Torej mislimo, da starost mora biti
                  bistveni pogoj, in da ne moremo v prihodnje pravzaprav vzdržati tega sistema, da
                  imamo povprečno starost upokojencev 54 let in nekaj, niti 55 let ne.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ivo Hvalica, izvolite. Prosim za malo več miru v dvorani!</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Jaz ne vem, ali govorim kitajsko, gospa, ali govorim slovensko. Vi mi
                  niste odgovorili na vprašanja, ki sem jih zastavil tudi tu. Glejte, kaj je s
                  tistimi, ki imajo delovno dobo med 15. in 18. letom? Mene ne boste prepričali, da
                  je pokojnina stvar starosti. Pokojnina vendar zavisi od prispevka, ki ga nekdo
                  plačuje. In če ima nekdo polno delovno dobo, pa ne glede na to, da je začel
                  plačevati prispevek s 15. letom, mu pripada pokojnina. Te stvari so kristalno
                  jasne! Seveda, vi imate drugačen pogled na to. Ne mi reči, da je dobronameren do
                  tistih, ki so začeli plačevati prispevke pri 15. letu! Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše - se odpoveduje. Želi še kdo besedo? <stage>(Ne.)</stage>
                  Razpravo zaključujem.</p>
               <p>Najprej dajem na glasovanje amandma Vlade Republike Slovenije pod točko b) k 5.
                  členu. Delovno telo podpira. Ugotovimo sklepčnost! <stage>(60
                  prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>In še pod točko c). Predlagatelj gospod Ivo Hvalica. Vlada ne podpira. Delovno
                  telo ne podpira. Obrazložitev glasu - izvolite!</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Ne, nisem si premislil, kot mi je nekdo iz LDS-a tu navrgel. Ne,
                  opozarjam vas na to glasovanje, opozarjam vas, to je globoka vsebinska zadeva.
                  Vem, da ni liberalna, je pa socialna. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 5. člen. Ugotovimo sklepčnost! <stage>(56
                  prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo člen sprejeli.</p>
               <p>K 6. členu imamo amandma pod točko a), ki ga predlaga skupina poslancev.
                  Prvopodpisani Janez Jug. Vlada ni podala mnenja. Delovno telo ne podpira. Pod
                  točko b) imamo amandma Vlade. Delovno telo podpira. Pod točko c) imamo amandma
                  gospoda Sisingerja in Toneta Peršaka. Vlada ne podpira. Delovno telo ne podpira.
                  Želi kdo besedo? Razpravo zaključujem.</p>
               <p>Na glasovanje dajem amandma k 6. členu.</p>
               <p>Gospod Sisinger, izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Ker se amandma nanaša na veljavni 46. člen in na četrto alineo 46. člena, zakaj
                  seveda bom glasoval za amandma, ki sva ga vložila z gospodom Tonetom Peršakom? Pri
                  tem amandma zato, ker dejansko ta tekst pod b), kjer je govora o predlogu, ki ga
                  predlaga Vlada, ta predlog amandmaja Vlade seveda ni čist in ga je tudi težko
                  izvajati v pokojninskem zavodu, kajti ta pravi. Moram povedati, da 46. člen
                  govori. Za izračun pokojninske osnove se ne šteje. Kaj se ne šteje in je dejansko
                  vladni predlog pomešan z vsemi stvarmi in pravi, boni, odpravnine, prejemke zaradi
                  upokojitve ali priprave za upokojitev, del plač, kateri del plač tega ni mogoče
                  izvajati in drugih prejemkov iz delovnega razmerja - berem amandma Vlade -
                  delovnega razmerja, s katerimi so bile plačane delnice za notranji odkup ali za
                  večanje lastniškega kapitala pri izplačevanju in tako naprej. Skratka, ta amandma
                  ni sprejemljiv. Moram reči, da smo ga prediskutirali, tudi gospod Tone Peršak s
                  strokovnjaki in zato takega amandmaja seveda ni mogoče izvajati. Zato predlagam,
                  da sprejmete amandma, ki ga imate, ki smo ga predlagali z gospodom Tonetom
                  Peršakom, kjer pravi, kjer spreminjamo to v 46. členu četrto alineo, ki je jasna,
                  da se ne šteje. Seveda, kaj se ne šteje <stage>(delnice, obveznice, boni, prejemki
                     zaradi upokojitve ali priprave na upokojitev)</stage>. To je jasno, čisto za
                  vsakega izvajalca za pokojninski zavod in drugi, medtem ko ta amandma, ki ga
                  predlaga Vlada, tudi če bi ga sprejeli dragi prijatelji, da bi ga Vlada morala
                  popraviti, ni uresničljiv. Zato prosim, da podprete najin amandma; je čist in s
                  tem seveda je glasovanje o predlogu Vlade nepotrebno.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! Čimbolj čitam ta amandma, tembolj nelogičen se mi zdi. Namreč, ne
                  vem kako, ali so se kdaj v pokojninsko osnovo vštevali boni in pa odpravnine, pa
                  prejemki zaradi upokojitve, če niso bili prispevki plačani. Verjetno se ti nikoli
                  niso vštevali. Sedaj pa, če pa nekdo dobi recimo nek prejemek, od katerega pa je
                  plačan prispevek, pa verjetno jih bo potrebno vštevati v pokojninsko osnovo.
                  Namreč, vi morete vedeti to, da delnice, če so kupljene od plače, to se pravi, da
                  podjetje namesto, da izplača v gotovini plačo, pa jo obračuna v tolarjih, jo
                  izplača pa v delnicah, da se od tega tudi plačajo prispevki za pokojninsko in
                  invalidsko zavarovanje in v teh primerih morajo biti tudi všteti v pokojninsko
                  osnovo, tako da se mi ta amandma ne zdi logičen in bom glasovala proti njem.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Najprej dajem na glasovanje
                  amandma k 6. členu pod točko A na strani 7. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je amandma sprejet.</p>
               <p>Pod točko b) imamo amandma. Predlagatelj je Vlada. Delovno telo podpira. In še
                  opomba. Če je ta amandma sprejet, je amandma pod točko c) brezpredmeten. Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je amandma sprejet.</p>
               <p>S tem je amandma pod točko c) brezpredmeten.</p>
               <p>Na glasovanje dajem 6. člen. Ugotovimo sklepčnost! <stage>(60
                  prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo člen sprejeli.</p>
               <p>Smo pri 8. členu. Imamo amandma pod točko a). Predlagatelj je gospod Ivo Hvalica.
                  Vlada ne podpira. Matično delovno telo ne podpira. Pod točko b) pa imamo amandma
                  gospe Danice Simšič. Delovno telo ne podpira. Vlada ne podpira. Želi kdo besedo?
                  Predstavnica Vlade, prosim.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>K amandmaju gospoda Hvalice. Jaz mislim, da gospod Hvalica ne želi tega, kar je
                  napisal. Namreč prej ste rekli, da tisti, ki imajo, ki delajo od 15. do 18. leta,
                  se jim ta doba izniči. Ti delajo naprej. In če črtamo ta odstavek, ki ga vi želite
                  črtati, pomeni, da potem niti 1% večje pokojnine ne bodo imeli, čeprav so delali
                  več kot 40 let. Mislim, da tega niste želeli in mogoče še enkrat to preverite.
                  Zaradi tega tudi Vlada temu nasprotuje. Tisti, ki ga siliš delati, kot pravite vi,
                  preko 40 leta delovne dobe, naj ima nekaj tudi od tega, in ima torej 1% višjo
                  pokojnino za vsako leto.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Simšičeva.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Delno iz tega razloga, ki ga je sedaj na koncu omenila gospa
                  Belopavlovičeva, pa je nastal predlog dopolnila pod točko b), kjer predlagam, naj
                  se črta, da se za 1% za vsako leto nad 35 oziroma 40 let, torej nad polno
                  pokojninsko dobo ne izplača ta dodatni odstotek, če nekdo še ni dopolnil starosti
                  za starostno pokojnino. Menim namreč, če je neko delal 40, 41, 42 ali toliko več
                  let, da je pravilno, da se mu za vsako leto nad tisto polno pokojninsko dobo
                  vendarle izplača ta dodatni odstotek, če je bil zavezan oziroma prisiljen, da je v
                  delovnem razmerju dlje, ker je tudi dlje aktivno vplačeval prispevke in vse. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Predstavnica Vlade, prosim.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Torej, moram povedati, zakaj Vlada tega amandmaja ne podpira, čeprav izgleda, da
                  gre za enak primer.</p>
               <p>To se pravi vsak od teh dveh primerov je delal več. Samo v prvem primeru tisto,
                  kar piše veljavnem zakonu, je nekdo delal več zaradi tega, ker je bil v bistvu
                  prisiljen delati, ker ni izpolnil polnih pogojev zaradi tega, ker še nima
                  starostnega pogoja in torej dela.</p>
               <p>V drugem primeru, ki ga pa vi predlagate, je pravzaprav samo možnost. Nekdo se je
                  odločil, da bo delal naprej, delodajalec mu je to omogočil, kajti ni nujno, da mu
                  omogoči, ker po zakonu o delovnih razmerjih lahko takemu delavcu preneha delovno
                  razmerje in ker je pač imel možnost delati, ker mu je to delodajalec omogočil, ima
                  potem tudi višjo pokojnino. Tako da gre kljub vsemu za distinkcijo, zato Vlada
                  niti enega niti drugega amandmaja ni podprla.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Dajem na glasovanje amandma
                  pod točko a k 8. členu. Predlagatelj je gospod Ivo Hvalica, Vlada ga ne podpira,
                  delovno telo ga ne podpira. Ugotovimo sklepčnost! <stage>(13
                  prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko b), predlagatelj je gospa Danica Simšič,
                  Vlada ga ne podpira, delovno telo ga ne podpira. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 8. člen. Ugotovimo sklepčnost! <stage>(62
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je člen sprejet.</p>
               <p>V razpravo dajem 9. člen in amandma. Predlagatelj je gospod Ivo Hvalica. Vlada ga
                  ne podpira, delovno telo tudi ne podpira. Želi kdo besedo? <stage>(Ne
                     želi.)</stage> Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(39
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 9. člen. Ugotovimo sklepčnost! <stage>(59
                  prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>Imamo amandma k 10. členu. Samo, da vidimo, kdo je predlagatelj in kakšno je
                  mnenje. K 10. členu imamo amandma. Predlagatelj je gospod Ivo Hvalica. Odbor ga ne
                  podpira in Vlada ga ne podpira. Opravičujem se, ker tega nimate napisano na strani
                  10. Želi kdo o amandmaju gospoda Hvalice k 10. členu besedo? <stage>(Ne.)</stage>
                  Dajem amandma na glasovanje. Ugotovimo sklepčnost! <stage>(65
                  prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 10. člen. Ugotovimo sklepčnost! <stage>(57
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je člen sprejet.</p>
               <p>K 11. členu imamo tri amandmaje. Pod točko a) imamo amandma, ki ga predlaga Vlada
                  Republike Slovenije in ga matično delovno telo podpira. Potem imamo amandma, ki ga
                  nimate v pregledu. Predlagala ga je skupina poslancev z gospo Metko Karner-Lukač
                  in se glasi. Doda se naj 11.a člen. Za prvim odstavkom 81. člena zakona o
                  pokojninskem in invalidskem zavarovanju se doda nov odstavek, ki se glasi: <q>"Otrok,
                  ki v letu izgube staršev ne izpolni pogojev iz prvega odstavka tega člena, ima
                  pravico do družinske pokojnine do naslednjega šolskega leta."</q></p>
               <p>In pod točko b) imamo amandma gospoda Iva Hvalice, Vlada ga ne podpira, delovno
                  telo ga ne podpira. Želi kdo besedo o teh amandmajih. Gospa Lukačeva,
                  izvolite.</p>
               <p>Opravičujem se in še pod točko c) imamo amandma, poslanska skupina
                  Socialdemokratske stranke ga predlaga, matično delovno telo ne podpira in potem
                  imamo amandma za novi 11.d. člen poslanska skupina social-demokratske stranke
                  nimamo mnenja in potem imamo amandma poslanske skupine Social-demokratske stranke,
                  Vlada Republike Slovenije nimamo mnenja, matično delovno telo ne podpira in pod
                  točko d. imamo amandma vlade, matično delovno telo podpira.</p>
               <p>Gospa Lukačeva izvolitev, razpravljate lahko o amandmajih.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe in gospodje, v zadnjem trenutku sem s skupino poslancev vložila
                  amandma, ki ga je predsedujoči že prečital. Zato, da sem ta amandma vložila, me je
                  vzpodbudilo tole pismo, ki je bilo naslovljeno na vodje poslanskih skupin, in
                  sicer ga je naslovila Špela Rozin, ki pravi, da je zakon takšen kot je, da je zelo
                  krivičen, kajti otrokom, ki so izgubili starše in so po njih pridobili pravico do
                  družinske pokojnine, niso pa recimo izpolnili zaradi tega stresa v šoli pogojev,
                  da se vpišejo v naslednji letnik oziroma se niso mogli vpisati na določeno šolo
                  ali niso naredili sprejemnih izpitov, ali pa karkoli, izgubijo pravico do
                  družinske pokojnine.</p>
               <p>Pred dvema letoma je z enakim problemom mene seznanil sin, ko mi je povedal,
                  kolegica iz letnika je izgubila mamo v juniju mesecu, oktobra ni naredila pogojev
                  in je izgubila tudi družinsko pokojnino.</p>
               <p>Mislim, da v takih primerih, ko gre dejansko za stresno situacijo, ki lahko
                  povzroči to, da otrok tudi ne izpolni vseh pogojev, da bi se morala pravica do te
                  družinske pokojnine temu otroku podaljšati še najdalj do naslednjega študijskega
                  leta, ko bi lahko te pogoje izpolnil.</p>
               <p>Jaz sem povprašala predstavnike Vlade oziroma državno sekretarko in gospoda
                  Štrousa, če je to ustrezno rešeno, rekli so mi, da ne in sem zato tudi ta amandma
                  vložila. Morda ni najbolj dodelan in bomo lahko še v tretji obravnavi te zadeve
                  ustrezno potem rešili, zato vas prosim, če ta amandma podprete. Mislim pa, da bo
                  takih primerov med našimi študenti in pa dijaki malo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, želi še kdo besedo? Razpravo zaključujem.</p>
               <p>Najprej dajem na glasovanje amandma k 11. členu pod točko a). Predlagatelj vlada,
                  delovno telo podpira. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma skupine poslancev, ki ga nimate v pregledu. Prva je
                  podpisana gospa Metka Karner-Lukač. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Pod točko b) imamo amandma gospoda Iva Hvalice. Vlada ne podpira, delovno telo ne
                  podpira. Ugotovimo sklepčnost! Obrazložitev glasu gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Jaz moram reči, da bom pod točko b. za ta amandma, za to dopolnilo glasovala. Gre
                  pa to za primere, kjer sta bila oba zakonca v delovnem razmerju in imata oba
                  pokojnino in nekdo od njiju umre in bi tisti drugi, ki pač ostane še živ in ima
                  pravico do pokojnine, lahko uživa svojo pokojnino, če pa bi bila družinska
                  pokojnina po umrlem družinskem članu višja in zanj ugodnejša, da se pač svoji
                  pokojnini odpove in prejema višjo pokojnino po umrlem družinskem članu.</p>
               <p>Meni se zdi, da je to sprejemljivo preprosto zato, ker sta prej dva vplačevala
                  prispevke in potem tisti eden, ki ostane sam, naj ima možnost izbire, ali po svoji
                  ali pa po preminulem družinskem članu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še vedno ugotavljamo prisotnost! Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je amandma sprejet.</p>
               <p>Imamo amandma pod točko c). Predlagatelj poslanska skupina Socialdemokratske
                  stranke. Delovno telo ne podpira. Vlada ni podala mnenja. To je amandma na strani
                  11 pregleda amandmajev. Ugotovimo sklepčnost! <stage>(40 prisotnih.)</stage>
                  Ugotovimo prisotnost! Prosim, proceduralno, gospod Jerič.</p>
            </sp>
            <sp who="SDZ1:JeričMiran">
               <speaker>MIRAN JERIČ:</speaker>
               <p>Gospod podpredsednik, jaz bi prosil, če lahko to glasovanje ponovimo. Namreč sem
                  se zmotil pri glasovanju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>To je amandma pod točko b). Na glasovanje dajem proceduralni sklep, da ponovimo
                  glasovanje o amandmaju pod točko b). Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo sklep sprejeli.</p>
               <p>Na glasovanje dajem amandma pod točko b). Predlagatelj gospod Ivo Hvalica. Vlada
                  ne podpira. Delovno telo ne podpira.</p>
               <p>Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na točko c). Imamo amandma poslanske skupine Socialdemokratske stranke.
                  Vlada ni podala mnenja. Matično delovno telo ne podpira. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma za nov 11.d člen. Poslanska skupina Socialdemokratske stranke.
                  Mnenja Vlade in odbora nimamo. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da amandma ni sprejet.</p>
               <p>In imamo amandma poslanske skupine Socialdemokratske stranke na strani 12. Delovno
                  telo ne podpira. Mnenja Vlade nimamo. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko D imamo amandma Vlade. Delovno telo podpira. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma Vlade sprejeli.</p>
               <p>Na glasovanje dajem tako spremenjen 11. člen. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>V razpravo dajem 12. člen in amandma. Predlagatelj poslanska skupina Demokratov
                  Slovenije. Matično delovno telo podpira. Želi kdo besedo? Gospa Simšičeva,
                  prosim!</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. No, gre za dopolnilo, ki naj bi nekako izčistilo podatke, koliko
                  denarja gre za pokojnine dejansko iz bruto družbenega proizvoda in koliko je
                  tisto, kar se vplačuje pokojnin iz Zavoda za pokojninsko in invalidsko zavarovanje
                  dejansko namenjeno pokojninam in koliko tistemu drugemu delu, torej sociali.</p>
               <p>To določilo, ki ga predlagamo, pomeni, da tisto, kar so socialni kreativi, naj se
                  plača iz državnega proračuna in ne iz prispevka vplačanih aktivnih zavarovancev.
                  Gre seveda za kar velike številke, za številke, ki se vsako leto ponavljajo pri
                  obravnavi predlogov proračunov, še prej pa memorandumov zato, da bi dobili jasno
                  sliko, kolikšna je dejanska obremenitev našega družbenega proizvoda in pa s temu v
                  nadaljevanju tudi cene dela, izplačili, ki gredo iz zavoda za pokojninsko in
                  invalidsko zavarovanje. Poleg tega smo vsaj že trikrat, če ne večkrat, v tem
                  Državnem zboru sprejeli sklep, da je tovrstne korektive treba plačevati iz
                  proračuna in ne iz pokojninske blagajne. Saj to določilo, ta novi 12.a člen
                  preprosto določa samo to, da gredo ti korektivi, v tem primeru plačilo dodatka za
                  pomoč in postrežbo, iz državnega proračuna. To pa seveda v nadaljevanju pomeni, da
                  se prispevna stopnja lahko v nadaljevanju znižuje, s tem se znižuje cena dela, kaj
                  pa to pomeni, pa seveda tudi vemo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? Predstavnica Vlade, prosim.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Dodatek za pomoč in postrežbo je ena od temeljnih pravic iz pokojninskega
                  zavarovanja in ni socialni krektiv. Gre za to, da je ta pravica dana vsem, ki jo
                  potrebujejo, to se pravi vsem, ki so te nege in pomoči, fizične nege in pomoči
                  potrebni in zato, da si jo lažje plačajo, da lažje sofinancirajo, je namenjen ta
                  dodatek. To se pravi, tukaj ni nobenega cenzusa, pokojnina tega prejemnika,
                  zavarovanca oziroma tega upokojenca je lahko nizka, lahko pa je relativno visoka
                  ali pa najvišja, pa kljub temu ta dodatek dobiva. Še enkrat pravim, ne gre za
                  nobeno socialno pomoč, gre za eno temeljnih pravic. Jaz bi opozorila, da drugod po
                  Evropi te pravice celo zagotavljajo s posebnim zavarovanjem in če je ravnokar
                  uvedla posebno zavarovanje za pomoč in nego tistim, ki so tega pač na starost,
                  glede na svoje zdravstveno stanje potrebni.</p>
               <p>Mogoče še dve besedi v zvezi s sklepi Državnega zbora. V obrazložitvi predloga
                  zakona za drugo obravnavo je bilo izrecno povedano, da smo proučevali možnost
                  sofinanciranja proračuna za socialne transfere. In ko smo gledali, kaj so to
                  socialni transferji, katere so tiste pravice, ki jih lahko opredelimo kot čisto
                  socialne pravice v tem sistemu, smo ugotovili, da je ena od teh lahko kvečjemu
                  varstveni dodatek, vse ostale so nekje na meji. Ta, o kateri sedajle govorimo,
                  prav gotovo ni socialni transferij. In glede na to smo se opredelili in to tudi
                  posebno obrazložili na vseh delovnih telesih, pa tudi v gradivu, da smo predlagali
                  20.b člen tak kot je, in ki govori, da se iz proračuna sofinancira v bistvu tista
                  razlika med pokojninskem in invalidskim zavarovanjem, ki jo pač po samem zakonu
                  potrebno zagotoviti glede na pravice in razlika, ki je pač potrebna in je ni
                  mogoče zbrati s prispevki po obstoječi prispevni stopnji ali pa mogoče tudi po
                  znižani prispevni stopnji v bodoče. Skratka, proračun in država bo del sredstev
                  primaknila, nismo pa opredelili točno, kateri del sredstev, ker tudi socialnih
                  transferov oziroma socialnih pravic iz tega sistema ni tako enostavno opredeliti.
                  Tukaj je vprašanje lahko nekaterih kmečkih pokojnin, ki so solidarne, določenih
                  bonitet za tiste, ki so se pod posebnimi pogoji upokojevali. Tukaj je lahko tudi
                  vprašanje regresa ali gre za socialni vidik pri tej pravici ali gre za temeljno
                  pravico. Skratka, proračunska sredstva so zagotovljena, ne pa na popolnoma tak
                  način, kot je bilo predlagano s sklepom Državnega zbora.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač ima besedo.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Sem proti temu amandmaju. Ta amandma stane skupaj s tistim amandmajem
                  iste predlagateljice k 16. členu približno 12 milijard tolarjev letno za državni
                  proračun, ob čemer je treba seveda vedeti, da bo ta zakon začel veljati, verjetno
                  bo sprejet v tretji obravnavi, že januarja prihodnje leto, ali pa februarja. In
                  torej bo obremenil že prihodnji proračun. Ampak ni toliko pomembno v tem trenutku
                  to, čeprav seveda še daleč od tega, da bi bilo nepomembno, ampak predvsem
                  nasprotujem temu amandmaju zaradi njegove nekonsistentnosti. Najprej, v 3. členu
                  so predvidene osnovne pravice iz pokojninsko invalidskega zavarovanja, kjer je
                  seveda tudi pravica do varstvenega dodatka, ki ga ta amandma pravzaprav prenaša
                  drugam. Druga nekonsistentnost je podkrepljena z argumenti gospe Belopavlovičeve,
                  v tem, da varstveni dodatek ni socialni transfer - klasični socialni transfer, in
                  da torej ne sodi nujno v državni proračun. Seveda, če bi bila odločitev taka, bi
                  pač to tako bilo. Ampak obrazložitev amandmaja poslanke Simšičeve oziroma
                  poslanske skupine Demokratske stranke govori o tem, kot da je to socialni transfer
                  in da zato sodi v državni proračun. Tretja nekonsistentnost je pa seveda ta, da
                  pri nas prispevek za socialno varnost oziroma prispevki za socialno varnost,
                  predvsem pokojninsko invalidski prispevki in pa prispevek za zdravstveno
                  zavarovanje, nista klasična prispevka po svoji vsebini. O tem sem že večkrat
                  govoril, tudi pred tem govorniškim odrom, pač pa sta v zelo veliki meri davka,
                  zato ker nekdo, ki plačuje obvezni prispevek, nima nobenega jamstva, da bo nekaj
                  vsaj približnega takega dobil ven, kot v ta sistem vplačuje. To je pač dediščina
                  tega sistema, kakršen je bil zastavljen pred mnogimi leti. Ampak dejstvo je, da če
                  že govorimo o konsistentnosti, torej in o čistosti socialnih transferjev v
                  proračun, prejemki na podlagi vplačil pa v pokojninskem zavarovanju, potem moramo
                  seveda tudi ločiti, ali pa bistveno spremeniti višino in strukturo prispevka za
                  pokojninsko in invalidsko zavarovanje, da bi to res postal pravi prispevek za
                  pokojninsko in invalidsko zavarovanje, ne pa polprispevek, pol- davek. Zato,
                  skratka, nasprotujem temu amandmaju. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Peršak, prosim.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Če jaz prav razumem, namen tega zakona, ki ga
                  sprejemamo, je med drugim tudi ta, da bi se nekako približevali čiščenju tega
                  sistema, oziroma očiščenju sistema, da bi pokojnina bila res pokojnina, da bi
                  prispevek za pokojninsko zavarovanje bil res neke vrste - se počasi bližal
                  zavarovanju za pokojnino, za pokojninske prejemke v pač tistih letih, ko nekdo ni
                  več aktiven. In ta amandma je usmerjen k temu. Mi seveda lahko teoretično
                  diskutiramo o tem, ali je to pravica, ena temeljnih pravic, ali je to socialni
                  prispevek države, ali ne. Ampak dejstvo je, da prispevka za ta namen ne plačujemo
                  in da se tu pač ohranja princip solidarnosti, na katerem je sistem temeljil prej.
                  Zbor je že prej z nekaterimi amandmaji nekako poskušal ta sistem korigirati. Ne
                  rečem, da bo po tem zakonu, seveda ne bo, ta sistem še v celoti korigiran, še
                  zdaleč od tega. Ampak treba je pač verjetno počasi se temu približevati. In mi
                  razumemo ta amandma na ta način, in ga tudi zaradi tega podpiramo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger ima besedo.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Poglejte, spoštovane poslanke in poslanci! Mi smo pravzaprav pri lanskoletnem in
                  predlanskoletnem proračunu vedno govorili o vsaj dveh zadevah. To je prav o tem
                  dodatku za pomoč in postrežbo in varstvenem dodatku, da vsaj to na nek način
                  spravimo v redni sestav pokrivanja v proračunu. Ker tega nismo dosegli niti v letu
                  1993 niti v letu 1994 pri proračunu, in seveda zadeve so tudi pri tem proračunu
                  odprte, je seveda nujno, da ee ta 46. člen, ki je, kakorkoli je bil sprejet leta
                  1992, pomanjkljiv. Mi danes pokojninskemu zavodu nalagamo pravzaprav kot
                  obveznost, kot dolžnost, da mora izplačati za pomoč in postrežbo takšne in takšne
                  izdatke, nikjer pa nismo takrat, leta 1992 povedali, in takrat bi morali povedati,
                  da to pokriva proračun države, tega pokojninskemu skladu ni mogoče nalagati. Mi ne
                  moremo več igrati take vloge. Hkrati zahtevamo znižanje prispevne stopnje, hkrati
                  pa nismo pripravljeni ene zadeve razumeti, kaj se pokojninskemu skladu nalaga, da
                  mora izplačati. Te zadeve ne gredo več skupaj, kakorkoli je normalno.</p>
               <p>Poglejte 46. člen, ki je bil leta 1992 sprejet, spet pravi, ja, uzakonili smo
                  pravico do dodatka za pomoč in postrežbo, imajo uživalci starostni, predčasni,
                  invalidske in družinske pokojnine, ki jim je za osnovne življenjske potrebe
                  neogibna ta pomoč in tako naprej. To se pravi, napisali smo vse, kar je za človeka
                  pomembnega, izpadel je pa že takrat stavek: <q>"To pokriva proračun države"</q>. In če bi
                  to takrat z zakonom sprejeli, ne bi zdaj imeli tega amandmaja in ne bi imeli že
                  tri leta pravzaprav prepiranj pri proračunu, kaj pa naj zdaj še damo. In zdaj
                  mislimo, da bomo s proračunom za leto 1996 kar z nekimi tremi, štirimi ali
                  desetimi milijardami pokrili pomoč in postrežbo zavodu, pokrili varstvene dodatke
                  in ne vem kaj še vse bomo pokrili. Nič ne bomo pokrili, če v proračun ne bomo dali
                  večjih sredstev.</p>
               <p>Zato predlagam, da resnično sprejmete to dopolnitev, ker je bil že takrat narejen
                  propust v tem zakonu, brez tega, da zdaj ugotavljamo, ali je to socialni korektiv
                  ali ni socialni korektiv. To je pomoč in postrežba, ki smo jo uzakonili, da jo ti
                  ljudje, ki to potrebujejo, dobijo. Če smo to uzakonili, predlagam in podpiram tak
                  predlog dopolnitve in bom tudi sam glasoval za tako dopolnitev 46. člena, ker ta
                  člen čisto nič drugega ne pove kot to, da je pravica dana. Kdo pa naj za to denar
                  da? To se takrat ni niti povedalo. Jaz bom seveda glasoval za.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala za besedo. Tudi jaz bom glasoval za ta amandma. Mi imamo tu ljudi, ki
                  pridejo od Mednarodnega sklada, pa od raznih organizacij, pravijo, da je naš
                  pokojninski sistem predrag, da ga moramo zmanjšati, vse je v redu in prav. Samo
                  večina teh ljudi spregleda, ali pa se jim ne pove, da imamo v naši pokojninski
                  zakonodaji tudi skrite socialne fonde, in to po mojem ni prozorno knjigovodstvo,
                  in zaradi tega bom glasoval, da se ve, kaj je pokojninski denar, kaj je pa
                  varstveni denar. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Vsi zagovorniki tega amandmaja bodo morali najprej napisati in potem
                  tudi glasovati za amandma, ki bi bil konsistenten s tem, to pa je, da upokojenci
                  sami plačujejo zdravstveno zavarovanje. To pomeni znižanje pokojnin za 6% v
                  povprečju. To je celovit ta amandma, ki ga predlaga poslanska skupina Demokratske
                  stranke, ampak napisan je pa samo do polovice. Ne moreš reči samo a, ne pa b.
                  Oboje je treba reči naenkrat. Jaz mislim, da ta hip še nismo v stanju, da bi rekli
                  oboje na enkrat, zato, ker se lotevamo ene zelo nepoglobljene reforme, ki reže
                  samo največje anomalije. Zato mislim, da ta trenutek na ta način poseči v
                  pokojninski sklad, ne bi bilo produktivno ne za ta državni zbor in ne za
                  upokojence same. Zato seveda bom glasoval proti temu amandmaju. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospa Pečanova. Hvala gospodu Kopaču.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala za besedo. Kolegice in kolegi, glasovala bom proti temu amandmaju. Pa ne
                  zaradi tega, ker nasprotujem temu, da bi iz proračuna nadomeščali sredstva, ki jih
                  sicer izplačuje sklad pokojninskega in invalidskega zavarovanja, ali da bi
                  nasprotovala reformi pokojninskega zavarovanja na splošno, ampak predvsem zaradi
                  enega pomembnega momenta. Ta sredstva, o katerih govori amandma, so sredstva, ki
                  jih dobivajo, tako kot je predstavnica Vlade že povedala, vsi upravičenci, ne
                  glede na to, kakšno višino prejemnikov sicer imajo. Lahko bi to primerjali na nek
                  način, to mi je sugeriral kolega v poslanski klopi, z univerzalnim otroškim
                  dodatkom. To je univerzalni prejemek, ki nima nobene zveze s socialnim statusom
                  prejemnika, ker gre pravzaprav za hendikepirane ljudi. Kakor hitro bomo vir
                  preselili iz pokojninskega zavarovanja, pokojninsko invalidskega zavarovanja v
                  proračun, bomo morali skozi proračun določiti merila, določiti meje, od katerih
                  dalje ljudje nimajo več pravice do takega prejemka, bomo spremenili univerzalni
                  prejemek v socialni prejemek. To je osnovni problem. Kakor hitro bo to socialni
                  prejemek, bomo postavljali, ne mi, ampak tisti, ki bodo prišli za nami v te klopi,
                  bomo postavljali limite in bomo izključili univerzalnost. Samo zaradi tega bom
                  nasprotovala tej spremembi, ker se bojim, da bomo spremenili kategorijo, ki je
                  univerzalna, v kategorijo, ki bo socialna in jaz mislim, da nimamo pravice
                  invalidom odvzemati tisto, kar že imajo z zakonodajo, kakršna je. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Tone Peršak ima besedo.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz seveda razumem argumentacijo, ki je bila povedana ravno za nasprotno stališče.
                  Zakaj? Kaj se zgodi, če na ta način razumemo, da je treba iz sredstev, ki se
                  zberejo za pokojnine, nadomestiti oziroma pokrivati tudi nek socialni, bom rekel
                  dodatek, ki ga dobijo ne glede na višino pokojnine vendarle samo nekateri, ki so
                  do tega opravičeni po zakonu. Država je to opravičenje uzakonila in kaj se zgodi.
                  Vsi drugi upokojenci dobijo proporcionalno seveda manjšo pokojnino. Ne glede na
                  to, ali imajo visoko, ali nizko pokojnino. Zato, ker se pač jemlje iz sredstev, ki
                  so namenjene za pokojnine in ki se tudi zbirajo za namen pokojnin. Zaradi tega se
                  mi zdi, seveda, kot pravim, kontra argumentacija. Bi pa še nekaj rad, še eno stvar
                  bi rad rekel. Mogoče je seveda rezonirati na tak način, kot rezonira gospod Kopač.
                  Samo potem je pač treba nehati vsako leto, tako rekoč z ognjem in žveplom tolči po
                  upokojencih in delati iz cele generacije oziroma iz četrtine državljanov krivce za
                  probleme, ki obstojajo v tej državi. Če mi obremenjujemo prispevek za pokojninsko
                  zavarovanje tudi z drugimi dajatvami oziroma z drugimi obveznostmi, potem je
                  namreč treba povedati, da ni problem pokojnin kot pokojnin, ampak da je to problem
                  pokojnin, plus še teh in teh dodatkov, ki so pa socialne narave. To vprašanje,
                  tako, kot ga je postavila gospa Pečanova, da to dobijo vsi tisti, ki imajo
                  najvišje pokojnine in najnižje, jaz sicer mislim, da je prav, ampak če je to
                  problem, potem se je tega problema treba lotiti na drugi strani, ne pa na tej
                  strani. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič in potem gospod Potrč.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Jaz bi rada rekla še B, če sem rekla A. Gre pa za zdravstveno zavarovanje. Ne
                  samo, da so očitno večno samo upokojenci krivi za vse finančne težave te države,
                  sedaj bomo rekli še, da do današnjega dne niso vplačali iz pokojnin niti tolarja
                  za zdravstveno zavarovanje. To seveda ni resnica. Od sprejema novega zakona, ki ga
                  sedaj popravljamo, to se pravi, od 1.4.1992. leta upokojenci plačujejo tudi
                  določen delež za zdravstveno zavarovanje. Prej ga pa res niso. Ampak od 1992. leta
                  dalje ga pa. Tako, da ne bo nesporazuma. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč, izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Nikoli nisem rekel, da so upokojenci krivi za probleme v pokojninski
                  blagajni, še manj, da so krivi za probleme javne porabe na sploh. Upam, da to tudi
                  nikoli ne bom rekel.</p>
               <p>Rekel ne bom iz razloga, ker smo mi predhodniki in zanamci, ki sprejemamo
                  zakonodajo tistih, ki jim določamo obseg pravic ali v zakonu o pokojninskem in
                  invalidskem zavarovanju ali v mnogih drugih zakonih, ki jih vzporedno, kadar nam
                  paše, še opremimo z določenimi posebnimi pravicami in na ta način določamo, če gre
                  in tukaj gre za individualno zakonsko pravico, ki ima neko matematično podlago, iz
                  katere se potem pravica izračuna in ni mogoče nič arbitrirati, bi dal malo več,
                  malo manj v nekem času ali ne na eni strani in s tem določamo obseg potrebnih
                  sredstev, na drugi strani moramo pa ta sredstva zagotavljati. In ko jih
                  zagotavljamo, smo spet tukaj samo mi in nikogar drugega ni. Zaradi tega, ker jih
                  zagotavljamo ali s prispevno stopnjo ali z razliko v dopolnilnem financiranju
                  preko proračuna. Če smo korektni, moramo to izravnati, če ne prihaja do
                  primanjkljaja v pokojninski blagajni, ki ga je zopet treba izravnati, ker država,
                  ker je sprejela zakone, garantira za izplačevanje pokojnin. In mi smo tukaj v enem
                  začaranem krogu, ki navidezno, navidezno za tistega, ki se hoče sprenevedati - pa
                  ne mislim tukaj na kolegico Danico pa Peršaka, da se zastopimo - ampak ki se hoče
                  sprenevedati, je situacija krasna, pa rečemo, dajmo čimveč pravic iz proračuna in
                  čim manj iz prispevne stopnje in izgledalo bo, da je pokojninska blagajna zelo
                  poceni, in da krasno posluje. To je možno, ne, ampak mi problema ne bomo rešili
                  čisto nič, če se ne bomo prej dogovorili o obsegu pravic, tukaj pa vemo, da imamo
                  objektivne težave zaradi potreb in tudi vemo, da imamo nekatere politične interese
                  in recimo eden od ciljev zakona, ki ga danes sprejemamo, je bil, da se
                  uravnotežijo nekatere stvari. Sprejeli smo dve odločitvi, ki pomenita ta moment
                  bistveno več sredstev, ki bodo potrebna v pokojninskem in invalidskem skladu za
                  izplačilo, kot je bilo predvideno. Dve taki odločitvi sta že bili sprejeti. Mogoče
                  bo še kakšna, ker se nam to zelo pogosto dogaja, ko človeško razmišljaš, kako je,
                  bi rekel lepo, če se kakšna pravica podeli. Zato mislim, da je točna diskusija
                  Danice, kolegice Danice Simšič samo v tistem delu, ko pravi, da bi mi v celotnem
                  sistemu morali razmišljati, ali nam je ta moment takšen, kot še sistem je, ki
                  temelji na solidarnosti in ni zavarovalniški - če bi bil zavarovalniški, je nekaj
                  drugega - ali bi bilo za nas boljše, da se več plačuje iz prispevkov, pa imamo
                  delo dražje, ali bi bilo več, da se izplačuje iz proračuna, v katerem se da potem
                  ceno dela zmanjšati in povečati nekatere druge dajatve, ki jih plačujemo ali iz
                  plače ali iz prometnega davka ali iz carin ali, ne vem, iz teh virov, premoženja
                  teh virov, ki pač napajajo proračun. Ta diskusija je vmesna, ampak diskusija o tej
                  točki se ne vodi, predvsem zaradi tega. Vsaj mnogokrat je upokojenci zaradi tega
                  ne vodijo, ker pravijo, da bo prenehal pritisk na problem pokojninskega sklada,
                  dajmo narediti iz pokojninskega sklada čim manj obveznosti, da bo tukaj nek višek
                  še morebiti ostal, iz proračuna pa ostale stvari financirati. Za mene, bi rekel
                  ta, v dosedanjem sistemu to razmišljanje ni točno. Razmišljanje, od kod več, ali
                  iz prispevkov, delodajalcev in zavarovancev, kar bremeni ceno dela, ali več iz
                  proračuna, pa je prava razprava. Ampak bojim se, da je nismo na tej točki niti
                  začeli, da je nismo sposobni na tej točki niti končati, zato so takšni posamični
                  skoki v sistem po mojem slabi, ker je ta toliko medsebojno povezan. Poglejte, jaz
                  se, bi rekel zavestno ne oglašam in se verjetno tudi kasneje ne bom, ker vem, da
                  se vas nekaj bolje od mene na to spozna, ampak vem, da tudi tisti, ki si
                  domišljamo, da nekaj malega vemo, pravzaprav vsakokrat sproti ugotovimo, ko
                  pridemo v en člen, kaj vse to v verigi drugih pravic in obveznosti v celem sistemu
                  pomeni, ker je pač ta sistem tako medsebojno prepleten in zato ni čudno, da nas
                  predvsem strokovnjaki iz SPIZ-a stalno znova opozarjajo: ne delajte nobenih večjih
                  remedur, ker se ne zavedate, kaj to v sistemu pomeni in ker se to pokaže šele čez
                  nekaj časa. In to je za mene razlog, ker mi ne bo hudo tudi, če bom kaj kritiziran
                  od koga, da tega amandmaja ne bom podprl, ker se mi zdi, da z njim ne delamo
                  nobene koristi, nobene koristi nikomur, razen lepemu in prijetnemu občutku fonda
                  samega, pokojninskega, da je malo razbremenjen. Ampak malo bo razbremenjen samo
                  pod pogojem, da mu mi bistveno ne znižamo prispevne stopnje. Če mu pa za ustrezen
                  del, kolikor bi to znašalo, znižamo prispevno stopnjo, je problem financiranja
                  popolnoma enak kot je bil zdaj in stalna diskusija o tem, ali se bo pokril, ali se
                  bo pokrival iz rezervnega fonda, pa črpal rezerve ali bo eventualno v nekem letu
                  izkazoval izgubo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? <stage>(Ne.)</stage> Prehajamo na glasovanje o amandmaju
                  k 12. členu. Amandma je predlagala poslanska skupina Demokratske stranke, Vlada ni
                  podala mnenja, matično delovno telo podpira. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem tako spremenjen 12. člen. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>V razpravo dajem amandma k 13. členu. Pod točko a) je predlagatelj amandmaja
                  gospod Ivan Sisinger. Vlada ne podpira, matično delovno telo ne podpira. Pod točko
                  b) pa Vlada Republike Slovenije, delovno telo podpira. Želi kdo besedo? Gospod
                  Sisinger, izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani podpredsednik, poslanke in poslanci! Ta 13. člen, ki je predlagan, da
                  se seveda črta, kaj pomeni. Mislim, obrazložiti želim, kaj pomeni. Namreč, želim
                  vas vrniti le za kratek čas nazaj na razpravo iz lanskega leta. Ta 13. člen
                  pravzaprav govori, kako bomo usklajevali pokojnine. To je tisti člen, ki je
                  razburkal največ, mislim ne največ, ampak lahko rečem vse upokojence v zadnjem
                  letu dni v Sloveniji in tudi vse upokojence v vaših strankah. Ne poznam niti ene
                  stranke v tem parlamentu, da ne bi bili razburkani upokojenci v vseh vaših
                  sredinah. To je seveda amandma, ki je povzročil veliko ogorčenih pisem, tudi vi
                  ste jih dobili, poslanci, že v lanskem letu in v letošnjem letu mnogi, in to je
                  amandma, s katerim se seveda upokojenske sredine ne strinjajo. Ne poznam društva v
                  Sloveniji, pa jih ne na stotine in stotine, ki bi se strinjali s tem, da seveda
                  gremo v spremembo usklajevanja pokojnin. Tu ne gre za nobene nove pravice, da se
                  pravilno razumemo, da si ne bi kdo domišljal, da gre za kakršnekoli nove pravice.
                  Ne, 160. člen zakona, sedanji, veljavni, govori, kako usklajujemo pokojnine in to
                  dobro vsi veste, da pokojnine usklajujemo z zamikom, z zamudo dveh mesecev, tekoče
                  mesečno glede na gibanje oziroma rast plač in to je vse, kar je. Zavod za
                  statistiko pravzaprav je pa tisti barometer, ki določa za nazaj, ko ugotavlja
                  gibanje plač, za koliko se pokojnine uskladijo navzgor ali navzdol. Prejšnji mesec
                  smo imeli, so pokojnine se znižale za 0,7%, ker je bilo ugotovljeno, da so osebni
                  dohodki bili v znižanju. Kaj se bo zgodilo decembra, še ne vemo, to bomo izvedeli
                  komaj v začetku prihodnjega tedna, ko bo Zavod za statistiko zopet objavil svoje
                  podatke glede gibanja osebnih dohodkov in nekaterih drugih, ki jih zavod objavlja,
                  inflacije itd. To pomeni, če bomo seveda, če ne bomo podprli amandmaja, ki ga
                  seveda vlagam v tej smeri, da ostane 160. člen nespremenjen, moram pa vam tudi
                  povedati, spoštovane poslanke in poslanci, da je ta državni zbor junija meseca
                  lansko leto podprl v sklepih in stališčih določilo, kjer smo sprejeli, da naj
                  ostane 160. člen nespremenjen. To se pravi, Vlada je ne glede na to, kljub temu
                  predlagala, ne glede na stališče že takrat Državnega zbora, je vendarle šla v
                  razmišljanje, da je treba 160. člen nekoliko spremeniti in zato pač predlaga tako
                  imenovano četrtletno usklajevanje teh pokojnin oziroma štirikrat na leto in ob
                  začetku vsakega leta in mislim, da so reakcije bile dovolj jasne, da tega vladnega
                  amandmaja ni mogoče sprejeti in jaz vas iskreno prosim, tudi v imenu vseh
                  slovenskih upokojencev, da se tega zavedamo tudi v tem Državnem zboru. Ne gre za
                  nobene nove pravice, nihče ne daje s temi spremembami novih pravic, ampak to, kar
                  predlaga Vlada o četrtletnem usklajevanju pokojnin, pomeni seveda poseganje po do
                  sedaj pridobljeni pravici upokojencev. Gre za zmanjšanje pridobljenih pravic, gre
                  v poseganje, v škodo upokojencev, tako da ne bi seveda, da bi pravilno razumeli,
                  za kaj gre. Jaz vas seveda prosim, da podprete ta moj amandma, s katerim ohranjamo
                  160. člen pri usklajevanju pokojnin.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Danica Simšič, prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Jaz imam pravzaprav najprej vprašanje za predstavnike Vlade. Če
                  prav razumem amandma Vlade na predlog 13. člena, ki ga imamo v Poročevalcu, Vlada
                  predlaga črtanje četrtletnega usklajevanja pokojnin, predlaga ohranitev prvega
                  odstavka 160. člena, tak kot je in v drugem odstavku predlaga samo tisto
                  spremembo, da bi se pokojnine mesečno usklajevale ali navzgor ali navzdol, glede
                  na gibanje plač. Tako, da bi rada videla, če lahko odgovori predstavnik Vlade, ali
                  prav razume gospod Sisinger ali prav razumem jaz, da potem vemo, recimo, kako se
                  odločati. Kajti jaz razumem tako kot sem rekla. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLAR:</speaker>
               <p>Hvala lepa. Predstavnica vlade gospa državna sekretarka ima besedo. Prosim.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Gre točno za to, da Vlada v svojem amandmaju predlaga, da stvari ostanejo
                  praktično pri usklajevanju takšne kot so bile, s tem da so pa seveda možni
                  poračuni navzgor ali navzdol, tudi poračuni, to kar do sedaj ni bilo možno.</p>
               <p>To je amandma Vlade. Zakaj je osnovni tekst 13. člena tak kot ga je vlada
                  predlagala, moram pa reči, da zaradi tega, ker smo se držali sklepov Državnega
                  zbora in ti sklepi, med drugim so bili tudi, da se določi, da uskladitev opravi
                  četrtletno Zavod za pokojninsko in invalidsko zavarovanje, skratka štirje sklepi
                  so bili. Mi smo 13. člen v osnovnem besedilu pripravili izrazito s temi sklepi, v
                  obrazložitvi k predlogu jih imate tudi citirane, moram reči, da se v celoti s
                  takim tekstom nekako nismo strinjali, zaradi tega smo pripravili tudi svoj
                  amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Sisinger izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Kljub temu moram še enkrat vprašati. Jaz nisem dobil na to tistega odgovora, ki ga
                  je gospa Danica Simšič postavila. Še enkrat vprašam: bo po spremembi po 3. branju
                  ali kakorkoli bomo zdaj glasovali, gre samo za spremembo drugega odstavka 160.
                  člena, ali gre za usklajevanje kot ga predlaga vlada v 30. členu za drugo branje,
                  kjer pravimo februar in tako naprej. Ali je vlada umaknila? Jaz tega nisem nikjer
                  prebral. Ker če je to, potem seveda sem tudi jaz za tisti 2.odstavek. Moram reči,
                  če pa to pomeni, da je mesečno usklajevanje in tako naprej in da dopolnjujemo samo
                  z drugim odstavkom. Če je to tako, potem sem za drugi odstavek tudi jaz, če ostane
                  prvi odstavek 160. člena nespremenjen. Zato vas prosim, da to pojasnite, da ne
                  bomo potem rekli, da nismo vedeli, kaj smo glasovali. Ker za drugim odstavkom smo
                  tudi mi, sem prepričan tudi Danica Simšič, tudi Tone Peršak in tako naprej, če pa
                  gre za spremembo usklajevanja na četrtletje in tako naprej, potem pa je treba to
                  povedati zdaj tukaj.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Danica Simšič, izvolite.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Jaz se gospe Belopavlovičevi zahvaljujem, ker je pač pojasnila, da prvi odstavek
                  160. člena ostane, in da se spremeni samo drugi odstavek, in to v tej smeri, da se
                  pokojnine usklajujejo navzgor in navzdol glede na gibanje plač, vključno s
                  poračuni. Tako, da vemo o čem glasujemo. Mislim, da je nekatere stvari vendarle
                  jasno povedati, doslej je veljalo načelo, da se pokojnine lahko usklajujejo
                  pravzaprav samo navzgor in zaradi tega so se pokojnine v primerjavi s plačami
                  povečale približno za 1,7 %, če se ne motim, ampak dobro, to je lahko napačen
                  podatek. V tem primeru se pa zgodi točno to, kar upokojenci ves čas zahtevajo, da
                  delijo usodo z zaposlenimi.</p>
               <p>Če gredo plače gor, gre tudi pokojnina gor, če gredo plače dol, gre tudi pokojnina
                  dol. In sprejem tega vladnega amandmaja pomeni preprosto to. Jaz moram reči, da
                  sem za to. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Černetič.</p>
            </sp>
            <sp who="SDZ1:ČernetičDragan">
               <speaker>MAG. DRAGAN ČERNETIČ:</speaker>
               <p>Najlepša hvala za besedo. Mi smo poslušali gospo Danico Simšič. Želim, da pride
                  predstavnica Vlade na ta podium in točno pove, za kaj bomo glasovali. Kajti ona ni
                  predstavnica Vlade - Simšičeva ni predstavnica Vlade. Ali razumemo tako, kot je
                  gospa Simšičeva rekla, ali imate vi razlago svoje vrste? Prosim!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Černetiču. Predstavnica Vlade, gospa državna sekretarka.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Hvala. Jaz se resnično trudim biti jasna. Očitno za nekatere sem bila, za nekatere
                  premalo. Gospa Simšičeva je čisto pravilno rezimirala razlago. Gre za to, da
                  ostane sistem valorizacij nespremenjen, razen tega, da so možni tudi negativni
                  poračuni. Negativnih poračunov do zdaj nismo imeli. Imeli smo samo pozitivne. Zdaj
                  so pa tudi ti možni. Samo ta razlika je. Skratka, 160. člen ostane v prvem
                  odstavku nespremenjen, torej tak kot je zapisan v osnovnem besedilu zakona,
                  sprejetega, veljavnega zakona, drugi odstavek, ki govori o valorizaciji in
                  poračunu, se pa spremeni tako, da so tudi negativni poračuni možni.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi gospod Sisinger? Gospod Sisinger, prosim, če pridete sem
                  povedati, ne rabite iz klopi kričati, čeprav imate zelo močan glas. Izvolite!</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovane poslanke in poslanci! V tem primeru, glede na obrazložitev zdaj državne
                  sekretarke, seveda jaz umikam moj amandma pod A in bom seveda, kot vi, sem
                  prepričan, glasovali vsi skupaj za B. To pomeni, da gre za spremembo drugega
                  odstavka 160. člena, da bodo plusi in minusi, seveda za tri plus tri, ali minus
                  tri.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Černetič. Gospod Černetič, ali želite
                  besedo? <stage>(Ne.)</stage> Hvala lepa.</p>
               <p>Na glasovanje dajem amandma pod točko B, ki ga predlaga Vlada Republike Slovenije.
                  Matično delovno telo podpira, k 13. členu na glasovanje. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 13. člen. Ugotovimo sklepčnost! <stage>(58
                  prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>V razpravo dajem 16. člen in amandma poslanske skupine Demokratske stranke
                  Slovenije. Delovno telo podpira. Mnenja Vlade nimamo. Želi kdo besedo? Gospa
                  Danica Simšič, prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>No, zdaj smo pri podobnem predlogu, kot smo bili prej, s to razliko, da je
                  predstavnica Vlade že prej povedala, da varstveni dodatek pa je čisti socialni
                  korektiv, in s tem predlagamo preprosto samo to, da se sredstva, ki se
                  zagotavljajo za izplačevanje varstvenega dodatka v blagajno pokojninskega in
                  invalidskega zavarovanja vplačujejo iz državnega proračuna. Po podatkih, ki so mi
                  bili na voljo, to seveda tako kot prej, pomeni veliko vsoto v letu dni, približno
                  5 milijard 900. No, jaz imam pač te podatke. Me boste dopolnili, gospod Kopač, če
                  imate vi kakšne druge. Za varstveni dodatek torej 5 milijard 900, medtem ko prej,
                  ko je šlo pa za dodatek za pomoč in postrežbo, je bilo pa to okoli 5 milijard 600.
                  Vse skupaj znese, mislim, da 100 milijonov manj kot 12 milijard. Ampak na tiste
                  prve lahko pozabimo, ker tistega nismo izglasovali, glede na stališče, da dodatek
                  za pomoč in postrežbo po ocenah Vlade ni socialni korektiv. Tukaj gre pa za
                  izrazit socialni korektiv za tiste upokojenke in upokojence, ki so delali polno
                  pokojninsko dobo, pa za to polno pokojninsko dobo ne dosežejo, mislim, da tam
                  okrog 39.000 tolarjev tudi z deležem dohodkov, ki jih imajo njihovi drugi
                  družinski člani. Torej gre za čisto socialo v ozkem pomenu besedo in mislim, da je
                  prav, da v tem primeru to breme in to obveznost pa dejansko prevzame proračun.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Ugotovimo sklepčnost!
                  Glasujemo o amandmaju k 16. členu na 13. strani pregleda. <stage>(57
                     prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 16. člen. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo člen sprejeli.</p>
               <p>Smo na strani 14 pregleda. K 18. členu imamo amandma skupine poslancev,
                  prvopodpisana gospa Nada Skuk. Napovedan je umik. Amandma je umaknjen.</p>
               <p>Pod točko b) skupina poslancev, prvopodpisana gospa Nada Skuk. Matično delovno
                  telo podpira. Želi kdo o 18. členu in amandmaju pod točko b) besedo?
                     <stage>(Ne.)</stage></p>
               <p>Dajem amandma pod točko b) na glasovanje. Predlagatelj skupina poslancev, delovno
                  telo podpira. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 18. člen. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli. O členu ni potrebno glasovati.</p>
               <p>Prehajamo k 19. členu. Imamo amandmaje. Prvi amandma predlaga Vlada Republike
                  Slovenije, delovno telo podpira in imamo amandma, ki ga nimate v pregledu. To je
                  amandma na amandma Vlade, ki ga nimate v pregledu. Predlagatelj je skupina
                  poslancev, prvi podpisani Jožef Kocuvan. Amandma na amandma Vlade k 19. členu:
                  Doda se šesti odstavek, ki se glasi: "Na enak način se v zavarovalno dobo šteje
                  tudi učna doba učencev <stage>(vajencev)</stage>, ki so bili v učnem razmerju in
                  so se na podlagi sklenjene učne pogodbe poklicno izobraževali pri delodajalcu.
                  Želi kdo besedo? Predstavnica Vlade, izvolite.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Jaz mislim, da gre za dve zelo različni situaciji. Mi sedaj na novo vpeljujemo
                  obvezno zavarovanje vajencev, učencev in to pomeni, da bo za te nove zavarovance
                  plačan tudi prispevek. Če na enak način uredimo stvari za nazaj, pomeni, da bi
                  neka populacija, ki ni bila zavarovana, zanjo ni bil nikoli plačan prispevek,
                  nihče, niti sami niso plačevali tega prispevka, dobila pravzaprav pravice in
                  mislim, da bi v tem primeru ena zelo izjemna kategorija dobila pravice brezplačno.
                  Namreč vemo, da v sistemu zavarovanja za vsake pravice nekdo plača prispevek. Ali
                  je to proračun, ali so to sami zavarovanci, v tem primeru bi bila pa to neka nova
                  kategorija, ki bi dobila dobo, ampak popolnoma brez plačila prispevkov. Zato Vlada
                  temu nasprotuje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Najprej dajem na glasovanje amandma na amandma.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma na amandma ni sprejet.</p>
               <p>Na glasovanje dajem amandma Vlade k 19. členu. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>S tem smo dodali 19.a člen in ni potrebno o členu glasovati.</p>
               <p>Smo na strani 15. V razpravo dajem 20. člen in amandmaje. Prvega predlaga gospod
                  Sisinger, Vlada ne podpira, matično delovno telo ne podpira. Pod točko b) je
                  napovedan umik, poslanska skupina Demokratske stranke, ali je umaknjen ali ni?
                  Hvala lepa. Pod točko b) je amandma umaknjen. Na strani 16 imamo najprej pod točko
                  c) amandma gospoda Štefana Kocipra, ki je predlagatelj, matično delovno telo
                  podpira, Vlada ne podpira. Pod točko 18 imamo amandma gospoda Sisingerja, Vlada ne
                  podpira, delovno telo ne podpira. Pod točko 19 imamo amandma Vlade, delovno telo
                  ne podpira. Pod točko 20 amandma na amandma Vlade k 20.b členu, predlagatelj je
                  gospod Tone Peršak, Vlada ne podpira, delovno telo ne podpira. Pod točko b) je pa
                  amandma, ki ga predlaga Vlada, delovno telo podpira. Želi kdo o teh amandmajih,
                  razen tega, ki je bil umaknjen, besedo? Amandma pod točko c) je pa brezpredmeten
                  zato, ker prej nismo izglasovali amandmaja s številko štiri, točka e). Želi kdo
                  besedo o teh amandmajih? Gospod Sisinger, izvolite.</p>
            </sp>
            <sp who="SDZ1:SisingerIvan">
               <speaker>IVAN SISNGER:</speaker>
               <p>Dal bom samo kratko obrazložitev glede na 219. člen. Moram reči, da smo pri 219.
                  členu ugotovili, da je seveda nujno potrebno v tem 219. členu tudi ta prvi
                  odstavek spremeniti in dodati potem seveda novi peti, šesti odstavek tako kot se
                  glasi. Moram reči, da smo prav pri tej zadevi strokovno posvetili precej časa, da
                  bi tekst izboljšali. Samo v tem je pravzaprav ta sprememba, tu ne gre za neke nove
                  pravice, zato seveda vas prosim, da ta amandma k 20.a členu podprete. Prav tako
                  velja za amandma pod 20.a, ki je na strani 16. Vi dobro poznate, da ima zavod
                  poslovni in pa rezervni sklad in tudi v tem amandmaju je samo povedano, v kakšni
                  višini pravzaprav se oblikuje ta obvezni sklad planiranih sredstev glede na
                  mesečne dohodke zavoda, zato seveda je to nujno, da tudi je v tem zakonu tako kot
                  predlagamo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem in prehajamo na odločanje k
                  20. členu. Najprej dajem na glasovanje amandma pod točko a). Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma na 16. strani pod točko 18. Predlagatelj gospod
                  Sisinger, Vlada ne podpira, delovno telo ne podpira. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma ni sprejet.</p>
               <p>Na strani 17 dajem na glasovanje amandma pod številko 19. Predlagatelj Vlada,
                  delovno telo ne podpira. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(26 poslancev.)</stage></p>
               <p>Je kdo proti? <stage>(12 članov.)</stage></p>
               <p>Ugotavljam, da smo amandma sprejeli.</p>
               <p>Pod točko 20 imamo najprej A, amandma, ki ga predlaga gospod Tone Peršak. To je
                  amandma na amandma Vlade. Vlada ne podpira, delovno telo ne podpira. Ugotovimo
                  sklepčnost! Obrazložitev glasu, gospa Simšičeva.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Spoštovane kolegice in kolegi! Gre v bistvu za predlog, da se črta nov tretji
                  odstavek, ki ga predlaga Vlada, ta tretji odstavek pa se glasi, da finančni načrt
                  sprejme skupščina Zavoda, po predhodnem soglasju Vlade Republike Slovenije. Jaz bi
                  rada povedala, zakaj mi temu nasprotujemo. Preprosto zato, ker imamo zakon o
                  pokojninskem in invalidskem zavarovanju, ki ga je seveda treba spoštovati, tako
                  kot je treba spoštovati vse zakone. Če pa pogledamo, kako zdaj izgleda
                  usklajevanje med Zavodom in Vlado, in potegnemo črto pod to usklajevalno bilanco,
                  seveda ugotovimo, da je Vlada na tisti strani oziroma predlaga, da se ne zagotovi
                  dovolj sredstev po določilih zakona, ampak da se seveda veča primanjkljaj v
                  pokojninski blagajni. To pa najverjetneje ni sprejemljivo. In glede na to, da
                  Vlada v tem svojem dopolnilu, ko uvaja nov 20.b člen, predlaga tudi, da Državni
                  zbor Republike Slovenije obravnava finančni načrt Zavoda ob obravnavi in
                  sprejemanju proračuna Republike Slovenije, so seveda možne kakršnekoli spremembe
                  in uskladitve, hkrati s spremembami in uskladitvami določene zakonodaje, kajti
                  finančni načrt je v bistvu samo stoodstotno pokritje zakonskih obveznosti. Zato
                  predlagamo, da nima nikakršnega smisla, da ga sprejema skupščina po predhodni
                  uskladitvi z Vlado, glede na sedanjo prakso. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma na amandma ni sprejet.</p>
               <p>Na glasovanje dajem amandma Vlade pod točko B. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje tako spremenjen 20. člen. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>V razpravo dajem 21. člen. Želi kdo besedo k 21. členu? Da vidimo, če je bi
                  sprejet amandma. Gospod Zagožen, samo malo! Gospod Zagožen, izvolite. Razpravljamo
                  o 21. členu in amandmaju. Gospod Miloš Pavlica ga je vložil. Vlada ga podpira.
                  Delovno telo podpira.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Hvala, gospod podpredsednik. Amandma je povezan s tistim k 2. členu, ki je bil
                  izglasovan in zato spet aktualen. Za nekaj glasov je šlo. Jaz bi še enkrat
                  apeliral, ne delajmo tega.</p>
               <p>Glejte, zakon za pokojninsko zavarovanje nima izgub zaradi tega in nič se jih ne
                  bo dalo zmanjšati. Tisti, ki plačujejo za svojo socialno varnost v starosti od
                  najnižje osnove, to je zajamčena plača, imajo temu ustrezne potem tudi pravice. Ti
                  zdaj plačujejo nekaj čez 4 tisoč mesečno. Če se jim ta možnost vzame, bi morali
                  plačevati 12 tisoč. Naj vam povem, da je v lanskem letu, torej za leto 1994
                  kmetijska svetovalna služba prvič opravila obsežno raziskavo ekonomskega položaja
                  na kmetijah. V vzorec je vzela kmetije s štirikratno povprečno velikostjo, torej
                  take, ki so v povprečju nad 20 hektarov, tiste, ki naj bi se morda ohranile kot
                  kmetije in ki naj bi imele tudi nek razvojni potencial. Njihova analiza je
                  pokazala, šlo je za velik vzorec nekaj 100 kmetij iz vse Slovenije, da je bruto
                  dohodek na kmetijo okrog 400 tisoč, nekaj manj. Kjer ima taka kmetija nekaj manj
                  kot dva zaposlena pride bruto dohodek nekaj več kot 16 tisoč tolarjev. Od teh
                  ljudi ne morete zahtevati, da plačajo 12 tisoč za pokojninsko zavarovanje mesečno.
                  Če pa nimajo možnosti, da bi si vsaj nekaj zagotovili za starost, potem ostanejo
                  ti ljudje brez vsake socialne varnosti.</p>
               <p>Rezultat tega amandmaja bo torej samo, da bomo dobili nekaj ljudi brez vsakega
                  pokojninskega zavarovanja. Nobeno korist ne bo imelo pokojninsko zavarovanje
                  ostalih, zavod kot tak in drugi udeleženci v tem. Samo nekaj ljudi bo brez
                  možnosti, da si zagotovi minimalno penzijo, ki znaša tam okrog 20 tisočakov, če 40
                  let to plačujejo in je torej pravica ustrezna tem pogojem, poudarjam, brez
                  invalidskega zavarovanja, ki je mimogrede tako ali tako kmetom nedostopno. Tudi če
                  plačujejo pokojninsko zavarovanje, jim je invalidska upokojitev praktično
                  nedostopna. Iz več krajev Slovenije dobivam te informacije. Socialni problem bo in
                  ekonomski problem bo in demografski problem bo še večji, ker bo to stres za
                  določeno okolje, ekonomski in socialni. Pridobili pa ne bomo čisto nič, samo
                  izgubili bi vsi skupaj. Jaz res ne razumem, zakaj Vlada to podpira, zakaj to odbor
                  podpira. Mislim, da na podlagi pomanjkljivih analiz. Glasoval bom torej proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Logarjeva.</p>
            </sp>
            <sp who="SDZ1:LogarMihaela">
               <speaker>MIHAELA LOGAR:</speaker>
               <p>Prav lepo pozdravljeni. Tudi jaz apeliram na vas, da tega amandmaja ne podprete.
                  Tu imam dopis Zadružne zveze Slovenije, ki opozarja na probleme, ki bi nastali v
                  tem, dovolite pa, da opozorim na to tudi z drugega vidika.</p>
               <p>Poznam položaj žensk na kmetijah in drugi zavezanec na kmetiji je navadno ženska.
                  Sprejetje tega amandmaja bi pomenilo, da bodo ženske izpadle iz pokojninskega
                  zavarovanja. Tako, da vse skupaj izhaja tudi iz napačne ocene finančnega položaja
                  kmetij, ki je precenjena in vemo, da je ta problem drugje, vendar vseeno apeliram
                  na vas, da tega amandmaja ne sprejmete. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Miloš Pavlica, predlagatelj amandmaja.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa. Seveda je pač mnogo resnic možno izreči. Ena izmed resnic je tudi v
                  tem amandmaju in amandmaju, ki ga je ta državni zbor sprejel k 2. členu. V bistvu
                  ta amandma k temu členu, ki je vsebinsko vezan k amandmaju, ki ga je Državni zbor
                  pravzaprav sprejel, pomeni samo recimo konsistentnost zakonskega predloga. Ko pa
                  seveda govorimo o položaju slovenskega kmeta, o položaju ostalih zavarovancev, je
                  treba pogledati celovite podatke. Mi imamo danes pač položaj tak, kot ga imamo. Ta
                  ureditev v pokojninskem zavarovanju, da nimamo ločenih skladov, ki jih nekateri
                  tudi zahtevajo, seveda izhajajo iz neke prejšnje ureditve. Spoštovani kolegi,
                  tiste ureditve nismo združili mi. Združili smo nekatere druge, ker ste rekli,
                  pojdimo v neki drugi tip družbe. Tip družbe, ki pravi: kmet ni več družbeni
                  blagovni proizvajalec. Država še zdaj plačuje del prispevkov, polovico prispevkov
                  za kmete. Imamo vrsto drugih inštrumentov, s katerimi saniramo položaj kmetov.
                  Imamo pritiske na ločene penzijske sklade, to sami veste. Amandmaji, ki so bili
                  vloženi pomenijo izenačevanje posameznih kategorij zavarovancev. In omejujejo
                  nevarnost, da gremo v ločene penzijske sklade, kar pomeni, da se bo penzijski
                  sklad kmečkega zavarovanja zrušil, ker ne bo imel finančne osnove. In ko danes
                  seveda tudi z demografskega vidika, tudi z vidika zaščite slovenske kmetije in
                  vsega, kar tu seveda trobezljate za tem pultom, govorite, poglejte, spoštovane
                  kolegice in kolegi, poglejte položaj slovenskega delavca v mestih, ki danes brez
                  premoženja živi na zajamčeni plači in plačuje 4, 5, 10 kratne prispevke povprečne
                  kmetije. Brez premoženja. To je razlog, zakaj recimo Slovenska ljudska stranka kot
                  kmečka stranka nikoli ne bo razumela položaja slovenskega delavca. Nikoli.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Torej, jaz upam, da je pač malo smole, da je danes gospod Pavlica izrekel tako
                  nesrečno besedo. Jaz tega ne zamerim, rad bi pa pojasnil nekaj stvari. Glejte,
                  toliko se govori o ločenih pokojninskih skladih. Rad bi videl, kako se bo potem o
                  tem razpravljalo čez 20 ali 30 let. Ločeni pokojninski skladi so dejansko bili,
                  ali ločen režim je bil in je še vedno v bistvu. Takoj po 2. svetovni vojni je bila
                  zagotovljena socialna varnost vsemu prebivalstvu, razen kmečkemu. Kmečko je bilo
                  izrecno izvzeto in mislim, da je bilo leta 1970 ali nekaj takega, ali 1971, ko se
                  je celo na referendumu o tem odločalo, kar je bila demagogija posebne vrste, da se
                  kmete vključi v pokojninsko zavarovanje, da se jim da neka starostna pokojnina.
                  Ves čas, ves ta čas in še vedno pa pri nas pokojninsko zavarovanje temelji na
                  generacijski pogodbi. In nihče ni zahteval recimo, da bi imeli univerzitetni
                  profesorji svoj ločen stanovski pokojninski sklad. V tem skladu bi zdaj imeli zelo
                  visoke pokojnine in zelo velike dobičke, ker je zelo malo upokojenih, ker je med
                  tem časom število univerzitetnih profesorjev zelo naraščalo. Poklic rudarja skoraj
                  izginja in rudarski poklic na primer, rudarski pokojninski sklad bi bil trenutno v
                  bankrotu. Poglejmo pa tole, pri nas je bilo pred recimo 20 leti, še pred 30 leti,
                  ko je bilo prebivalstvo, ki zdaj dobiva pokojnine, najbolj aktivno še veliko
                  kmečkega prebivalstva. Njihovi otroci, torej tisti, ki zdaj plačujejo v sklad niso
                  v kmetijskem poklicu. Jaz vam bom na primeru moje družine povedal. Šest otrok je
                  bilo, šest zaposlenih, ki plačujemo redno v pokojninski sklad, ampak moj oče in
                  mati nista nikoli dobivala pokojnina. Je pa na generacijski pogodbi. Za koga sem
                  torej jaz plačeval pokojninski sklad? <stage>(Pripombe iz klopi.)</stage> Kako za
                  sebe? Kako za sebe? Drugi na generacijski pogodbi to temelji, torej iz roke v usta
                  gre. Zame bodo morali čez nekaj let drugi, ko bom jaz v penziji, ne bom nič več
                  prispeval v pokojninski sklad, ta bo pa iz dneva v dan in meseca v mesec komaj
                  krpal en konec z drugim. Torej bodo to delali drugi. In tu je popolnoma napačna
                  predstava. Dejstvo je samo, da bomo toliko in toliko, in jaz se strinjam z gospo
                  Logarjevo, najprej bodo ženske na podeželju ostale brez pokojninskega zavarovanja.
                  Vzemite to nase, če hočete. Koristi od tega pa dejansko ne bo nihče imel, ker se
                  nekomu samo vzame možnost za najnižjo pokojninsko zavarovanje, ki jo je sedaj
                  imel, odslej naprej ne bo mogel več, ker zakon to ne bo omogočal, bo torej
                  izstopil iz tega in je celo tisti denar zavrgel praktično, ker ne bo nikoli imel
                  pravice niti do minimalne pokojnine.</p>
               <p>In če bi šli delati, veste, natančne račune, potem vam zagotavljam, potem je treba
                  narediti analizo, iz kakšnih družin izhajajo tisti, ki plačujejo v pokojninski
                  sklad. Iz kmečkih družin jih je zelo veliko, ker so bile nekdaj še zelo številne
                  in ta generacija je zdaj v industriji. Je na drugih delovnih mestih, kmetije so se
                  pa izpraznile. Potem boste pa videli, da so stvari drugačne. Vprašajo naj se
                  pravzaprav tisti, ki nimajo nič otrok ali so dejansko upravičeni po tej logiki do
                  pokojnin, ker taki ne puščajo za seboj ljudi, ki bi bili produktivni, naslednja
                  generacija.</p>
               <p>Zato prosim, če se o tem razpravlja, bi bila potrebna dejansko ustrezna analiza in
                  ne na pamet. Zdaj pa, da ne bi na pamet naredili ene velike krivice in škode vam
                  zagotavlja, škode Sloveniji, dajmo ta amandma zavreči.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jančar.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. No, sam bom ta amandma podprl. Gospodu Zagožnu pa le tole. Ne morem
                  pozabiti njegovih besed, ki jih je izrekel o sanaciji TAM-a, ki so bile izrečene
                  za tem odrom, tam je bilo, Mariborčani so na trgu, delavci so na trgu. Danes se
                  pojavlja drug problem, na katerega Zagožen pravi, dajmo, dajmo, dajmo. Gospa
                  Logarjeva je govorila, ženske bodo brez; s tem, kar je ona govorila, mogoče celo
                  bi rekel, da ima prav, ampak mi vemo, da na teh malih kmetijah je eden povsod
                  zaposlen, eden je pa doma, na velikih kmetijah sta pa dva ali pa trije doma in na
                  teh kmetijah vendar mislim, da je to minimalni prispevek in se lahko plača, so
                  druge rešitve, ki jih nakazujejo skozi drugo zakonodajo se da dobiti to razliko in
                  se pokrije to. In se mi zdi, če nekdo nič ne da, nič ne prispeva v to skupno
                  mošnjo, iz te skupne mošnje je pa težko nekaj ven vzeti.</p>
               <p>Moram pa reči, da ta država je tiste stvari, o katerih je dr. Zagožen govoril, že
                  popravila, jasno z enim majhnim doplačilom tiste razlike in so vsi ti tudi
                  starostne pokojnine dobili. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Hvala lepa. Spoštovani! No, ta država vseh teh stvari še ni popravila in jih tudi
                  še dolgo ne bo mogla, ker pač, mislim, da 50 let ali pa 45 let nekega
                  zadrževanega, ali preprečevanega razvoja se ne da popraviti v kakšnem letu, ali pa
                  tudi še v desetletjih ne. Rad bi rekel samo tole. Med temi 150, 160.000, kolikor
                  je kmetov, ali pa kmetij na Slovenskem, je nekaj tisoč premožnih kmetov, nekaj
                  tisoč, ki pa ne plačujejo tistih najnižjih prispevkov, ker so kolikor toliko
                  spodobno zavarovani. Ne za najnižjo osnovo, ker si pač lahko privoščijo tako
                  osnovo, da jim bo tudi prinašala neko spodobno pokojnino. Za vse ostalo je pa
                  tisto, kar sem rekel na začetku. V kratkem se stvari v zaostanku razvoja popraviti
                  ne da. Zato je pač država, kakršna je, dedič stanja, kakršnega je podedovala in
                  mora na nek način pač to nositi.</p>
               <p>Gospod Hvalica, vam pa samo tole. Res, jaz se zelo strinjam z zajamčeno plačo, pa
                  ki še lahko tudi redna ni, se težko da živeti. Samo, tudi od premoženja, od golega
                  premoženja, ki ga kmetije predstavljajo, se tudi ne da živeti. Živeti se da samo
                  od rezultatov dela.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika je bila gospodu Pavlici namenjena, ne gospodu Hvalici
                  namenjena. Besedo pa dajem gospodu Zagožnu.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani! Očitno gre za nesporazum. Ne vem, ali ne razumete. Tisti kmetje, ki so
                  v ekonomsko boljšem položaju, tega ne potrebujejo. Oni lahko plačajo tudi 12 in
                  več tisoč in se normalno pokojninsko in invalidsko zavarujejo. Gre za tiste
                  ekonomsko šibke. Zame ne gre, jaz sem povedal. Vsi moji bratje in sestre smo bili
                  zaposleni. Starši so že pokojni. Kar je ekonomsko močnejših kmetij, tega ne
                  potrebujejo, oni lahko plačajo 12.000. Odločate ravno o tistih, ki ravno še to
                  zmorejo, več pa ne, in jim boste vzeli tudi to možnost.</p>
               <p>Kar se pa TAM-a tiče, gospod Jančar, ne vem, kako da se ne moremo sporazumeti. Jaz
                  sem marca glasoval za to, čeprav z velikim dvomom, da bo kakšen rezultat iz tega.
                  Ampak zato, da bi začeli tam nekaj delati, ker je bilo že marca prepozno, ker sem
                  poznal položaj, sem zadnjič razložil. Hkrati bi morali zadeve tudi razčistiti.
                  Zdaj sem pa nasprotoval takemu postopku in kot vidite, nam naše zadnje nočno
                  zasedanje ni nič koristilo, niti delavcem v Mariboru. Že prej je imela uprava
                  pripravljen odstop, ker ne verjame v projekt in ker je bil sestanek namenjen
                  dejansko samo temu, da se opere Vlada, in da se prenese blato na Državni zbor.
                  Samo za to je še šlo, žal! Če bo TAM rešen ali ne, vidite, sploh ni več odvisno od
                  tistih osem in toliko milijard tolarjev, in že marca ni bilo, ker je bilo vse
                  skupaj že zamujeno. Zakaj se to tako dela? Jaz ne vem. Upam, da bomo o tem imeli
                  še priložnost spregovoriti tudi ob interpelaciji proti ministru, ki je zadnjič
                  očitno bil prepričan, da se je rehabilitiral. Najboljše bi bilo, da odstopi sam in
                  se postavi na čelo uprave TAM-a, če dejansko verjame v to, da je mogoče to tako
                  sanirati. To, kar sem jaz zadnjič rekel, je bilo, da se<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jaz bi prosil, gospod Zagožen, da se držimo dnevnega reda, prosim!</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>On se ga ni, to pa je replika! In žal mu moram odgovarjati na njegove besede. To,
                  kar sem jaz zadnjič hotel, je, da bi tisti denar namenili dejansko za delovna
                  mesta tistih, ki bodo v TAM-u ostali brez njih, ne pa, da se podaljšuje agonija in
                  žal tudi kriminal. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Zagožen. Gospod Pavlica prosim.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa. No, da ne bo nesporazuma že na samem začetku. Jaz seveda nisem bil
                  rojen na parketu in ne v mestu, ampak na vasi, na Ilovici, tako da vem, kaj je to
                  vas in kaj je kmetijstvo in kaj so kmetje. Seveda pa razslojevanje današnje vasi
                  ne prinaša samo to, čemur gospod Oman pravite 45 let zadrževanega razvoja, ampak
                  prinaša tudi to, da ko grem domov na vas, mi mnogo malih kmetov reče, da jim
                  veliki kmetje pravijo: počakajte še kakšno leto, pa boste prišli k nam delat za
                  skorjico kruha, bajtarji. Tudi to se dogaja na vaseh in tudi to pomeni danes, to
                  se pač dogaja, to je realnost, jaz ne vem. Zadrževan razvoj, ki je bil pač na vasi
                  je prinesel to, da se vendarle ni dogajalo, kar se danes na vasi dogaja.</p>
               <p>Drugič. Strinjam se, da se od premoženja težko živi, treba je živeti od dela.
                  Kakršnakoli velika kmetija je, prinaša malo dohodka, če se vanjo ne vlada, če se
                  seveda na njej ne dela, vendar obstaja neko realno premoženje, ki ga danes večina
                  delavcev pa nima. Razen svojih rok nima nič. Marsikdo na vasi pa kljub vsemu ima
                  neko realno premoženje, ki lahko pomeni možnost prodaje parcele, eno, drugo,
                  skratka nekaj ima, kar delavec danes nima. In tu je problem v razumevanju
                  posameznih socialnih struktur.</p>
               <p>Tretja zadeva. Seveda imamo mnogo za povedati čez zločinski režim zadnjih 45 let,
                  50 let in tako naprej, kaj vse se je dogajalo, vendar je dejstvo, da je tudi
                  vzpostavil vrsto socialnih mehanizmov, ki so izenačevali položaj posameznih
                  socialnih skupin, ki danes prihajajo v strahovito razslojevanje, za moj okus v
                  nespravljivo razslojevanje. In ti mehanizmi so dobri. Marsikje jih rušimo. Gotovo
                  jih ni rušila neka združena lista, nekdo drug jih je zrušil, ker se je določil za
                  nek drug koncept razvoja. In zato je te očitke težko na njih metati. Pred nekaj
                  meseci sem gledal neko oddajo, ko francoski kmet pravi: 82 ha veliko kmetijo imam
                  in lahko izšolam enega otroka do poklicne šole. Ne morem sanjati, da bi ga spravil
                  na univerzo. Prejšnji zločinski režim pri nas je omogočil to, da se je mnogo ljudi
                  s kmetij, iz revnih kmetij, tudi sami mnogi smo tu taki, da smo se vendarle
                  izšolali in si zagotovili neko boljše življenje v prejšnjem sistemu. Vse je bilo
                  slabo v prejšnjem sistemu. Če smo seveda spremenili takšen sistem, potem
                  prevzemimo tudi odgovornost na ta sistem. Rešitev, ki jo predlagam, pomeni samo,
                  da izenačujemo različne kategorije zavarovancev med seboj. To je koncept, gospodje
                  moji, ki ste ga želeli v tej državi. Samo to.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Logarjeva in potem gospod Zagožen. Razpravljamo pa o
                  amandmaju.</p>
            </sp>
            <sp who="SDZ1:LogarMihaela">
               <speaker>MIHAELA LOGAR:</speaker>
               <p>Želela bi, da razpravljamo res o amandmaju in da pustimo zgodovino pri miru zaradi
                  tega, ker je bila tudi napačno tolmačena. Ta zakon in tako ureditev smo sprejeli,
                  mislim, da leta 1992 ali 1993, ko je bilo tudi to urejeno. In še enkrat opozarjam,
                  da ta amandma ruši sistem, ki omogoča zavarovanje tistim kategorijam kmetov, ki
                  niso sposobni plačevati kompletnega zavarovanje. To pomeni starim kmetom in pa
                  drugemu zavarovancu na kmetiji, ki je ponavadi ženska, ali nasledniku na kmetiji
                  in zaradi tega smo takrat dovolili, da se plačuje tako imenovana znižana osnova in
                  s tem to sedaj ukinjamo. In s tem zmanjšujemo tudi število zavarovancev iz kmetij
                  in s tem zmanjšujemo tudi prispevek v ta zavarovalni sklad. Zlasti pa rušimo
                  sistem upokojenih in pa tistih, ki plačujejo. Apeliram še enkrat na vas, da to
                  stvar pustimo vsaj še kakšno leto tako kot je, da tega ne ukinjamo in da v tem
                  času pridobimo tudi realne analize, kakšno je dejansko stanje in koliko lahko kdo
                  plačuje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen ima besedo.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Izgleda, da govorimo drug mimo drugega. Poglejte, kaj pomeni realno premoženje,
                  bom povedal. Malo preberite male oglase, kjer ponujajo ljudje nepremičnine
                  naprodaj. 10-hektarska kmetija s hišo in gospodarskim poslopjem v Beli Krajini
                  stane 100.000 mark. Toliko kot dvosobno, 100 let staro stanovanje v Ljubljani. To
                  so te primerjave. Dejstvo je, da še tam doli tega prodati ni mogoče, da cene
                  padajo in da se bodo ti kraji pač izpraznili. Poleg tega pravite, da smo mi hoteli
                  socialno krivičnost. Ali res govorimo drug mimo drugega, če si pa sedaj mi
                  prizadevamo, da ne bi naredili socialnih krivic ljudem. Vi pa ravno to hočete.
                  Hočete eno kategorijo ekonomsko najbolj šibkih izločiti iz pokojninskega
                  zavarovanja. Za to se vi, gospod Pavlica, zavzemate, ne jaz, jaz temu nasprotujem.
                  Kdo torej hoče socialne krivice? In kot trdim, še vedno in ponovno in lahko to
                  vedno matematično dokažem, na račun nikogar, samo črka v zakonu bo to naredila,
                  koristi od tega ne bo imel nihče, samo škodo. Škodo pa vsi. Torej nikar glasovati
                  za tak amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? Razpravo zaključujem in prehajamo h glasovanju.
                  Glasujemo, bom še enkrat poudaril, da boste vedeli o čem, o amandmaju k 21. členu,
                  predlagatelj je gospod Miloš Pavlica, Vlada podpira, matično delovno telo podpira,
                  amandma pa je povezan z amandmajem, ki smo ga sprejeli k 2. členu. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 21. člen. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo člen sprejeli.</p>
               <p>V razpravo dajem 22. člen in amandmaje. Pod točko a), predlagatelj skupina
                  poslancev, prvopodpisana gospa Nada Skuk. Pod točko b) gospod Ivan Sisinger, Vlada
                  ne podpira, matično delovno telo podpira. Pod točko c) predlagatelj amandmaja
                  gospod Sisinger, Vlada in odbor podpirata. Pod točko d) imamo amandma gospoda
                  Štefana Kocipra, Vlada ne podpira, matično delovno telo podpira. Amandma je
                  vsebinsko povezan in je brezpredmeten, pod točko d). Želi kdo o amandmajih pod
                  točko a), b), c) in o 22. členu besedo? Gospa Skuk, prosim.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Jaz bi povedala v imenu predlagateljev, da ta amandma umikamo.
                  Rada bi pa obrazložila, zakaj. Gre za to, da bi pustili odprt 240. člen, če se
                  tako izrazim, in da bi Vlada lahko - zato sem prišla tudi gor v imenu
                  predlagateljev predlagati - nekako skušala vnesti terminologijo oziroma tudi
                  prilagodila samo izrazoslovje te alinee in ustrezno priredila ta člen. Zato umikam
                  ta amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Sisinger, prosim.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovane poslanke, spoštovani poslanci, jaz ne morem razumeti, zakaj Vlada ne
                  podpira pod b. Moram povedati, da je odbor, ko sem predlagal to zadevo, podprl, da
                  se v delu 240. člena črta samo tisti del, da niso uživalci pokojnin. Zdaj je
                  seveda treba pogledati 240. člen, kaj pravi. Zato predlagam, da ta amandma
                  podprete. Ostali amandma pod c pa podpira tako Vlada, kot matični odbor.
                  Dogovorili smo se in vidim, da je besedilo v 240. členu <q>"oziroma niso uživalci
                  pokojnin"</q> predlagam, da se ta amandma vendarle sprejme. Če bo pa Vlada predlagala
                  za tretjo obravnavo karkoli v zvezi z 240. členom, pa je potem drugo
                  vprašanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Simšičeva, izvolite.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Jaz imam v bistvu spet samo vprašanje. V 20. členu Vlada predlaga, bom kar
                  prebrala, ker sta samo dve vrstici: v tretji alinei prvega odstavka 240. člena se
                  črta besedilo <q>"oziroma niso uživalci pokojnin"</q>. To je v 22. členu zakona, ki ga
                  imamo v obravnavi. Gospod Sisinger pa predlaga, da se besedilo 22. člena, ki sem
                  ga pravkar prebrala, nadomesti z naslednjim besedilom: v tretji alinei prvega
                  odstavka 240. člena se črta besedilo <q>"oziroma niso uživalci pokojnin"</q>. Jaz mislim,
                  da gospod Sisinger predlaga popolnoma isto stvar kot je zapisana v 22. členu
                  predloga zakona, zato mislim, da ni smiselno predlagati tak amandma, ampak
                  preprosto samo podporo temu členu, tako kot je v predlogu Vlade. Ali pravilno
                  razumem, ali ne? To me zanima. Mislim, da sta popolnoma identična predloga.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Izgleda, da je ugotovitev pravilna. Gospod
                  Sisinger umika amandma. Tako imamo samo še od štirih amandmajev amandma pod točko
                  c in ga dajem na glasovanje. To je amandma pod točko c na strani 19. Predlagatelj
                  je gospod Sisinger, Vlada podpira, delovno telo podpira. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 22. člen. b) je brezpredmeten, glasujemo o členu. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>V razpravo dajem 23. člen in amandma pod točko a, predlagatelj je gospod Sisinger.
                  Matično delovno telo ne podpira. Pod točko b pa imamo amandma gospoda Toneta
                  Peršaka, Vlada ga ne podpira, matično delovno telo tudi ne podpira. Želi kdo
                  besedo? Gospod Sisinger, izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani! Pri 23. členu mislim, spoštovane poslanke in poslanci, da treba
                  zgubljati veliko besed pri obrazložitvi tega predloga za 246. člen. Vam je dobro
                  poznano, da je kapitalski sklad že ustanovljen, da je kapitalski sklad ustanovila
                  Skupščina zavoda v skladu z obstoječo zakonodajo. Zato seveda tudi ta amandma
                  govori o tem, da je kapitalski sklad tudi pravna oseba, ustanovljena in tako
                  naprej, kdo jo ustanovi, kako je s tem skladom in tudi ostali moji amandmaji, ki
                  so vezani na ta kapitalski sklad seveda govorijo o tem, da seveda ostane ta
                  kapitalski sklad ustanovljen tako, kot mora biti. Moram reči, da so vse
                  upokojenske strukture seveda proti temu, da in tudi moram reči koordinacijski
                  odbor upokojenskih strank je odločno proti temu, da bi kapitalski sklad zdaj
                  ustanovila država in da bi seveda bilo tako, kot je predlagatelj, kot je Vlada
                  predlagala, da bi takšno zadevo uzakonili. Mislimo, da je to nesprejemljivo in da
                  je kapitalski sklad - po teh predlogih amandmajev je jasno navedeno, zakaj je
                  kapitalski sklad ustanovljen, kakšen je njegov namen v bodočnosti pri pokrivanju
                  sredstev za izplačevanje pokojnin, da tega ne razlagam v celoti in mislim, da je
                  nesprejemljivo, da bi danes mi pravzaprav govorili o tem, da bi država, pravzaprav
                  ustanoviteljica sklada opravljala tudi s tem kapitalskim skladom neko obdobje, kot
                  je govora in tako naprej. To je povsem nesprejemljivo. Kapitalski sklad sodi
                  dejansko znotraj tega sistema, da je ustanovljen tako kot se tukaj tudi predlaga.
                  Zato vas seveda resnično prosim, da podpremo te amandmaje, ker ni samo ta, jih je
                  več vezanih v zvezi z delovanjem kapitalskega sklada. In drugo, jaz sem že sam na
                  odboru postavil vprašanje, zato smo, kot je povedal predsednik, gospod Kociper, da
                  smo prav pri kapitalskem skladu porabili dve seji. Zakaj? Ker smo zahtevali
                  strokovno mnenje Sekretariata za zakonodajo in pravne zadeve, zahtevali smo
                  ponovno mnenje tudi Vlade in tako naprej zato, ker je bilo takrat že jasno, da ni
                  mogoče tako enostavno predloga Vlade pri kapitalskem skladu sprejeti. Zato odločno
                  zavračamo predlog Vlade, ki govori o tem, kakšen naj bo ta kapitalski sklad, kako
                  ga naj država in tako naprej ustanovi in da se pozneje ne vračam, ker so ostali
                  členi pripravljeni o tem, predlagam in vas hkrati prosim, predvsem prosim, da
                  podprete, da je kapitalski sklad ustanovljen tako kot je, da deluje, je v
                  pripravah, je v ustanovitvi, je skupščina zavoda zagotovila že vsa potrebna
                  zakonska sredstva za delovanje tega sklada, zdaj ga omo pa ukinili, ker ga država
                  hoče imeti v svojih rokah in z njim oporavljati in tako naprej. Mislim, da je to
                  nesprejemljivo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Imamo še en amandma, ki ga nimate v pregledu, k 23. členu,
                  predlagatelj je poslanska skupina Demokratske stranke. Za tretjim odstavkom se
                  doda nov četrti odstavek, ki se glasi: <q>"V podporo zaposlovanja invalidov pod
                  posebnimi pogoji se v kapitalskem skladu zbira neolastninjeni družbeni kapital iz
                  invalidskih podjetij in premoženje invalidskih podjetij, ki so prenehala ali je
                  nad njimi opravljen stečaj."</q> Želi kdo o teh amandmajih besedo? Gospa državna
                  sekretarka, prosim.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Jaz bi imela pač obrazložitev k amandmaju gospoda Sisingerja. Treba je povedati,
                  da nihče noče v ta kapitalski sklad, obstoječi kapitalski sklad, ki se je seveda
                  že ustanovil, posegati, da pa želimo stvari na enoten način urediti. Vi veste, da
                  je zakon o lastninskem preoblikovanju podjetij opredelil oziroma uredil tri
                  sklade, predvidel tri sklade. Razvojni sklad, odškodninski sklad in pa ta
                  kapitalski sklad. Dva od teh skladov, razvojni in pač odškodninski sta bila
                  urejena, njihov status, njihovo upravljanje, način naložb, skratka vse je bilo
                  urejeno z zakoni, zelo precizno, medtem ko je pa kapitalski sklad bil pred tem
                  urejen in sicer v nekem smislu lahko rečemo tudi začasno z zakonom o pokojninskem
                  in invalidskem zavarovanju. Ta trenutek želimo dokončno urediti ta kapitalski
                  sklad, pri čemer govorimo o ustanoviteljstvu, ne rečemo nič drugega, kot da ga je
                  ustanovila država, ker ga tudi dejansko je ustanovila z zakonom, pravzaprav
                  dvakrat, enkrat takrat, ko smo govorili o zakonu o lastninskem preoblikovanju
                  podjetij, drugič, ko smo ga vnesli v zakon o pokojninskem in invalidskem
                  zavarovanju in zdaj samo na enak način kot vse ostale sklade urejamo tudi naložbe,
                  ustanoviteljstvo, način upravljanja, skratka to, kar smo v pravni status, to se
                  pravi, da je pravna oseba, to, kar je bilo do zdaj pomanjkljivo urejeno in kar smo
                  za druga dva sklada zelo natančno s posebnimi zakoni uredili. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? Gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe in gospodje! S tem svojim nastopom se sigurno ne bom prikupila
                  upokojencem, kajti ti so že razdeljeni na Združeno listo, pa tudi na Demokratsko
                  stranko, ampak vendar bi nekaj besed njim v korist rekla glede kapitalskega
                  sklada. Jaz bom podprla amandma gospoda Sisingerja, in sicer iz sledečih razlogov.
                  Takrat, ko smo mi sprejemali zakon o lastninskem preoblikovanju podjetij oziroma
                  že v prejšnjem mandatu ste ga sprejemali, mi smo ga pa dopolnjevali, nikoli ni
                  bilo rečeno, da teh 10% delnic oziroma družbenega kapitala iz realnega sektorja,
                  ki se lastnini, da bi pripadlo zopet nazaj državi. Vsi smo razumeli, da to pripada
                  Zavodu za invalidsko in pokojninsko zavarovanje, torej upokojencem, ker so največ
                  participirali k ustanovitvi oziroma k doprinosu tega družbenega premoženja. In
                  zato se mi zdi popolnoma nelogično, da bi država, ne glede na to, če je že
                  ustanovila kapitalski sklad, upravljala s tem kapitalskim skladom, ker mislim, da
                  bo zelo slab upravljavec in nedvomno bolj zaupam upravljanje upokojencem, so
                  izobraženi, znajo upravljati bolj kot pa, da bi se potem ta sredstva, ki se bodo
                  nabirala, seveda, saj delnice bodo tudi nekaj prinesle, saj med njimi so tudi
                  delnice dobrih podjetij, zbirala verjetno nekje v proračunu, kajti drugače si ne
                  znam to predstavljati in da bi se potem pretakala na določena ministrstva, ki bi
                  jih neodgovorno potrošila, tako kot poznamo sedaj splošno veljavno zakonitost.
                  Zato, kot pravim, bom podprla predlog gospoda Ivana Sisingerja. Mislim, da v
                  tretjem odstavku tega amandmaja ni upoštevana najboljša rešitev, ko govori: edini
                  ustanovitelj in delničar kapitalskega sklada je zavod. Lahko je tudi še kdo drugi,
                  zakaj pa ne, ampak to se da v tretji obravnavi urediti bolje, kot je pa tukaj
                  sedaj napisano. To je eno.</p>
               <p>Kar se tiče pa amandmaja, ki ga je predložila poslanska skupina Demokratske
                  stranke oziroma njen vodja gospod Tone Peršak, pa mislim sledeče. Prej je že
                  predsedujoči prebral amandma, ki se seveda zelo lepo sliši in pravi takole, bom še
                  enkrat prebrala, ker ga nimate pred sabo verjetno vsi: <q>"V podporo zaposlovanju
                  invalidov pod posebnimi pogoji se v kapitalskem skladu zbira neolastninjeni
                  družbeni kapital iz invalidskih podjetij in premoženja invalidskih podjetij, ki so
                  prenehala ali je nad njimi opravljen stečaj"</q>. Mislim, zelo lepo se sliši ta
                  amandma in gotovo zgleda snov zanimiva, kajti kdo bi se branil lastninskega deleža
                  iz invalidskih podjetij iz naslova družbenega kapitala in še zelo humano to
                  izgleda. Ampak vendar samo na prvi pogled, kajti mi se moramo zavedati sledečega,
                  da se ne more 100 invalidskih podjetij, toliko jih menda je, z enim samim stavkom
                  v zakonu o pokojninskem in invalidskem zavarovanju olastniniti, kajti s tem
                  odstavkom bi celotni družbeni kapital, kolikor ga je, mi niti ne vemo, v teh 100
                  podjetjih, tudi ne vemo, kakšno je razmerje med družbenim in zasebnim kapitalom,
                  bi dobilo znanega lastnika. Seveda potem v obrazložitvi naprej, na zadnji strani,
                  če pa pogledate, pa je razumeti tako, da bi se lahko ta preneseni družbeni kapital
                  zopet nazaj prelival v invalidska podjetja. Mislim, da bi za lastninjenje
                  invalidskih podjetij bil smiseln sprejem ustreznega posebnega zakona ali pa, da bi
                  se morda lastninila po enakem principu, kot vsa ostala podjetja.</p>
               <p>Pa še nekaj. Mislim, da bi bilo zelo zanimivo pri lastninjenju teh podjetij
                  pogledati tudi to, kako je nastal zasebni kapital v teh podjetjih in kolikšen je
                  in šele potem, da bi se Državni zbor o načinu lastninjenja odločil. Morda je to
                  najboljša varianta kot jo predlaga predlagatelj in jo lahko še vedno izvedemo tudi
                  kasneje, torej takrat, ko bomo imeli več znanih parametrov, ki bodo govorili o
                  tem, da je to najprimernejši način lastninjenja invalidskih podjetij. Zato menim,
                  jaz bom glasovala proti temu amandmaju, pa tudi naša poslanska skupina.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? <stage>(Ne.)</stage> Gospa državna sekretarka, prosim!
                  Prosil bi pa za malo več tišine v dvorani.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Jaz bi rada samo na eno zadevo opozorila, ki se nanaša na upravljanje tega, da ne
                  bi bilo nesporazumov. Gospa Lukačeva je rekla, bolj zaupa upokojencem kot državi,
                  to se pravi Vladi v tem primeru, in pa eventualno ministrstvom, ali pa vsem
                  tistim, kamor bi se ta sredstva lahko pretakala. Jaz bi opozorila na 26. člen tega
                  osnovnega besedila zakona, ki smo ga predlagali, kjer govorimo, da so organi
                  upravljanja, skupščina, upravni odbor, nadzorni svet, in izrecno, kjer piše, da
                  skupščino kapitalskega sklada in nadzorni svet sklada imenuje Državni zbor. To se
                  pravi, popolnoma v vaših rokah je, koga boste izbrali in mu potem tudi zaupali to
                  upravljanje. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Saj v tem je zelo velik problem, kajti če bi ustanovitelj bil oziroma pretežen
                  lastnik bil kapitalski sklad, Zavod za pokojninsko in invalidsko zavarovanje,
                  potem bi tudi sestava nadzornega sveta in pa skupščina bila drugačna, kot bi jo
                  lahko predlagal Državni zbor.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič ima besedo.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. No, jaz bi se najprej rada opravičila, ker je malo nerodno
                  napisano to dopolnilo, ki je nastajalo pravzaprav danes zjutraj. Kaj smo pa
                  pravzaprav hoteli z njim? Gre za to, da bi se vendarle tista podjetja, ki gredo v
                  bistvu v stečaj, in so iz deleža invalidskih podjetij, ne prodajala prosto na
                  trgu, ampak bi ta delež šel v delež kapitalskega sklada. Samo za to gre, in zato
                  predlagamo to dopolnilo, s tem, da bi, če je to mogoče, uvodni stavek spremenili
                  tako, da se za zadnjim odstavkom v 23. členu doda nov odstavek. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem.</p>
               <p>Prehajamo k odločanju. Najprej dajem na glasovanje amandma k 23. členu, pod točko
                  a). Predlagatelj gospod Sisinger. Vlada ne podpira. Matično delovno telo ne
                  podpira. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da smo amandma sprejeli.</p>
               <p>Amandma pod točko b) je s tem brezpredmeten in tudi amandma pod -. Gospod Tone
                  Peršak, potem bi moral biti vložen kot amandma na amandma, zato ker smo celoten
                  člen spremenili! Jaz sem popravil, sem hotel, da bi glasovali o tem, da je to
                  zadnji, da se doda za zadnjim odstavkom, vendar smo spremenili celotni člen. Tudi
                  o členu ne rabimo več glasovati.</p>
               <p>Prehajam k 24. členu. Imamo amandma gospoda Sisingerja in Toneta Peršaka. Vlada ne
                  podpira. Delovno telo ne podpira. Želi kdo besedo? Gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Poslanke in poslanci. Kaj pravzaprav pomeni črtanje 24. člena, če tako izgleda,
                  mislimo, da črtamo cel člen. Nič ne črtamo celega člena. Gre samo za to, da
                  pravzaprav, če gledamo sedaj spet zakon v tem, gre za 247. člen temeljnega zakona
                  in gre samo za zadnji odstavek tega 247. člena, kjer je govora, kako se vrača
                  premoženje. Gre za vračanje premoženja. Sedanji zadnji odstavek pravi: premoženje
                  se vrne praviloma v naravi. Če vrnitev v naravi ni možna iz razlogov in 19. člena
                  zakona o denacionalizaciji, se določi odškodnina. Zavezanec za plačilo odškodnine,
                  ki se določi v obliki obveznic ali delnic, je Slovenski odškodninski sklad.
                  Predlagava z gospodom Tonetom Peršakom, da se ta zadnji odstavek, ki sem ga sedaj
                  prebral, črta. Zakaj? Ker menimo, da predlagana nova zakonska določba, ker niste
                  prebrali obrazložitve, pa mi dovolite, da preberem obrazložitev, da bi bilo nam
                  vsem jasno, zakaj predlagamo to črtanje. Predlagana zakonska določba bi seveda
                  uvedla spremembo glede vračanja premoženja, ki je predmet denacionalizacije. Pri
                  tem bi se v primeru, da vračilo v naravi ne bi bilo možno, določila le odškodnina
                  z ugotovitvijo lastninskega deleža na pravni osebi, v katere premoženje je prešlo
                  že podržavljeno premoženje. Predlagana sprememba ne upošteva, da je velik del
                  premoženja že prišel neposredno v last države in na njej ni mogoče vzpostaviti
                  lastninskega deleža in seveda iz teh razlogov in nadaljnjih zapletov, ki bi tu
                  nastajali, je nujno, da se ta zadnji odstavek 247. člena črta in da je to potem
                  seveda možno reševati. Ker če to seveda ne črtamo, bodo prišli silni zapleti, ker
                  mnogega premoženja ni mogoče več niti vrniti in tako dalje, kar je jasno iz te
                  obrazložitve, ki sem vam jo napisal. Zato predlagam in vas prosim, da črtamo samo
                  zadnji odstavek v tem 247. členu. To pa je to, da se črta 24. člen, ki ga predlaga
                  Vlada.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Zaključujemo in ugotovimo
                  prisotnost. Glasujemo o amandmaju k 24. členu. Vlada ne podpira, delovno telo ne
                  podpira. Predlagatelj je gospod Sisinger. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 24. člen. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da smo člen sprejeli.</p>
               <p>V razpravo dajem 25. člen in amandma. Predlagatelj je gospod Tone Peršak. Vlada ne
                  podpira, delovno telo ne podpira. Želi kdo besedo? <stage>(Ne.)</stage> Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 25. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(3
                     poslancev.)</stage></p>
               <p>Ugotavljam, da smo člen sprejeli.</p>
               <p>V razpravo dajem 26. člen in amandma pod točko a). Predlagatelj gospod Sisinger.
                  Vlada ne podpira. Delovno telo ne podpira. Pod točko b je predlagatelj amandmaja
                  gospod Peršak. Vlada ne podpira, delovno telo ne podpira. Želi kdo besedo? Gospod Sisinger
                  izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Ker sem že prej povedal, da je seveda s prejšnjim členom in amandmajem, ki je bil
                  izglasovan okoli kapitalskega sklada, so povezani tudi zdaj ostali. Zato vas
                  seveda prosim, da podprete tudi ta 26. člen, ki je vezan prav tako na že sprejeti
                  amandma, in seveda, da se ne bom vračal, tudi k 27. členu, to je 250.a člen, ki je
                  prav tako vezan na že sprejeti člen. Zato vas prosim, da tudi podprete tega, to se
                  pravi, oba, ki sta povezana z že sprejetim amandmajem kapitalskega sklada.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage></p>
               <p>Dajem najprej na glasovanje amandma pod točko a). Predlagatelj gospod Sisinger.
                  Vlada in delovno telo ne podpirata. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko b). Predlagatelj je gospod Peršak. Vlada in
                  matično delovno telo ne podpirata. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 26. člen. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da 26. člen ni sprejet.</p>
               <p>V razpravo dajem 27. člen. Imamo amandma pod točko a). Predlagatelj je gospod
                  Sisinger. Vlada Republike Slovenije ne podpira. Delovno telo ne podpira. In pod
                  točko b) imamo amandma gospoda Peršaka. Vlada ne podpira, delovno telo ne podpira.
                  Želi kdo besedo? <stage>(Ne.)</stage></p>
               <p>Na glasovanje dajem amandma pod točko a). Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma k 27. členu pod točko b). Ugotovimo sklepčnost!
                     <stage>(43 prisotnih.)</stage> Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 27. člen. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da smo člen sprejeli.</p>
               <p>V razpravo dajem 28. člen in amandmaje. Pod točko a) je predlagatelj gospod
                  Sisinger. Vlada ne podpira, delovno telo ne podpira. In pod točko b) je
                  predlagatelj amandmaja gospod Peršak. Vlada ne podpira, delovno telo ne podpira.
                  Želi kdo besedo? Gospod Sisinger, izvolite!</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Pri 28. členu, mislim, da ste že lahko sami opazili, gre pravzaprav samo za bolj
                  dorečen člen, kot je v samem predlogu, zato ker je vezan na stanovanjski sklad. Ne
                  gre za neke posebnosti. Zato predlagam, da pravzaprav glede na izpopolnitev tega
                  člena s tem amandmajem podprete ta amandma, ki je vezan na stanovanjski sklad.
                  Bistveno se pa ne razlikuje, razen da v predlogu Vlade ni popolnoma dorečen, kot
                  je predlagano.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Gospod Protner, izvolite.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Spoštovani gospod podpredsednik, kolegice in kolegi! Najprej sem razmišljal, da bi
                  samo obrazložil svoj glas, vendar dajem kolegu, kot pravi Sisinger pogosto
                  prijatelji, prijatelju Sisingerju možnost, da me replicira. Povedati želim, da bom
                  glasoval proti njegovemu prvemu amandmaju predvsem zaradi tega, ker je Ivan
                  Sisinger iz Maribora zapisal: <q>"Sedež stanovanjskega sklada je v Ljubljani."</q> Hvala.
                     <gap n="..."/><stage>(Smeh v klopeh.)</stage><gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Peršak, prosim.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Ne bo gospod Sisinger repliciral, bom kar jaz. Gospod Protner, če amandma gospoda
                  Sisingerja ali pa moj ne bo sprejet, ne bo mogoče v tretji obravnavi spremeniti in
                  prenesti sedeža v Maribor. Zato je po moje najbolje, da podprete enega, ali
                  njegov, ali moj amandma in je potem v tretji obravnavi še vedno mogoče tudi to
                  rešiti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa državna sekretarka.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Vlada ne bo nič vztrajala na sedežu v Ljubljani ali pa Mariboru. Mislim pa, da bi
                  se kazalo malo bolj resno posvetiti tistemu odstavku, ki govori v amandmaju
                  gospoda Sisingerja o namenu stanovanjskega sklada. Pravi, da je namen
                  stanovanjskega sklada ustvarjanje dodatnih sredstev za pokojninsko in invalidsko
                  zavarovanje. To se pravi, izključno profitni namen.</p>
               <p>Moram opozoriti, da stanovanjski sklad, ko se je oblikoval, ni bil namenjen
                  izključno profitu in ustvarjanju profita, ampak ima v bistvu tudi element
                  socialnih stanovanj za upokojence. To so tista stanovanja, v katerih so bili
                  upokojenci, v katerih naj bi tudi v bodoče upokojenci bili in je zelo vprašanje,
                  če je izključno profitni namen, potem bodo tukaj notri tudi profitne stanarine. Ne
                  vem, če je bil to kdaj namen. Mislim, da ni bil, pa tudi dvomim, da gospod
                  Sisinger to želi doseči s svojim amandmajem. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Sisinger, izvolite. Ne želite. Hvala lepa.
                  S tem zaključujem razpravo in prehajamo na odločanje. Najprej dajem amandma k 28.
                  členu pod točko a. Predlagatelj je gospod Sisinger, Vlada in delovno telo ne
                  podpirata amandmaja. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Predlagatelj amandmaja pod točko b) je gospod Peršak. Vlada in delovno telo ga ne
                  podpirata. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 28. člen. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo člen sprejeli.</p>
               <p>Smo na strani 24. V razpravo dajem 29. člen. Imamo amandma pod točko a).
                  Predlagatelj je gospod Sisinger. Vlada ga ne podpira, delovno telo ga tudi ne
                  podpira.</p>
               <p>Pod točko b) je predlagatelj gospod Peršak, Vlada ga ne podpira, delovno telo ga
                  ne podpira.</p>
               <p>Pod točko c) imamo amandma Vlade, ki ga odbor podpira. Želi kdo besedo? Gospod
                  Sisinger, izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Rad bi dal samo kratko obrazložitev za ta 252., seveda k 29. členu. Kot vidite, je
                  dejansko govora o skladu prostovoljnega zavarovanja, za dodaten obseg pravic in
                  tako naprej, kar je vezano na 252.a in na 252.b člen. Ugotovili smo, da so v
                  predlogih zakona pomanjkljivosti s strani Vlade, zato smo pripravili za 252. a in
                  b člen novo besedilo, ki ga imate pred seboj. Zato predlagam, da ne bom dolgo
                  razlagal, ker se nam ura izteka, obrazložitev ste lahko videli, da oba amandmaja
                  pod a in b podprete.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem in dajem
                  na glasovanje amandma k 29. členu od točko a). Predlagatelj je gospod Sisinger,
                  Vlada in odbor ne podpirata. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da amandma ni sprejet.</p>
               <p>Amandma pod točko b), predlagatelj gospod Peršak. To je amandma na amandma Vlade.
                  Vlada ne podpira, matično delovno telo ne podpira. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko c) na strani 26 pregleda. Vlada je
                  predlagatelj, odbor podpira. Ugotovimo sklepčnost! <stage>(55
                  prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 29. člen. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo člen sprejeli.</p>
               <p>S tem prekinjam to točko in rad bi vas obvestil, da bomo jutri nadaljevali sejo ob
                  10. uri s prekinjeno 19. točko, nato pa predlagam, da nadaljujemo s 4., 25. in 26.
                  točko dnevnega reda. Samo malo, bom dal ta sklep na glasovanje. To bom samo
                  povedal, točka 4 je predlog zakona o prenosu sredstev družbene lastnine, ki je v
                  uporabi mednarodnega centra za podjetje v družbeni lastnini v deželah v razvoju v
                  lastnino v Republiki Sloveniji. Potem je to 25. točka dnevnega reda - predlog
                  zakona o organizaciji in financiranju na področju znanosti in tehnologije in 26.
                  točka - predlog zakona o priznanju Republike Slovenije za kakovost. Zaprosili so
                  nas pa zaradi tega, ker je gospod minister Bohinc v zdravilišču in bi se potem
                  jutri seje udeležil. Dajem takšen predlog na glasovanje. Jutri zjutraj nadaljujemo
                  najprej z 19. točko, nato pa dnevni red spremenimo tako, da nadaljujemo s 4., 25.
                  in 26. točko. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je predlog sprejet.</p>
               <p>S tem zaključujem današnjo zasedanje. Sejo nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 12. DECEMBRA 1995 OB 16.53 URI IN</stage>
         </div>
      </body>
   </text>
</TEI>