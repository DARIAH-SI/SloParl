<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-16-1993-12-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">904719BE99BDEA0AC1257832004838DD</idno>
               <idno type="URI">904719BE99BDEA0AC1257832004838DD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-16-1993-12-20.DZ" n="16">
               <name>Redna</name>
               <date when="1993-12-20"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-16-1993-12-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 20. DECEMBRA 1993 OB 10.10 URI.)</stage>
            <sp xml:id="SDZ1-Redna-16-1993-12-20.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 16. seje Državnega zbora Republike Slovenije. Obveščen sem, da so
                  zadržani in se današnje seje ne morejo udeležiti naslednje poslanke in poslanci:
                  dr. Dušan Bavdek, Mihaela Logar, Jože Lenič za eno uro, Branko Janc za eno uro in
                  Žaro Pregelj za dve uri in dr. Bojan Korošec za dopoldanski del seje. Prosim, če
                  zasedete mesta in ugotovimo prisotnost v dvorani. 67 poslank in poslancev, tako je
                  zbor sklepčen in lahko odloča. Na sejo sem vabil predstavnike Vlade Republike
                  Slovenije in jih lepo pozdravljam.</p>
               <p>Današnjo sejo bomo nadaljevali z glasovanjem o amandmajih k predlogu zakona o
                  lokalni samoupravi, nato bi to točko prekinili, da se pripravi čistopis zakona in
                  bomo o njem dokončno glasovali danes ob 16. uri. Po tem glasovanju bomo
                  nadaljevali z 12., 13. in 14. točko dnevnega reda, zato, da se bo lahko besedilo
                  predloga zakona o lokalnih volitvah in predloga zakona o referendumu za
                  ustanovitev občin amandmajsko prilagodilo</p>
               <p>sprejetim rešitvam v predlogu zakona o lokalni samoupravi. Potem, ko bomo dopoldne
                  izglasovali amandmaje k predlogu zakona o lokalni samoupravi in prekinili točko za
                  pripravo čistopisa, bomo nadaljevali s 15. točko dnevnega reda in po dnevnem redu
                  dalje.</p>
               <p>Prehajamo na odločanje o amandmajih v tretji obravnavi k predlogu zakona o lokalni
                  samoupravi, čistopis, končna verzija z dne 18.12.1993. <stage>(Prosim za malo
                     miru.)</stage> V soboto smo glasovali o amandmaju k 96. členu pod točko 1, ki
                  ga je predlagala poslanska skupina Slovenske ljudske stranke. Amandma ni bil
                  izglasovan, zato je skupina zahtevala enourni odmor. Želite, gospod Zagožen,
                  besedo? Prosim.</p>
            </sp>
            <sp xml:id="SDZ1-Redna-16-1993-12-20.sp2">
               <speaker>DR. FRANC ZAGOŽEN:</speaker>
               <p>Spoštovani predsedujoči, spoštovani zbor! V soboto je bil zavrnjen naš amandma k
                  96. členu, to je prvi amandma k temu členu. Ostaja jih še nekaj. Drugi amandma, ki
                  ga predlaga poslanska skupina Slovenskih krščanskih demokratov je vsebinsko
                  podoben in enako rešuje problem pred katerim smo, to je uvedbo lokalne samouprave
                  v skladu z ustavo in v letu 1994. V naši poslanski skupini menimo, da je to edini
                  amandma, ki lahko reši ustavnost zakona o lokalni samoupravi. V nobenem primeru ne
                  moremo pristati na sedanji tekst 96. člena, ali na tretji amandma skupine
                  poslancev, ki ga je prvi podpisal Tone Peršak. Menimo, da je taka rešitev v
                  nasprotju z ustavo. Če se bo zgodilo, da bo izglasovan tretji amandma ali
                  predloženi 96. člen v sedanjem besedilu, potem bo naša poslanska skupina glasovala
                  proti temu zakonu. Že zadnjič sem povedal, da smo pripravljeni sprejemati
                  politične kompromise v okviru ustavnega reda te države, nikakor pa nismo
                  pripravljeni glasovati za zakone, ki so v nasprotju s tem. Menimo, da je poskus,
                  da se s spremembo ustavnega zakona za izdvedbo ustave podaljša rok protiustavnim
                  zakonom še za eno leto, nekaj podobnega, namreč, uveljavljanje neustavnega reda v
                  tej državi. Menimo, da je to napad na Ustavo Republike Slovenije. Pozivam vas, da
                  ponovno premislite. Ta država je mlada, smo v velikih krizah in stiskah. Čudim se,
                  da močne pozicijske stranke, koalicijske stranke, ki nosijo največjo odgovornost
                  za to državo in njen pravni ter ustavni red, hočejo sprejemati zakone, ki so v
                  nasprotju z ustavo in hočejo podaljševati veljavnost zakonom, ki so tudi v
                  nasprotju z ustavo.</p>
               <p>Mi bomo glasovali za drugi amandma, če ne bo sprejet, bomo glasovali proti zakonu.
                  Hvala.</p>
            </sp>
            <sp xml:id="SDZ1-Redna-16-1993-12-20.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Razprava je bila že končana, ker smo dali odmor, sprašujem, če želi
                  kdo besedo. Prosim, gospod Peršak.</p>
            </sp>
            <sp xml:id="SDZ1-Redna-16-1993-12-20.sp4">
               <speaker>ANTON PERŠAK:</speaker>
               <p>Spoštovane poslanke in poslanci! Več besed je bilo izrečenih o ustavnosti ali pa
                  neustavnosti prve ali druge rešitve. Glede na to, da sem na enem izmed amandmajev,
                  ki sta sporna, jaz prvo podpisani, sem včeraj posvetil kar nekaj ur časa, da sem
                  še enkrat premislil stvari in se opravičujem, če bom nekaj minut daljši, kot po
                  navadi. Sem si to tudi napisal.    </p>
            </sp>
            <sp xml:id="SDZ1-Redna-16-1993-12-20.sp5">
               <speaker>PODPREDSEDNIK VLADIMIR TOPLER:</speaker>
               <p>Izvolite, gospod Peršak.</p>
            </sp>
            <sp xml:id="SDZ1-Redna-16-1993-12-20.sp6">
               <speaker>ANTON PERŠAK:</speaker>
               <p>Hvala. Bom počakal, da se bodo umirili, če je pripravljenost za debato resna, če
                  pa ni, seveda debata ni potrebna, se je pa tako in tako že vsak naprej
                  odločil.</p>
               <p>Prvič se mi zdi, da je vprašanje, na katerega je potrebno odgovoriti to, katera
                  rešitev. Ali predlagani in korigirani 96. člen, z amandmajem korigirani, ki je
                  predlagan, pod točko 3, po katerem naj bi bile volitve aprila 94 na sedanjih
                  območjih občin, razen v občinah, ki bi nastale na osnovi referendumov, izvedenih
                  do 31. marca 1994, kjer bi bile volitve najkasneje do 30. junija 1994 ali amandma
                  SKD, po katerem naj bi bili do 30. aprila 1994 obvezno izvedeni referendumi po
                  vsej Sloveniji. Volitve pa do 30. junija, kar je pod prvim pogojem, da so obvezno
                  izvedeni referendumi povsod, tudi tam, kjer ne želijo, recimo, nove občine. Katera
                  izmed teh dveh rešitev je ustreznejša in bolj skladna z ustavo?</p>
               <p>Preden sam odgovorim na to vprašanje, se mi zdi, da je treba navesti nekaj
                  nespornih dejstev in hipotezo, za katero bi želel, da se do nje opredeli naš
                  Sekretariat za pravne in zakonodajne zadeve.</p>
               <p>1.) Ustava Republike Slovenije pravi, da je v Republiki Slovenije zagotovljena
                  lokalna samouprava, 9. člen. Da prebivalci Republike Slovenije uresničujejo
                  lokalno samoupravo v občinah in drugih lokalnih skupnostih, 138. člen, da se
                  občina ustanovi z zakonom po prej opravljenem referendumu in da zakon tudi določi
                  območje občine, 138. člen. Nato so v 140. členu vpisane tudi pristojnosti občine
                  in pravica občin, da se prostovoljno povezujejo v širše lokalne skupnosti.</p>
               <p>2.) Ustavni zakon, za izvedbo ustave omenja občine samo v enem členu, to je 5.
                  člen, ki pravi, dokler država ne prevzame državnih funkcij, ki jih je doslej
                  opravljala občina, opravljajo te funkcije organi občine.</p>
               <p>3.) Na osnovi navedenega postavljam hipotezo in do te hipoteze želim, da se
                  opredeli Sekretariat za pravne in zakonodajne zadeve. To pa zato, ker je od te
                  opredelitve, po mojem, odvisno, ali bomo poslanci lahko z mirno vestjo glasovali
                  za prvo, to je dodelani 96. člen - sedanji ali drugo možnost.</p>
               <p>Hipoteza se glasi: "Ustava in ustavni zakon nikjer ne trdita in ne dajeta osnove
                  za sklep, da bo lokalno samoupravo dejansko mogoče uvesti šele, ko bodo po vsej
                  Sloveniji izvedeni referendumi o območjih novih občin oziroma o ustanovitvi občin,
                  češ, da v Sloveniji občin zdaj ni."</p>
               <p>V skladu z ustavo in ustavnim zakonom je mogoče trditi samo to, da bo lokalna
                  samouprava zaživela, ko bo država prevzela vse državne funkcije, ki so jih do
                  sedaj za njen račun in namesto nje opravljale občine.</p>
               <p>Drugi pogoj pa je, da država z zakonom ustrezno uredi funkcioniranje občin, ki ne
                  bodo več opravljale državnih zadev in odredi, kar je potrebno in kolikor je
                  potrebno glede pristojnosti občin oziroma še jasneje povedano.</p>
               <p>a) Temeljni pogoji za to, da v Republiki Sloveniji občine začnejo delovati kot
                  lokalne samoupravne skupnosti so: ločitev državne uprave od lokalne samouprave
                  oziroma prevzem državnih zadev od občin. Nadalje ustrezna zakonska ureditev
                  lokalne samouprave in izvolitev organov občine, kot temeljne lokalne samoupravne
                  skupnosti.</p>
               <p>b) V skladu z ustavo in ustavnim zakonom ni mogoče trditi, da občine v Republiki
                  Sloveniji ne obstojajo in da jih je šele potrebno ustanoviti. Iz tega izhaja, da
                  je referendum obvezen v primerih, ko se občine oblikujejo na novo oziroma, kjer se
                  obstoječe občine preoblikujejo, kar seveda je priporočljivo glede na stališče, da
                  bo lokalna samouprava uspešnejša, če bodo občine manjše od večine sedanjih in če
                  mesta ne bodo razdeljena na več občin.</p>
               <p>c) Vzrok za to, da v Sloveniji še ni mogoče govoriti o lokalni samoupravi ni v
                  tem, da še niso bili izvedeni referendumi za ustanovitev novih občin in oblikovane
                  manjše občine, temveč v tem, da še ni prišlo do ločitve državnih in lokalnih
                  zadev.</p>
               <p>Opomba k tema točkama. Prosim sekretariat, da zavzame jasno in nedvoumno stališče
                  glede tako postavljene hipoteze, ker bo s tem olajšal odločanje v zvezi s 96.
                  členom zakona o lokalni samoupravi, hkrati pa bodo odpravljeni tudi razlogi za
                  dosedanje medsebojne očitke o tem, kdo je za spoštovanje ustave in kdo ne.</p>
               <p>5.) Na osnovi povedanega trdim, da 96. člen, tak kot bo, če se sprejme amandma
                  skupine poslancev, pomeni sprejemljivo rešitev, ker omogoča prehod, ki je še
                  skladen z ustavo in zakonom. Pri tem upoštevam določbo 1. člena ustavnega zakona,
                  tudi to določbo, ki pravi, da je treba ob sprejemu ustave veljavno zakonodajo
                  uskladiti z ustavo do konca leta 1993.</p>
               <p>S sprejemom zakona o lokalni samoupravi in zakona o lokalni volitvah bo to
                  storjeno, vsaj kar zadeva zakonodajo, ki opredeljuje občine, njihove pristojnosti
                  in volitve organov občin. To so do sedaj urejali zakoni, ki gotovo niso skladni z
                  novo ustavo.</p>
               <p>Zakona o območjih občin še ni mogoče usklajevati ali spreminjati, ker novih občin
                  ni.</p>
               <p>d) Predlog, po katerem bi morali biti referendumi izvedeni do 30. aprila 1994 po
                  vsej Sloveniji, v celotnih sedanjih občinah, volitve pa do 30. junija tega leta,
                  je po mojem mnenju neuresničljiv in povrh manj skladen z ustavnim zakonom.</p>
               <p>Prvič. Zakaj? Ker od 30. aprila do 30. junija ne bo mogoče opraviti vsega, kar je
                  do volitev še potrebno opraviti. To je pa: razpisati in organizirati eventualne
                  popravne referendume, sprejeti zakon o območjih občin, ki je po ustavi obvezen in
                  razpisati in opraviti volitve. To pomeni, da ta predlog nujno pomeni dejansko
                  podaljšanje mandata sedanjim občinskim skupščinam najmanj za štiri, pet, mogoče
                  več mesecev.</p>
               <p>Ker menim, da ni osnove za to, da silimo v referendume tudi občine in občane
                  tistih območij, ki ne izpričajo volje za oblikovanje novih občin, mislim da -
                  hočem povedati to, da ni razloga za to. Poglejte. Da bi silili na referendum
                  občane, na tistih območjih, kjer ni nobene želje za ustanovitev nove občine, to
                  moram reči, se mi zdi pravni in politični nesmisel.</p>
               <p>Prvič je vprašanje, kakšen bo ta referendum kdo bo sploh nanj prišel. Drugič pa,
                  zakaj, če ni nihče izrazil volje, da se nekje ustanovi nova občina, zakaj naj bi
                  bil tam referendum potreben. Ustava pove, da je za ustanovitev občine potreben
                  referendum.</p>
               <p>6.) Predlagani 96. člen skupaj s predlaganim amandmajem omogoča, da se izvedejo
                  volitve v skladu z novo zakonodajo in v skladu s konceptom lokalne samouprave
                  aprila 1994, kar je nujno z vidika dejstva, da sedanjim skupščinam poteče mandat v
                  začetku maja 1994. Torej ob obletnici - štiri letnici datumov, ko so se te občine
                  konstruktirale.  </p>
               <p>Drugič, z vidika zakonske obveze, da morajo biti volitve izvedene najkasneje 15
                  dni pred potekom mandata sedanjih skupščin. O tem govori 121. člen zakona o
                  lokalnih volitvah, ki je res šele v tretji obravnavi, vendar ta člen v drugi
                  obravnavi ni bil amandmiran, ga ni več mogoče spreminjati. To pomeni, da morajo
                  biti volitve, po mojem mnenju, najkasneje 24. aprila 1994, tam, kjer ne pride do
                  spremembe.</p>
               <p>b) Da se v krajevnih skupnostih oziroma na delih območjih sedanjih občin, kjer je
                  nesporno dozorela volja za oblikovanje novih občin, še relativno pravočasno
                  izvedejo referendumi za določitev območij novih občin in oblikujejo nove občine,
                  kar je nesporno in potrebno - to tudi to omogoča. To je nesporno potrebno z vidika
                  ustavno zagotovljene pravice prebivalcev na določenih območjih, da v skladu s
                  svojo voljo oblikujejo nove občine in z vidika še sprejemljive neusklajenosti s
                  potekom mandata sedanjih skupščin. Saj bi bilo ob ustrezni vmesni rešitvi
                  imenovanje začasnega odbora za ustanovitev občine na tem območju v nespornih
                  primerih vendarle mogoče izvesti volitve tudi v teh novih občinah saj do konca
                  junija 1994, predvsem zato, ker bo šlo za manj občin, ker bo šlo za nesporne
                  primere, za katere najbrž ne bodo potrebni popravni referendumi. Vem, da je tudi
                  to zasilna rešitev, ki na nek način odstopa od popolnega spoštovanja ustave,
                  vendar je ta veliko manj sporna in manj slaba kot tista druga.</p>
               <p>7.) Rešitev iz amandmajsko dopolnjenega 96. člena v bistvu omogoča celo to, da se
                  izvedejo referendumi in oblikujejo nove občine tako rekoč povsod, kjer je dejansko
                  volja za to. Nujno je le, da se ta volja občanov pravočasno ugotovi. Mislim na
                  voljo za to, da se o tem, ali je referendum potreben in ali je volja za novo
                  občino, sploh ugotovi. Mislim, da je to, po moji predpostavki, do 15. februarja
                  treba ugotoviti, ali najkasneje do 22. februarja. To, ali je sploh treba sklicati
                  zbor občanov, ali je saj nekaj ljudi v občini, ki bi želeli na tem območju novo
                  občino. Potem šele pride zbor občanov, ki bi ga morali imeti v določenem roku.</p>
               <p>Naslednji pogoj je prevzem državnih zadev s strani države najkasneje do 1. maja.
                  Skrajni rok bi bil 1. junij, ne glede na tempo sprejemanja zakonodaje v državni
                  upravi. Gre le za to, da podobno, kot v primeru davčnih služb, finančno
                  ministrstvo in tudi druga ministrstva v skladu z ustavo prevzamejo izvrševanje
                  svojih pristojnosti od občinskih organov.</p>
               <p>b) Da je prebivalcem v vseh krajevnih skupnostih oziroma na vseh možnih območjih
                  prihodnjih občin dana možnost, da se o tem odločijo.</p>
               <p>c) Da z zakonom o lokalnih volitvah in z zakonom o referendumu za določitev
                  območij novih občin omogočimo tak pospešen proces.</p>
               <p>d) S sprejemom tako oblikovanega 96. člena ne preprečimo vsem drugim občinam in
                  delom sedanjih občin, da to izvedejo kasneje, kar imajo po ustavi pravico. Vendar
                  v obvladljivem roku, saj je, kot rečeno, nesporno to, da bodo manjše občine bolj
                  ustrezale konceptu lokalne samouprave, vendar do konca marca 1994 povsod najbrž še
                  ne bodo pripravljeni na sprejem najprimernejše odločitve.</p>
               <p>V skladu s tem, kar sem povedal, sem vložil dva predloga dodatnih sklepov. S prvim
                  dodatnim sklepom bi ta zbor naložil predsedniku zbora, da na ustrezen način
                  predlaga oziroma zaprosi ali priporoči občinskim skupščinam, da do določenega
                  datuma ugotovijo, ali v določenih območjih obstaja kakršnakoli želja, da se odpre
                  razpravo o novih občinah. Da se to ugotovi v vseh občinah, v vseh krajevnih
                  skupnostih. Kjer ta volja je, da se do 15. oziroma 22. februarja skličejo zbori
                  občanov, da se občani na zborih dogovorijo, da obstaja volja za ustanovitev nove
                  občine, se do 31. marca razpišejo referendumi. Mislim, da je to mogoče narediti. S
                  tem ni zavrt postopek v drugih občinah, niso preložene volitve in volja je
                  spoštovana. Seveda, kot rečeno, prosim, da se sekretariat nedvoumno opredeli do
                   vprašanja, ki sem ga postavil, ker če bo teza sekretariata pravno tolmačenje, da
                  je referendum obvezen tudi tam, kjer ni niti en občan rekel, da hoče novo občino,
                  potem je situacija popolnoma drugačna. Hvala.</p>
            </sp>
            <sp xml:id="SDZ1-Redna-16-1993-12-20.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Peršaku. Gospod Černelič.</p>
            </sp>
            <sp xml:id="SDZ1-Redna-16-1993-12-20.sp8">
               <speaker>FRANC ČERNELIČ:</speaker>
               <p>Hvala lepa. Spoštovani podpredsednik, spoštovane poslanke in poslanci! Gospod
                  Peršak je lepo analitično oblikoval svoj del. Nekajkrat je zelo zelo močno
                  poudaril: da tam, kjer  ni izražena volja, naj ostane brez referenduma in se voli
                  v stare občine. Vprašam se, kdo bo izrazil to voljo? ALi trije iz občine,
                  predsednik izvršnega sveta, pa mogoče še kdo drug ali samo predsedniki krajevnih
                  skupnosti, ali pa ni dejansko dolžnost, da to preverimo v okoljih, torej tam, kjer
                  dejansko so? Mislim, da ni nobenega razloga, da naj bi v stari teritoriji na
                  osnovi odločitve referenduma ostali skupaj, tu ni razloga. Ker na koncu koncev
                  tudi zakonodaja, če bomo do konca sprejeli možnost, da se kasneje še razdeli na
                  občine, to pomeni, da je z zakonom, tako kot ga bomo sprejeli, dana možnost tudi
                  naprej oblikovati manjše, efektivnejše občine. In če se v tem trenutku opredeli
                  okolje, da ostane v starem teritoriju, potem to ostane v starem teritoriju.
                  Vendar, volili naj bi tudi v starem teritoriji v svet, ne v trodomno skupščino. Za
                  mene je to drugačna občina, kot je bila prej. Se pravi, ne moremo reči, da je
                  občina taka kot je bila in ni potrebno, ampak to je nova občina, nova oblika
                  organiziranosti. Lepo prosim, dovolimo, da se ljudje izjasnijo in da rečejo. Potem
                  pa naj rečejo, da bodo volili nazaj v trodomne sisteme, kar je seveda absurd in
                  nesmisel.</p>
               <p>Menim, da je is tega stališča, iz tega vidika, iz tega poudarjanja, da tisti, ki
                  ne želijo, pač ne bi, mislim, da je iz tega popolnoma jasno, da ravno tretji del,
                  ki v zadnjem stavku, to se pravi Peršakov predlog, ki v zadnjem stavku pravzaprav
                  ni usklajen, ni v redu in najbrž je res edino pravilno, da glasujete za amandma,
                  ki smo ga mi dali. Hvala lepa.</p>
            </sp>
            <sp xml:id="SDZ1-Redna-16-1993-12-20.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak ima repliko, potem gospod Mozetič.</p>
            </sp>
            <sp xml:id="SDZ1-Redna-16-1993-12-20.sp10">
               <speaker>ANTON PERŠAK:</speaker>
               <p>Gospod Černelič, zelo jasno sem povedal dvakrat in tudi v dodatnem sklepu zelo
                  jasno piše, da se z dodatnim sklepom naloži ugotovitev, ali obstaja v katerikoli
                  krajevni skupnosti kakršnakoli izražena volja za to, da bi oblikovali novo občino,
                  z minimalnim odstotkom prebivalstva, s tretjino sveta krajevne skupnosti ali z
                  določeno kvoto političnih strank, ki v tem območju delujejo. Ko boste ta dodatni
                  sklep dobili, boste videli, da je to tako in ne prosim meni pripisovati tega, da
                  hočem to prepustiti, ne vem, ali nekemu predsedniku krajevne skupnosti ali
                  komurkoli. Hvala.</p>
            </sp>
            <sp xml:id="SDZ1-Redna-16-1993-12-20.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala, gospod Peršak. Gospod Mozetič.</p>
            </sp>
            <sp xml:id="SDZ1-Redna-16-1993-12-20.sp12">
               <speaker>MIROSLAV MOZETIČ:</speaker>
               <p>Hvala lepa. Kolegice in kolegi! V principu se strinjam s tem, da bi na vprašanja,
                  ki so postavljena sekretariat odgovoril, nimam nič proti. Ne bi pa želel, da se to
                  razloži, ne tudi to moje strinjanje s tem, da se hoče odlašati zadevo. Pripravljen
                  sem glasovati po amandmajih, tako kot so vloženi, jasno ...... Če bo sekretariat
                  odgovarjal, bi pa želel tudi jaz postaviti dve vprašanji, na katera bi želel jasen
                  odgovor. Ali so sedanje občine - kakršne so, seveda so, obstajajo, tega nihče ne
                  zanika - take kot jih predvideva nova ustava, ali je to nekaj drugega? Ker, če
                  volimo v sedanje občine, moramo vedeti, ali volimo v to, kar je skladno z ustavo
                  ali ne.</p>
               <p>In drugo. Predvsem na to, kar izhaja iz ustave, da se ljudje odločijo o tem,
                  kakšno občino bodo imeli, in ali jo sploh želijo imeti, koliko veliko in kakšno.
                  Kdo ugotavlja to voljo? V ustavi piše, da to sami ljudje. Kdo bo te ljudi sklical?
                  Ali je to dovolj, če eden, ampak mislim, predvsem, kod ugotavlja to voljo? Kdo je
                  tisti, ki bo rekel, tukaj ni treba referenduma? Naj bo jasen odgovor na to
                  vprašanje.</p>
               <p>Po ustavi se zahteva, je to pravica ljudi, je v bistvu tudi dolžnost, to morajo
                  narediti. Kdo je tisti, ki bo ta trenutek lahko rekel, ne v tej občini pa tega ni
                  potrebno narediti, ker ni nobene želje. Ti dve stvari mislim, da sta nujni, da
                  nobena sedanja občinska skupščina, noben izvršni svet ali pa ne vem kdo ne more
                  tega ugotoviti, če pa ustava jasno pravi, da se morajo ljudje sami odločiti. Hvala
                  lepa.</p>
            </sp>
            <sp xml:id="SDZ1-Redna-16-1993-12-20.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Geza Džuban ima besedo.</p>
            </sp>
            <sp xml:id="SDZ1-Redna-16-1993-12-20.sp14">
               <speaker>GEZA DŽUBAN:</speaker>
               <p>Hvala lepa predsedujoči, spoštovani zbor! Časovna pavza, ki je bila od petka do
                  danes, je morda prišla prav meni, pa še komu drugemu, da smo se uspeli posvetovati
                  v lokalnih razmerah v možnih variantah, o katerih se bomo v naslednjem trenutku
                  odločali. Kompromisi na kompromise, ki so bili sklenjeni v našo novo zmedo, ki je
                  bila ponujena vis-a-vis variant, ki smo jih že na prejšnji obravnavi izglasovali.
                  Varianta pod točko dva - govorim in posvetoval sem se ne glede na to, kdo in s
                  kakšnimi interesi je predlagal variante. Nekatere variante in agonija občin, ki
                  trenutno vlada, je pogojena tudi z interesi posameznikov, ki bi na eni strani
                  želeli zadržati občina takšne kot so in vlado v teh občinah, na drugi strani, da
                  vidijo sami sebe v novih formah, ki bi se oblikovale.</p>
               <p>Torej, ponujene variante, tista pod točko dva bi bila morda sprejemljiva za moje
                  in naše razmere iz katerih izhajam, če ne ustvarja ene časovne stiske. Ne glede na
                  to, da verjamem prvim in drugim, da je oboje ustavno. Kompromisna varianta gospoda
                  Peršaka je druga alternativa, ki bi bila za nas sprejemljiva, vendar v tistem
                  trenutku, ko je vnešena besedica "deli občin" ustvarja novo zmedo, ki se bo
                  pojavila. V naših lokalnih razmerah si predstavljajmo, da je ponujena ena in druga
                  varianta, da se del občine odcepi oziroma gre po hitrem postopku v preoblikovanje,
                  da te občine dejansko lokalno ostajajo na istem dvorišču v istih pisarnah med
                  istimi ljudmi, isti občani se bodo na istem dvorišču pojavljali in letali po
                  tistih pisarnah, ne bodo vedeli katera je njihova občina, nova ali stara
                  preoblikovana oziroma tista, ki se bo kakorkoli drugače preoblikovala. Torej imamo
                  opravek z variantami, od katerih bo ta in druga vnašala zmedo med ljudi in ni
                  tisto, kar bi si želeli, čeprav si močno želijo, da bi te občine, ki so na takšen
                  način, kot sem prej omenjal, v neki agoniji in bi jih morali na nek način
                  preoblikovati. V tem trenutku še vedno nimamo opcije, za katero bi s
                  prepričljivostjo in hitro odločnostjo glasoval. Hvala lepa.</p>
            </sp>
            <sp xml:id="SDZ1-Redna-16-1993-12-20.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Dimitrij Rupel.</p>
            </sp>
            <sp xml:id="SDZ1-Redna-16-1993-12-20.sp16">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Še enkrat moram
                  ponoviti to, kar sem že dvakrat rekel za tem odrom, stvar je komplicirana in
                  rešitev ni tako preprosta. Vendar je bistvena dilema, pred katero stojimo,
                  naslednja. Tretji amandma, tisti, ki ga je predlagala skupina poslancev in ga je
                  prvi podpisal gospod Peršak  omogoča to, da ulovimo roke in, da imamo volitve
                  spomladi 1994. leta. Drugi amandma, ki ga predlagajo, če prav razumem, Krščanski
                  demokrati, o katerem je govoril Černelič, ne omogoča tega, da roke ulovimo. Če
                  prav razumem ta, drugi amandma, v bistvu se rok zavleče oziroma se podaljšajo
                  mandati, se morajo podaljšati mandati za štiri, pet mesecev. Naj se podaljša
                  mandat za štirinajst dni, za en mesec, za dva meseca ali za štiri mesece ali za
                  eno leto, potrebujemo za to dvotretjinsko večino. Če hočemo sploh govoriti o
                  drugem amandmaju, ki ga predlagajo Krščanski demokrati, moramo najprej ugotoviti,
                  ali imamo dvotretjinsko večino za to, da se podaljšajo mandati sedanjim obstoječim
                  občinam. Hvala.</p>
            </sp>
            <sp xml:id="SDZ1-Redna-16-1993-12-20.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Mozetič in potem gospod Bučar.</p>
            </sp>
            <sp xml:id="SDZ1-Redna-16-1993-12-20.sp18">
               <speaker>MIROSLAV MOZETIČ:</speaker>
               <p>Popolnoma se strinjam ampak, to velja tudi za amandma pod točko tri, razen - kako
                  da ne, isto piše: tam, kjer se bodo odločili, morajo izvesti volitve do 30.
                  junija. To je preko aprila, razen, to kar sem že v petek ugotavljal, da je amandma
                  pod točko tri napisan tako, da bi ga nekateri podpisali oziroma menim, da je
                  kompromis. V resnici je pa na nek način morda trojanski konj, ampak dobro, ne bom
                  dajal primerjav, ampak čista rešitev za volitve v stare občine aprila 1994. Že v
                  petek sem rekel, odločimo se o tem, ne pa o tem ali drugem. Če želimo volitve v
                  stare občine aprila 1994, potem jih imejmo, ampak imejmo volitve v starih občinah,
                  po starih predpisih.</p>
            </sp>
            <sp xml:id="SDZ1-Redna-16-1993-12-20.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Bučar, prosim.</p>
            </sp>
            <sp xml:id="SDZ1-Redna-16-1993-12-20.sp20">
               <speaker>DR. FRANCE BUČAR:</speaker>
               <p>Gospod predsedujoči, spoštovani zbor!</p>
               <p>Mislim, da je nekaj popolnoma jasno, da je treba ustavo spoštovati. Če ne bomo
                  spoštovali ustave, je te države konec.</p>
               <p>To so mogoče zelo dramatične besede, ampak to je popolnoma jasno. Brez spoštovanja
                  ustave lahko ta parlament takoj razpustimo.</p>
               <p>2. Ustava je, kar se tega tiče popolnoma, jasna in nedvoumna, da je treba preiti
                  na nove občine, in sicer, da se izvedejo referendumi, referendumi, ki so obvezni.
                  S tem ni rečeno, da bo nova občina majhna, ali bo velika, ali bo dvakrat večja kot
                  je sedanja, ampak ljudje morajo o tem odločati. Zato je vsako razpravljanje o tem
                  voznem redu popolnoma brezpredmetno, dokler ne izvedemo referendumov. Potem se
                  lahko dogovarjamo, kakšen je zdaj vozni red, koliko časa je potrebno, da se te
                  stvari izvršijo, to je lahko vprašanje diskusije, o čemer se je treba dogovoriti.
                  Vse to je potrebno pokriti - če se za to dogovorimo - z ustavnim zakonom. To kar
                  je predlagano, da volitve gredo na eni strani v sedanje občine brez referenduma,
                  je popolnoma protiustavno, o tem sploh ni nobenega dvoma. Prav tako predlaganje
                  raznih volilnih dejanj, sploh reforme lokalne samouprave, na obdobje, ki ni
                  pokrito z ustavnim zakonom, je popolnoma jasno, da je protiustavno. Teh stvari se
                  je treba zavedati, zato je amandma, ki je bil tukaj postavljen, ki kakorkoli
                  prelaga stvari na bodoče obdobje, ki ni pokrito z ustavnim amandmajem, je
                  protiustaven. O teh stvareh si ni potrebno delati kakršnekoli utvare. Če ta zbor
                  ne bo spoštoval ustave, potem mislim, da so stvari s te strani popolnoma
                  jasne.</p>
               <p>Strinjam se, da Sekretariat za pravne zadeve da svoje mnenje, ampak mnenje tega
                  sekretariata je lahko mnenje, ki s svojo strokovno prepričljivostjo bolj ali manj
                  potrjuje stališča. V nobenem primeru ne more biti razlog, da se tako ali drugače
                  odločimo. Tako pravico ima samo ustavno sodišče. Hvala lepa.</p>
            </sp>
            <sp xml:id="SDZ1-Redna-16-1993-12-20.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Anderlič.</p>
            </sp>
            <sp xml:id="SDZ1-Redna-16-1993-12-20.sp22">
               <speaker>TONE ANDERLIČ:</speaker>
               <p>Spoštovani! Žal mi je, da nas gospod Bučar postavlja pred dilemo, ali bomo
                  spoštovali ustavo ali ne, ki v tem trenutku ne more biti osnovna in edina dilema,
                  kajti Državni zbor zanesljivo ima odgovornost, da na eni strani spoštuje ustavo,
                  predvsem, da ustvari pogoje, da se ustava lahko izvaja. Ta diskusija bi bila
                  povsem drugačna, mislim na diskusije Krščanskih demokratov in Slovenske ljudske
                  stranke, če se nekaj mesecev ne bi usklajevali o teh zadevah. Če ne bi bil ta,
                  tretji amandma vendarle nek kompromis, ki je kazal na to, da imamo predvsem voljo
                  spoštovati ustavo in čimprej priti na novo ureditev, izpeljati vse tisto kar je za
                  to potrebno - od referendumov, volitev in tako naprej.</p>
               <p>Mislim, da bi bila vsaka varianta, ki bi v tem trenutku prelagala volitve, najbrž
                  najbolj neustavna. Za dvotretjinsko večino, torej za sprejem ustavnega zakona za
                  podaljšanje mandata, pa v nobenem primeru - sem prepričan - ne more biti večine.
                  Kajti nekaj, kar ni ustavno - nefunkcioniranje občin, nesprejemanje proračuna in
                  raznih drugih stvari je neustavno dejanje ali neustavno stanje že kar nekaj časa v
                  nekaterih občinah. S tem, ko</p>
               <p>prihajamo v situacijo, da se vendarle začne v nekih rokih, ki so za nekoga lahko
                  prekratki, za druge predolgi, da reformo na tej ravni lokalne samouprave začnemo.
                  Vsekakor bom glasoval za tretji amandma, ker se mi zdi, da le ta definira tako
                  naloge kot tudi možnost izvedbe vseh nalog, ki jih je potrebno storiti za to, da
                  bi prišli v najkrajšem času do nove lokalne samouprave. Seveda tudi mislim, da smo
                  slišali že toliko argumentov, ki govorijo v prid tretji varianti, ali pa drugače,
                  nekoliko odprta so bila vprašanja pri raznih drugih predlogih, ki se tukaj
                  ponujajo in vprašanja izvedljivosti teh in zato predlagam, da niti ni potrebno, da
                  sprašujemo Sekretariat za zakonodajo in pravne zadeve o stvareh, o katerih se je
                  ta sekretariat v postopku usklajevanja te variante, ki naj bi premagala razlike,
                  pač že izjasnil. Če pa seveda zbor odloči drugače, je pa treba počakati tudi na to
                  mnenje. Ampak mislim, da so vsi pogoji za to, da se o 96. členu oziroma o
                  amandmajih v 96. členu izjasnimo. Hvala.                                      </p>
            </sp>
            <sp xml:id="SDZ1-Redna-16-1993-12-20.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Primožič in potem gospod Zagožen. Ali je replika, gospod
                  Zagožen? Ne ni.</p>
            </sp>
            <sp xml:id="SDZ1-Redna-16-1993-12-20.sp24">
               <speaker>JANA PRIMOŽIČ:</speaker>
               <p>Hvala lepa, gospod podpredsednik, spoštovane poslanke in poslanci! Stališče naše
                  stranke v zvezi z lokalno samoupravo je že od julija naprej kar dobro poznano. Mi
                  smo se vseskozi zavzemali za podaljšanje mandatov in je bilo tudi to stališče
                  podprto, tako pravno kot tudi praktično. Vendar, osnovni problem, ki se zdaj
                  nakazuje je časovna stiska. Rada bi se pa vprašala, zakaj smo v to časovno stisko
                  sploh prišli in tu, vsaj iz tega analitičnega pogleda, mogoče tudi praktičnega,
                  opažam zlasti dve napaki, ki so se jih nekateri zavedali, drugi pa mogoče ne.</p>
               <p>Prva je ta: zakaj nam je zmanjkalo časa? Zakaj zakon o lokalni samoupravi je bil v
                  drugi obravnavi šele na decembrski seji. Pripravljen je bil že oktobra. Zakaj ni
                  mogel biti, recimo, na redni novembrski seji? Zakaj izredna decembrska seja? Ali
                  je to namenoma ali slučajno?</p>
               <p>Drugi problem, ki ga je odprl gospod Peršak, je problem državne uprave. Jasno je
                  bilo že julija, da brez ločitve državne uprave od lokalne samouprave, lokalna
                  samouprava ne more zaživeti v polni meri. In se tudi sprašujem oziroma sprašujem
                  zbor, zakaj je podprl predlog, da se zakon o upravi vrne celo v prvo
                  obravnavo.</p>
               <p>Mislim, da sta dve usodni napaki pripeljali v glavnem do tega, da se zdaj
                  vprašujemo oziroma se odločamo med drugo in tretjo varianto. Ena je v bistvu
                  slabša od druge.</p>
               <p>Vendar samo iz praktičnega vidika oziroma vidika občin, se lahko vprašamo tri
                  stvari: ali so občine pripravljene iti na volitve dvakrat v dveh letih? Kaj bo z
                  državno upravo? Občine ne vedo, ali se odločati - recimo zaposleni na občinah -
                  ali ostanejo v okviru državne uprave ali se podajo na pot novih občin, ki je zelo
                  rizična.</p>
               <p>Tretje vprašanje. Ali so pripravljeni delati premoženjsko bilanco oziroma deliti
                  premoženje občin dvakrat, po obeh variantah oziroma po tretji varianti je to zelo
                  velik problem.</p>
               <p>Premoženjske bilance so občine komaj naredile, nekatere še ne. Po nekaterih
                  podatkih oziroma že kar skoraj uradnih podatkih naj bi se po tej tretji varianti
                  ustanovilo samo deset občin, saj je gospod Ribičič jasno nakazal, da bodo to samo
                  občine, ki so že prepričane, da bodo nove občine, ki so že mogoče tudi izpeljale
                  referendume. V glavnem take občine, ki imajo to že dolgo časa pripravljeno.
                  Vendar, občina bo morala narediti delitev premoženja enkrat, se pravi v letu 1994
                  in nato v letu 1996 ponovno. Vprašam se, če je to pametno.</p>
               <p>Med odločitvami za varianto dve oziroma varianto tri lahko vsaj iz tega
                  praktičnega vidika ugotovim, da je varianta dve bolj ustavna, še bolj pomembno pa
                  je, da je bolj racionalna in vnaša manj zmede.</p>
               <p>Moja ocena glede spremenjenega stališča oziroma večine v parlamentu je, da se je
                  nekaj poslancev odločilo za to, da so volitve v aprilu 1994 v večino občin. Kajti
                  po moji oceni nekaterim nekako zmanjkuje sape in se odločajo samo zato, da bi bile
                  čim prej volitve. Predlagam, da se ti poslanci ponovno odločajo ali ne bodo s to
                  svojo odločitvijo podprli tudi slabo varianto v zvezi z lokalno samoupravo tako z
                  ustavnega kot praktičnega vidika. Hvala lepa.</p>
            </sp>
            <sp xml:id="SDZ1-Redna-16-1993-12-20.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Redna-16-1993-12-20.sp26">
               <speaker>DR. FRANC ZAGOŽEN:</speaker>
               <p>Spoštovani zbor! Naša poslanska skupina je prejšnji teden vložila še en amandma k
                  96. členu. Ta je pod točko 5, ki bi reševal tudi probleme v tem vmesnem obdobju,
                  ko poteče mandat sedanjim občinskim skupščinam in do izvolitve novih. V naglici in
                  nervozi, kakršna je bila v soboto v tem Državnem zboru, sem spregledal, da sta
                  nastali dve tipkarski napaki. Vlagam redakcijski popravek.</p>
               <p>Rad bi povedal še naslednje. Če bo sprejet tretji amandma, potem se lahko zgodi,
                  da bi iz neke sedanje občine nastale po volitvah 94, tri nove. Ljudje se bodo na
                  referendumih odločili, določili nova območja občin, v tem zboru bomo to uzakonili,
                  izvedli bodo volitve in, na primer konec junija dobili nove občinske svete.</p>
               <p>Opozoril bi na četrti amandma, ki ga je predlagala Vlada, ki ga matično delovno
                  telo in tudi predlagatelj in celo predstavnik Vlade ne podpirajo, ampak predlagala
                  ga je Vlada Republike Slovenije. Govori pa takole: "Ne glede na izvedbo
                  referendumov o oblikovanju novih občin in neizvedbo  volitev pričnejo občine
                  delovati  s pričetkom proračunskega leta". Kaj bi dobili potem na tem območju
                  sedanje občine kjer bi nastale tri nove. Dobile bi občinske svete, ampak začele bi
                  delovati šele s pričetkom novega proračunskega leta, s 1.1.1995.</p>
               <p>Zbor bi pozval, da malo razmisli o odgovornosti Vlade in predvsem pravosodnega
                  ministra. Ne gre samo za zakone o lokalni samoupravi ampak tudi za zakone o
                  državni upravi, prišli so sem brez koncepta. Spomnil bi tudi na zakone s področja
                  pravosodja. Mi nimamo v skladu z ustavo konstituirane tretje veje oblasti. Pred
                  meseci smo imeli tukaj glasovanje o interpelaciji zaradi neustreznega dela
                  pravosodnega ministra gospoda Kozinca, ki je za to najbolj odgovoren. Odgovorna je
                  tudi celotna Vlada. Opozarjam na to, da tako delo Vlade in tako delo nekaterih
                  vladnih strank direktno ruši ustavno ureditev te države. Hvala.</p>
            </sp>
            <sp xml:id="SDZ1-Redna-16-1993-12-20.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-16-1993-12-20.sp28">
               <speaker>MIRAN POTRČ:</speaker>
               <p>Hvala lepa, gospod predsedujoči, kolegice in kolegi! Mogoče je soglašati in
                  soglašam z mnenjem gospe Primožičeve, da gre tudi ali predvsem za časovno stisko.
                  Ob tem bi rad dodal, da gre za časovno stisko, ki po mojem prepričanju ni nastala
                   iz ključno v obdobju konec novembra in v začetku decembra. Gre za obdobje
                  štirinajstih dni. Ta časovna stiska je le pomembno daljša. Mogoče je ugotavljati,
                  ali zaradi tega, ker takoj po sprejemu nove slovenske ustave nismo intenzivneje
                  začeli s pripravami za lokalno samoupravo, mogoče, ker smo v tem Državnem zboru
                  delali zaradi razlik bolj počasi kot je bilo realno mogoče. Nočem zmanjševati
                  pomena te ugotovitve. Prepričan sem, da ni osnovni razlog v teh štirinajstih dneh.
                  Osnovni razlog je, če bi želeli, po mojem prepričanju, do aprila naslednjega leta
                  izpeljati vse po ustavi posebne procedure, bi najbrž morali imeti vsaj leto dni že
                  zakone s področja lokalne samouprave in državne uprave, potem bi bilo to
                  mogoče.</p>
               <p>Nočem na nobeni način sedaj ugotavljati nekaj več krivde tega Državnega zbora ali
                  kogarkoli drugega prej, ampak neke rešitve je sedaj potrebno najti.</p>
               <p>Drugo. Soglašam z gospodom Bučarjem, da je treba ustavo spoštovati in soglašam z
                  njim, da tisti, ki na koncu oceni, ali je ustava spoštovana ali ne, je sicer
                  moralno vsak od nas, ko se odloča, ampak formalno ustavno sodišče. K temu dodajam
                  svoje mnenje, da to zopet pomeni, da odločitev moramo sprejeti in da jo bo na
                  koncu lahko preverjalo, če bo taka pobuda dana, Ustavno sodišče, ki bo ugotovilo,
                  da smo bolj ali manj ravnali v skladu z ustavo. Ni procedure, po kateri bi lahko
                  to v naprej prevedli. Najprej je potrebna naša odločitev, kasneje se bo vse
                  preverjalo. Ob tem bi rad povedal svoj pogled na dve, tri vprašanja.</p>
               <p>Prvič. Moje prepričanje je, da ne more biti dvoma, da je vsako podaljšanje mandata
                  tudi neustavno in da se mi s tem danes srečujemo. Da bi zato, da bi bilo mogoče
                  sanirati to neustavnost, bi bilo potrebno sprejeti ustavni zakon. Ob podaljšanju
                  mandata bi rad rekel, da bo treba, poleg te neustavnosti le razmišljati tudi o
                  praktičnih problemih. O teh praktičnih problemih, ki so posledica neučinkovitih
                  trodomnih skupščin, ki najbrž niso sestavljene v skladu z ustavo in da bo treba
                  opozarjati na dejstvo, da imajo nekatere občinske in mestne skupščine resne
                  probleme v svojem delovanju. Podaljševati mandate takšnim skupščinam in reči, da
                  nas nič ne moti, če nekatere ne bodo sklepčne, ali ne bodo mogle delovati, ali ne
                  bodo mogle sprejemati odločitev, ni nič hudega, ker je to v skladu z ustavo. Bojim
                  se, da to ni res in da je to tudi zelo pomemben razlog, da je volitve treba
                  izvesti čimprej.</p>
               <p>Drugo vprašanje, ki se mi ob tem zdi pomembno, je vprašanje, ali je smotrno ali ne
                  opraviti neko rokovno izpeljano tako proceduro, ki omogoča ljudem, da formalno
                  ustavno obvezo, da se na referendumu odločajo o oblikovanju teritorija, lahko
                  predhodno razmislijo ali ne. Če morajo to narediti samo zaradi izpolnitve
                  ustavnega pogoja, preko noči, potem smo formalno ustavo spoštovali, vsebinsko pa
                  ne, zaradi tega, ker tega razmisleka niso mogli opraviti. Mislim, da ima v zvezi s
                  tem drugi predlog Krščanskih demokratov na teh dveh točkah svojo napako. Napako
                  ima, da gre za podaljšanje mandata, ki bi ga bilo mogoče doseči s spremembo ustave
                  in drugič, da ima napako v vsebini, da mora biti ta odločitev sprejeta zelo hitro
                  in da bo marsikje v tem pogledu lahko nepremišljena.</p>
               <p>Tretje, kar bi rad rekel. S tem, kar je govoril gospod Peršak, v osnovi soglašam.
                  Predvsem soglašam s tem, da bo najbrž nerealen rok za izpeljavo vsega po drugem
                  amandmaju - in da se to v dveh, treh mesecih ne bo dalo narediti. Kakšni bi bili v
                  tem problemi, s katerimi bi se srečali, če bi ta amandma sprejeli. Podaljšanje
                  veljavnosti sedanjega mandata brez spremembe ustavnega zakona ni mogoče. Soglašam
                  še s tem, kar večina ne, da imamo občine - ne kot lokalne samoupravne skupnosti,
                  ampak občine po teritoriju. Bolj bi se nagibal k prepričanju, da so referendumi
                  potrebni in nujni tudi v vseh občinah, vendar, dokler jih ni, enostavno ne moremo
                  reči - nimamo teritorijev. Dokler ni spremembe, teritorije imamo, ker ne moremo
                  izhajati iz nečesa, da bomo na enkrat v Sloveniji imeli del teritorija, predvsem
                  del prebivalcev, ki ne bo na noben način razdeljen v občine in bo tam veljala samo
                  državna regulativa. Potem je to najbrž bistveno manj, kot če bi imeli kakršnokoli
                  drugo na pol lokalno samoupravo. Zato ne moremo naenkrat reči - nič ni. So občine,
                  ne kot lokalne skupnosti; so teritoriji, ne določeni z referendumom, ampak so. V
                  njih se opravljajo določene funkcije.</p>
               <p>Mislim, da bo čas - ob vseh teh razpravah, predvsem ustavnosti -  priklicati si v
                  spomin dejstvo, da smo v vseh teh razpravah doslej ob lokalni samoupravi, nekateri
                  bolj, drugi manj, poudarjali, da je potreben tudi s tega vidika ustavni zakon.
                  Opozarjali, da bi bilo koristno dati pobudo za ustavi zakon in ustavni zakon tudi
                  glede mandata skupščin sprejemati, da pa ste bili tisti, ki se med drugim zelo
                  sklicujete na ustavo med tistimi, ki so rekli, da ustavni zakon sploh ni potreben.
                  Diskusija o njem postaja danes, že politično gledano, vse bolj odprta in vse bolj
                  negotova.</p>
               <p>Ne gre samo za pripravljenost ali ne spoštovati ustavo, gotovo gre tudi za
                  temeljno politično opredelitev nekaterih, da je nujno potrebno - v najkrajšem
                  času, brez premislekov - iti v kompletno reorganizacijo - osebno sodim, da bi bilo
                  to narobe. Zaradi tega podpiram tretji predlog amandmaja. Hvala.</p>
            </sp>
            <sp xml:id="SDZ1-Redna-16-1993-12-20.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Bučar.</p>
            </sp>
            <sp xml:id="SDZ1-Redna-16-1993-12-20.sp30">
               <speaker>DR. FRANCE BUČAR:</speaker>
               <p>Spoštovani zbor! Mislim, da zdaj ne gre za to, da bi se zdaj spuščali v razpravo,
                  kdo je kriv in zakaj je prišlo do takega stanja. Dejstvo je, da izvirajo razlike
                  pravzaprav že iz ustavne komisije, ko so bili pogledi zelo različni in gre tukaj
                  za nadaljevanje določenih nesoglasij, ki so že vladala in ko nismo svoje čase
                  mogli doseči vsaj konsenza če ne "uni sono". Dobro,  ampak  mislim, da to zdaj ni
                  važno. Gre za naslednje.</p>
               <p>Kar se tiče ustave ne gre za presojo ali je vsebinsko taka ali drugačna rešitev
                  bolj pametna, bolj ustrezna ali ne. S pravnega stališča, to je videti mogoče zelo
                  birokratsko, formalno je treba ustavo spoštovati. Vse predpise je treba formalno
                  upoštevati, predpisi so formalni in na formalnosti je treba vztrajati. Na žalost,
                  tako je. Sicer pride do pravne relativizacije, češ dobro, saj ni najbolj pametno
                  tako ali drugače. Mislim, da se tu najbrž tudi vsi lahko strinjamo. Zdaj sem
                  naknadno razmišljal - naš glavni problem, ki je nastal, je v tem, da hočemo
                  pravzaprav z zakonom o lokalni samoupravi urediti celo vrsto stvari, ki jih lahko
                  opravimo samo za ustavnim zakonom za izvedbo. V tem je stvar. V ta zakon smo
                  vnesli celo vrsto določb, ki jih lahko uveljavimo samo z ustavnim zakonom. Še
                  enkrat pravim, to je mogoče zelo proceduralna zadeva. Zdaj kakorkoli, čeprav že na
                  dolgo in široko govorimo o teh stvareh in se pogajamo: dokler se stranke ne bodo
                  sporazumele o določenih stvareh in voznem redu, toliko časa tudi ustavnega zakona
                  ni mogoče sprejeti.</p>
               <p>Če gledam zdaj stvar nazaj, oziroma s tega vidika mi lahko danes v ta zakon
                  vnesemo tisto, kar lahko brez spremembe ustavnega zakona. To je, da se referendumi
                   za določitev območij itn. izvedejo najkasneje do konca mandata sedanjih občin. To
                  lahko naredimo brez spremembe ustavnega zakona. Ampak samo to gre, nobena druga
                  stvar ne gre več naprej. To pa lahko naredimo. Če to naredimo, smo s tem vendarle
                  sprejeli pomembno odločitev, v vsakem primeru gremo v nove občine. In to je možno
                  s tem zakonom narediti in če je volja, da gremo dejansko v reformo lokalne
                  samouprave v skladu z ustavo, potem je to možno narediti. To je, če bi šli mogoče;
                  zdaj ne vem, mene slučajno ni bilo tu, zato ne vem, ali je bil  na 7. strani prvi
                  amandma sprejet ali je bil odklonjen, ne vem.  Ta bi bil lahko podlaga za tisto,
                  kar lahko danes naredimo. Vse drugo je pa stvar ustavnega zakona. Mislim, da se
                   je stvar zdaj popolnoma obrnila. Mi smo prvotno rekli, da podaljšamo veljavnost
                  ustavnega zakona oziroma uskladitev do konca prihodnjega leta in smo se
                  sporazumeli, razen za lokalno samoupravo in za upravo,  to je za zakone s tega
                  področja. Stvar je postala zdaj popolnoma obratna s tega vidika. Mi moramo
                  povedati kaj moramo v ustavnem zakonu spremeniti zato, da lahko popolnoma legalno
                  izvedemo volitve v nove občine potem, ko smo že s tem zakonom vendarle sprejeli
                  odločitev, da gremo v nove občine. Referendum se mora izvesti najkasneje do marca
                  ali nekaj podobnega, ne vem, kdaj točno preneha mandat starim. To lahko naredimo.
                  Vse drugo pa je protiustavno in mislim, da se ta zbor ne more odločati o stvareh,
                  ki niso v skladu z ustavo.</p>
            </sp>
            <sp xml:id="SDZ1-Redna-16-1993-12-20.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Bučarji. Besedo ima gospa Oman, potem gospod Školč. Ali je
                  replika? Gospod Školč ima repliko. Gospod Rupel, vi imate pa razpravo, ali ne?
                  Krasno.</p>
            </sp>
            <sp xml:id="SDZ1-Redna-16-1993-12-20.sp32">
               <speaker>JOŽEF ŠKOLČ:</speaker>
               <p>Hvala lepa. Takole bi rekel, da se mi zdi, da se na ustavo največkrat, ne pa
                  seveda vedno, sklicuje takrat, ko tudi manjka argumentov ali pa kadar se na nek
                  način razmerja v tem zboru neustrezno spremenijo. K diskusiji o tem, kaj je pri
                  tej zgodbi o sosprejemu zakonodaje lokalne samouprave ustavno in kaj ne, bi jaz
                  tudi postavil še neko vprašanje. Tukaj se v tem trenutku kaže s stališča tistih,
                  ki nasprotujejo kompromisu, ki omogoča volitve na letošnjo pomlad, in jaz bom
                  postavil za marsikoga drzno trditev, kljub vsemu v nove občine, se postavlja
                  trditev, češ, da je to neustavno. Tisti, ki ste v teh dnevih nekajkrat prebrali
                  ustavo naprej in nazaj in tudi v določenih stvareh križem in hkrati tudi ustavni
                  zakon, boste videli, da pravzaprav o lokalni samoupravi ni določenih rokov, do
                  kdaj je potrebno sprejeti zakonodajo o lokalni samoupravi. Po tej plati seveda bi
                  se lahko zgodilo, če bi bile stvari še manj pripravljene kot so, da bi morali
                  voliti celo v to, kar pravi gospod Mozetič, v trodomne skupščine, kar bi bila
                  neumnost brez primere.</p>
               <p>To zakonodajo imamo praktično pred koncem in moja teza je, da tudi z že
                  spremenjenimi pristojnostmi občin v bistvu volimo v nove občine. Tisto, kar se mi
                  zdi, da je vprašanje, kaj je bolj neustavno - da ne bom jaz rekel, da je to
                  popolnoma ustavno, da se ne bi prerekali o tem, ker kljub temu o tem ustava govori
                  kdo, presoja ustavnost, to je ustavno sodišče - je zelo preprosto vprašanje: ali
                  je bolj ustavno voliti v teritorije starih občin z novimi pristojnostmi, o čemer
                  sem že rekel, da ustava ne govori do kdaj je potrebno izvesti referendume in do
                  kdaj je potrebno z zakonom v Državnem zboru potrditi teritorije novih občin, ali
                  je bolj neustavno podaljševati mandate, kjer zakon zelo natančno govori, pod
                  kakšnimi pogoji se lahko mandate podaljšuje. Bojim se, da argumentov za
                  podaljšanje mandatov v starih občinah ne bomo zmogli najti in da bodo ti argumenti
                  v vsakem primeru morali pasti na Ustavnem sodišču. Argumenti, da neke zakonodaje,
                  ki se ne zahteva do določenega roka mi, ne morejo biti argumenti za podaljšanje
                  rokov. V tem smislu se seveda približujem diskusijam gospoda Rupla, da je eno od
                  ključnih vprašanj volitve na pomlad. Seveda je pametno ob tem preoblikovati tudi
                  občine.</p>
               <p>Kar bi rad še rekel, da volitve na pomlad, s tem kompromisom, ki je nastajal v
                  verigi ljudi in na čelu katerega ta trenutek stoji gospod Peršak, omogočajo tudi
                  to, kar govori drugi amandma Slovenskih krščanskih demokratov. Omogočajo čisto
                  vsaki krajevni skupnosti, čisto v vsaki vasi, da se to zgodi. Zato me na nek način
                  zelo preseneča, da del ljudi v tem parlamentu ne verjame, da se mogoče lahko nekje
                  zgodi, da pa tega ni mogoče izvesti, in zato je narejen kompromis, ne da bi se
                  komurkoli preprečevalo, kot je prej govoril gospod Černelič, da se odloči o tem,
                  ali bo v stari, ali novi, ali ne vem kakšni občini, ampak zato, ker se mi zdi, da
                  se s tem hoče stvari podaljšati in se ne verjame, da je to mogoče narediti.</p>
               <p>Lokalna samouprava je, kot sem jaz razumel diskusije, ki so seveda zelo razdvojene
                  ves ta čas, o katerem je govoril gospod Bučar, je nekaj, za kar se ljudje sami na
                  koncu odločajo in je v principu zgrešeno. Veliko vprašanje je, če jo je mogoče
                  uvesti z dekretom, da se reče: do tega in tega meseca morajo biti povsod izvedeni
                  referendumi in potem v nekem času potrjeni z zakonom v Državnem zboru. To
                  preprosto ni res. Zakonodaja, ki jo moramo sprejeti, mora omogočati, da od tega
                  trenutka naprej konstantno nastaja ali brbota v tem slovenskem teritoriju in
                  nastajajo nove, takšne in drugačne povezave in takšne in drugačne možnosti za
                  občine.</p>
               <p>Ko govorimo o ustavnosti, je treba res upoštevati ti dve stvari: ali obstaja
                  kakršenkoli razlog za podaljšanje, in na drugi strani, ali je mogoče tako
                  enoznačno govoriti, če se sprejme ta zakon, da so to volitve v stare občine. To
                  niso volitve v stare občine, ker so pristojnosti drugačne in po tej plati je tudi
                  5. člen ustavnega zakona zelo nedvoumen. V trenutku, ko bomo razrešili vprašanja,
                  povezana s funkcioniranjem državne uprave, bo tudi to razločeno in upam, da bo to
                  narejeno pred marcem prihodnjega leta. Hvala lepa.</p>
            </sp>
            <sp xml:id="SDZ1-Redna-16-1993-12-20.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Školč. Gospa Omanova.</p>
            </sp>
            <sp xml:id="SDZ1-Redna-16-1993-12-20.sp34">
               <speaker>IRENA OMAN:</speaker>
               <p>Hvala lepa. Spoštovani! Glede na nekatere predloge in argumente, ki so bili podani
                  v današnji razpravi in glede na to, da noben predlog očitno ni dovolj kompromisen,
                  SPS prosi za pol ure odmora.</p>
            </sp>
            <sp xml:id="SDZ1-Redna-16-1993-12-20.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala, gospa Omanova, vendar je razprava še naprej, morda bi potem naredili odmor.
                  Gospod Rupel.</p>
            </sp>
            <sp xml:id="SDZ1-Redna-16-1993-12-20.sp36">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Najprej ugotavljam,
                  da je razprava, ki teče na nek način v nasprotju s tem, kar smo si s tem
                  demokratičnim Državnim zborom in najbrž tudi v ustavi in v poslovniku
                  predstavljali. Delo, ki ga zdaj opravljamo, bi moralo biti opravljeno v odborih, v
                  prejšnjih razpravah, ne pa da se vodi razprava na zboru o zadevah, ki so pravne
                  narave, o katerih mora Zakonodajno-pravna komisija izreč svoje mnenje itn.</p>
               <p>Opozarjam na to zaradi tega, ker blokada tega parlamenta oziroma zelo dolge
                  razprave ustvarjajo v javnosti vtis, kot da gre v resnici za neke vrste težavo
                  tega parlamenta,za nesposobnost tega parlamenta, nesposobnost tega vodstva, za
                  razklanost tega parlamenta, za nesposobnost slovenske politike, za navsezadnje
                  tudi neke vrste nesposobnost, ali še kaj hujšega, slovenskih poslancev itn.</p>
               <p>Torej, res moram reči, da v tem trenutku mislim, da se razprava ne suče okrog
                  lokalne samouprave, ampak o mnogo težjih zadevah. Zdaj pravzaprav ne razpravljamo
                  več o lokalni samoupravi in o rešitvah: a, b, c ali 1. 2. 3, ampak razpravljamo o
                  naslednjem. O čem razpravljamo? Razpravljamo o tem, ali bomo izrazili neko
                  politično voljo, na tem mestu, ali jo ne bomo                                    
                          izrazili in, kakšna bo ta politična volja, ki jo bomo izrazili? Mislim, da
                  je bistveno vprašanje vseh teh razprav - mislim, da je čudno, da je do tega prišlo
                  šele sedaj oziroma da nismo tega prej opazili - ključno vprašanje je vprašanje
                  podaljšanja mandatov. Tega vprašanja ni mogoče drugače urediti kot z ustavnim
                  zakonom ali s spremembo dve tretjini glasov. Ne vidim te dvotretjinske večine v
                  Parlamentu. Človek bi se lahko vprašal, kdo je tisti, ki nas je zapeljal v
                  situacijo v kateri smo blokirani. Ne verjamem, če sploh lahko nadaljujemo delo in
                  pridemo do dokončne rešitve na temo lokalne samouprave. Mi smo sedaj prešli na
                  drugi tir. Prišli smo na tir razprave o sposobnosti našega političnega sistema, da
                  gre naprej. Blokiranost, o kateri sem v začetku govoril, ni samo v tem Parlamentu,
                  ampak v celotnem sistemu. Poglejte kaj se dogaja. Simbol te blokade in te
                  blokiranosti je spor med predsednikom republike in ministrom za obrambo.</p>
               <p>Ne bi nadaljeval v tej smeri. Mislim, da je ključno vprašanje, o katerem lahko ta
                  Parlament danes nekaj reče, je vprašanje izraza politične volje. Ali se bomo
                  odločili za to, da bomo spoštovali voljo ali koncept, ki govori, da so volitve
                  vsake štiri leta. Ali bomo spoštovali kaj drugega? Mislim, da so nas pripeljali v
                  ta položaj tisti, ki so zavlačevali s tem postopkom in niso znali pravočasno
                  urediti kanalov in urediti postopkov sprejemanja ustreznih sklepov v tem
                  Parlamentu in mogoče tudi zunaj njega.</p>
               <p>Verjamem, da ustave ta hip ne bo mogoče spreminjati. Dajmo si predstavljati kateri
                  so naslednji koraki in kam nas lahko ta zgodba pelje.</p>
               <p>Še enkrat pozivam k temu, da se vendarle politično opredelimo, ali bomo imeli
                  volitve spomladi leta 94 ali ne.</p>
            </sp>
            <sp xml:id="SDZ1-Redna-16-1993-12-20.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ruplu, čeprav je tudi njegova debata ni bila umestna glede
                  dnevnega reda. Prosim, gospod Bučar, replika.</p>
            </sp>
            <sp xml:id="SDZ1-Redna-16-1993-12-20.sp38">
               <speaker>DR. FRANCE BUČAR:</speaker>
               <p>Hvala lepa. Kaže, da je stvar dolgočasna. Vprašanje ali demokracija temelji na
                  volitvah ali na spoštovanju ustave, ta dilema za mene ni sprejemljiva. Absolutno
                  ne. Ne moremo z volitvami nekaj voliti kar je protiustavno. To je popolnoma jasno.
                  Tukaj ni potrebno delati kakšnih iluzij. Še enkrat poudarjam, sporazumeti se je
                  potrebno o spremembi ustavnega zakona. Ne stvari skozi zadnja vrata pripeljati v
                  zakon o lokalni samoupravi in poskušati, kako zakon  o lokalni samoupravi
                  spreminjati ustavni zakon. Tukaj smo prišli v tako zadrego, da ne moremo iz nje. V
                  tej fazi nismo zreli, da odločamo o tem zakonu. Na žalost.</p>
            </sp>
            <sp xml:id="SDZ1-Redna-16-1993-12-20.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Školč.</p>
            </sp>
            <sp xml:id="SDZ1-Redna-16-1993-12-20.sp40">
               <speaker>JOŽEF ŠKOLČ:</speaker>
               <p>Hvala lepa. To pobudo gospoda Bučarja sprejemam. To, da se bo mogoče odločati o
                  ustavnem zakonu, ko se bomo odločili o tem, po kakšni varianti bo to teklo dalje.
                  Čas za vgraditev stvari v ustavni zakon se odpira. Možnost za diskusijo o ustavnem
                  zakonu se odpira s sprejemom 3. in 5. člena, drugače pa ne. To je tisto, kar bi
                  jaz rad pripomnil k temu. Hvala.</p>
            </sp>
            <sp xml:id="SDZ1-Redna-16-1993-12-20.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Ribičič.</p>
            </sp>
            <sp xml:id="SDZ1-Redna-16-1993-12-20.sp42">
               <speaker>DR. CIRIL RIBIČIČ:</speaker>
               <p>Spoštovani! Najprej sem dolžan odgovoriti, kar je postavila gospa Jana Primožič.
                  Vprašanje, zakaj smo prišli v takšno časovno stisko in kje je krivda?</p>
               <p>Prvo vprašanje, v katerega se ne bom širše spuščal iz razumljivih razlogov, je
                  vprašanje, zakaj ta zakon o lokalni samoupravi ni prišel na dnevni red prvo leto
                  po sprejemu ustave, do decembra lanskega leta. To nam bi lahko dr. Bučar bolj
                  pojasnil. Jaz ne mislim, da gre tukaj za subjektivno krivdo in subjektivni namen.
                  Šlo je za blokado med Zborom združenega dela in Zborom občin in ni bilo možno
                  razreševati stvari.</p>
               <p>Prevzemam odgovornost za čas po volitvah. Do 6. decembra lansko leto, ko je bila
                  komisija ustanovljena in ko sem postal predsednik te komisije. Prosil bi tukaj za
                  korektnost članov komisije pri odgovoru na vprašanje. Kdo je bil tisti, ki se je
                  zavzemal, da se stvari pohitijo, da se ne zavlačuje, da se ob političnih razlikah
                  vendarle poizkuša sprejeti ta zakon? S tem seveda do konca leta uskladiti zakon z
                  novo ustavo. To je tisti rok, ki ga spoštujemo, ki ga pri upravi ne bomo uspeli
                  spoštovati. Za to ni prevzela odgovornost komisija. Jaz sem si za to prizadeval in
                  smo imeli posebno izredno sejo kjer smo terjali, da se uvrsti na dnevni red, ko so
                  naši kolegi iz poslanskih skupin, vodje poslanskih skupin sprejeli sklep, da se to
                  ne uvrsti na dnevni red. Komisija se je sestala, tisti ki smo v komisiji za to, da
                  skrbimo za področje lokalne samouprave smo dosegli, da se je to uvrstilo na dnevni
                  red. Če to primerjamo z drugimi področji, z državno upravo, vidimo da imamo pred
                  seboj v tretji obravnavi zakon in če bo politična volja, ga danes tudi lahko
                  sprejmemo. Nimamo pred seboj sistema državne uprave, zato ker je Državni zbor
                  sprejel, da se umaknejo v prvo fazo. Če ne bi bili tako prizadevni, danes ne bi
                  bili pred to dilemo, pred katero smo. Jasno je, da bi morali volitve opraviti v
                  dosedanje občine, če ne bi imeli tega zakona. S tem zakonom, tisto, kar je naša
                  obveznost, izpolnjujemo v roku, ki je bil določen z ustavnim zakonom, ki se
                  izteče, vas opozarjam, čez nekaj dni, 31. decembra tega leta, bomo uskladili to
                  področje. Če bo politična volja, da se ta zakon sprejme. To je naša izrecna
                  obveza, ki izhaja iz ustavnega zakona.</p>
               <p>Realizacija, tega kar je usklajeno z zakonodajo, je tudi zelo odgovorna stvar.
                  Tisti, ki misli, da je večji del posla za nami, se moti. Pred nami je veliko večji
                  del posla. Mi smo opravili ta del v nekaj manj kot dveh letih, tistega drugega ne
                  moremo opraviti preko noči. Kdor misli, da ga lahko opravi preko noči, v enem
                  mesecu, brez sprejete zakonodaje o državni upravi, brez sprejete zakonodaje o
                  financah in drugih stvareh, se preprosto moti.</p>
               <p>Še na nekaj bi vas spomnil, kar ne zadeva komisijo, ampak mene osebno. Edini sem
                  bil, ko sem se v prvi obravnavi ustavnega zakona tukaj zavzel, da se vgradi v ta
                  ustavni zakon podaljšanje mandata. Nisem dobil podpore niti enega od vas. Stvar ni
                  bila vključena v ustavni zakon, usoda tega ustavnega zakona veste, kakšna je. O
                  njem bomo danes posebej govorili. Takrat sem menil, ker je v prvi obravnavi ta
                  Državni zbor sprejel, da je do poteka mandata potrebno opraviti volitve v nove
                  občine, do takrat opraviti referendume, da je do takrat potrebno podaljšati
                  mandat. Za to ni bilo politične volje. Ta pot, ki jo dr. Bučar predlaga, je bila
                  poizkušena in nikakor ni pogojev.</p>
               <p>Moram reči, da tudi takrat, ko sem veliko pozneje izdelal tekst ustavnega zakona o
                  podaljšanju mandata za eno leto, ni prišlo do sporazuma. In sicer ni prišlo do
                  sporazuma zaradi tega, ker je bil spor o tem, ali podaljšati vsem občinskim
                  skupščinam in ali je v skladu z ustavo, da podaljšujemo mandat tudi tistim
                  občinskim skupščinam, ki sploh ne delujejo, ki se ne sestajajo, ki niso sprejele
                  proračuna, itd. In moram reči, da je bila takrat razprava taka, da sta nasprotni
                  dve strani trdili, da je oboje protiustavno. Protiustavno je podaljšanje mandata
                  zlasti takim občinskim skupščinam, in protiustavna je ta rešitev, o kateri tukaj
                  govorimo, da bi lahko izvolili nove občinske svete in župane v dosedanjih občinah.
                  Še enkrat poudarjam, da tukaj ne gre za volitve v stare občine. Te občine bodo
                  teritorialno v dosedanjem okviru, bodo pa istočasno dobile nove organe, novo
                  racionalnejšo organiziranost in po predlogu gospoda Peršaka bi se tudi hitro - jaz
                  sicer osebno mislim, da 1. junij naslednjega leta, glede na to, da nimamo
                  zakonodaje, ni realen rok - ampak da se bo relativno zelo hitro na novo razmejila
                  pristojnost in preneslo stvari iz občin na državno upravo. In menim, da sta nova
                  organizacija in prenos pristojnosti pomembni etapi pri realizaciji tega zakona in
                  da ne moremo vse reducirati samo na vprašanje takšne ali drugačne teritorialne
                  organiziranosti večjih ali manjših občin.</p>
               <p>In sedaj bi rad izrecno podprl to, za kar se zavzema gospod Peršak. Poglejte, prvo
                  vprašanje je, ali je smiselno graditi na kompromisu, do katerega je prišlo?
                  Strinjam se z dr. Bučarjem - tukaj bi moralo biti soglasje. Vi veste, da je
                  komisija prišla s pobudo <stage>(petkrat ali šestkrat je prišla s pobudo)</stage>,
                  da dosežemo soglasje parlamentarnih političnih strank. Lokalna samouprava ni
                  vprašanje, o katerem naj odloča vladajoča koalicija, ampak je stvar soglasja vseh
                  političnih strank tega parlamenta. Ta ideja je bila popolnoma porušena 30. julija
                  v tem zboru, ko se je s preglasovanjem šlo na odločanje o posameznih vprašanjih.
                  In od takrat naprej so vsi poskusi za sporazum parlamentarnih strank propadli in
                  jih ni. Seveda, če bi danes obstajala volja, sem še vedno za to, da se k njej
                  vrnemo, kar pa v tem trenutku ne pomeni nekaj drugega kot odlaganje stvari.
                  Mislim, da ne samo lepotno, ampak tudi vsebinsko je slabo, da se o vseh teh
                  vprašanjih, o katerih smo odločali, odloča s preglasovanjem, toda to je bila
                  praksa, ki se je julija uveljavila in štelo se je, da je to pač eden od zakonov,
                  ki nima dolgoročnejšega pomena, kar mislim, da je bilo napačno, ampak tako je,
                  kakor je.</p>
               <p>Poglejte, v drugi obravnavi - jaz nisem bil med predlagatelji tistega, kar se je
                  takrat napisalo v 96. členu; tukaj so bili podpisani posamezni poslanci Liberalnih
                  demokratov, Slovenskih krščanskih demokratov, tudi Združene liste - in nakazoval
                  se je nek kompromis, s tem, da smo rekli, da ga bomo dograjevali. Ta kompromis je
                  dobil večinsko podporo ob drugi obravnavi in mislim, da je odgovorno in od
                  komisije in od vseh, ki želijo, da se stvari premaknejo, da gradijo na tem
                  kompromisu. Zato se absolutno strinjam s prizadevanji gospoda Peršaka - njegov
                  amandma sem tudi sam podpisal - ker gradi pač na tem, da so stranke, ki so to
                  vlagale, ki so se za to zavzemale, izhajale pri tem iz svojih stališč in da je
                  veliko bolje graditi na tem kompromisu kot pa se vračati na neke čiste rešitve,
                  kjer bo lahko ena stranka rekla, da je zmagala, druga da je bila poražena in bo
                  potem v praksi dokazovala, da stvar ne more funkcionirati.</p>
               <p>Zaradi tega je zelo pomembno to, kar v dodatnih sklepih predlaga gospod Peršak, in
                  to, kar predlaga gospod Černelič in imate pod točko 5 v teh amandmajih. Tukaj je
                  zapisana komisija pač zaradi tega, ker smo to predstavili, kasneje pa je
                  predlagatelj gospod Černelič. Skratka, podpiram vse predloge, ki poskušajo doseči,
                  da kompromis v tem 96. členu ne bo kompromis na papirju; se pravi, da ne bo prišlo
                  do tega, da bodo vse volitve v dosedanje občine, ampak da se bo resnično, tudi v
                  praksi omogočilo, da bodo nekatere občine prehitevale, da bodo ustanovljene, da
                  bodo imele na razpolago finančna sredstva <stage>(kot piše tukaj gospod
                     Černelič)</stage>, da bo možno spoštovati roke in izpeljati te stvari, kar v
                  posebnem sklepu govori tudi gospod Peršak in da bo čim prej prišlo do prenosa
                  pristojnosti z dosedanjih občin na državno upravo.</p>
               <p>To so dodatni sklepi in dodatni amandmaji, ki zagotavljajo to, da izjema, ki je
                  predvidena, ki je celo na prvem mestu napisana - se pravi, da tiste občine, ki
                  mislijo, da je stvar dozorela, gredo korak naprej pred drugimi občinami - da je
                  tudi realna. Skratka, z zakonodajo, s tem financiranjem in z dodatnimi sklepi
                  omogočamo oziroma zagotavljamo, da bo država, da bo Republika Slovenija podprla
                  tiste občine, ki bodo sedaj pohitele in da jim bo omogočila, da se bodo v tem
                  prehodnem obdobju lahko ustanovile in začele delovati.</p>
               <p>S tega vidika in s tako obrazložitvijo podpiram sam in podpira tudi komisija
                     <stage>(večina v komisiji)</stage> točko 3 - amandma k 96. členu, ki pravzaprav
                  dograjuje kompromisno rešitev, do katere smo prišli v prejšnji fazi. Nasprotujem
                  izrecno temu, kar predlaga Vlada v točki 4. Mi se tukaj zelo resno pogovarjamo o
                  rokih in o tem, da čim prej uveljavimo lokalno samoupravo in zaradi tega za nas ni
                  sprejemljiv amandma Vlade, ki seveda ni prišel iz pravosodnega ministrstva, ampak
                  je <stage>(jasno)</stage> prišel iz tistih krogov, ki skrbijo za normalno finančno
                  poslovanje. In s tega vidika ga seveda razumem, samo se z njim ne morem strinjati,
                  ker poskušamo dosegati politični sporazum o tem, da se pohiti z realizacijo
                  lokalne samouprave. In če bo neka občina ustanovljena maja, ne bo čakala do 1.
                  januarja naslednjega leta zaradi tega, da bomo s finančnega vidika v državi imeli
                  manj težav. Skratka, sam in komisija nasprotujemo 4. točki. Podpiramo izrecno 5.
                  točko, ki jo je predlagal gospod Černelič. Mi smo bili danes -o tem nimam
                  formalnega sklepa komisije - na seji komisije obveščeni o dodatnih dveh sklepih
                  gospoda Peršaka. Ne morem reči, da komisija to pospira v celoti in v vseh
                  podrobnostih, ampak osebno podpiram intenco teh sklepov, katerih namen je okrepiti
                  pozicijo tistih, ki bi se odločili, da gredo hitreje in s tem omogočiti, da bo teh
                  primerov več. Ne samo, da jih bo več, ampak da bodo tisti primeri, do katerih bo
                  prišlo, pozitivni primer za preoblikovanje drugih občin, ne pa negativni primer,
                  ki bo pokazal, da takšna občina pride v takšne težave v odnosu do državnih organov
                  - do financ - do bivšega centra, da bi zaradi tega pravzaprav še druge občine
                  pozneje ne upale iti po poti teh novo ustanovljenih občin. Hvala lepa.</p>
            </sp>
            <sp xml:id="SDZ1-Redna-16-1993-12-20.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak, ali je replika? Gospa Primožičeva, tudi replika.</p>
            </sp>
            <sp xml:id="SDZ1-Redna-16-1993-12-20.sp44">
               <speaker>ANTON PERŠAK:</speaker>
               <p>Replika ima sicer tri točke, bodo pa kratke. Poglejte. Moja današnja intervencija
                  je bila mišljena iz spoznanja, da smo mi vse roke za korektno pravno in tako
                  naprej izpeljavo tega zamudili in da vse rešitve, ki jih danes iščemo in jih
                  iščemo že zadnje dni - vsaka je na nek način oporečna, pravno in tako naprej.</p>
               <p>Moj namen je bil, da bi v racionalnem dialogu izbrali tisto rešitev, ki je najmanj
                  oporečna. Glejte, s tega vidika ocenjujem vprašanje podaljšanja mandatov. Mi smo -
                  in jaz sem to tudi povedal, takrat ko je bila ta tema, kot ena izmed čistih
                  rešitev dana na mizo, smo povedali da, čeprav so nekateri v skupini temu izrecno
                  nasprotovali, da če bo ustrezna večina, bomo podprli tudi to. Vendar se je
                  izkazalo, da teh 60 glasov v tem zboru ni. In iz tega naprej smo potem
                  izhajali.</p>
               <p>Zdaj pa poglejte vprašanje podaljšanje mandata. Sprašujem tiste, ki se danes tako
                  zavzemajo za to. Ali je pravno in politično korektno podaljšati mandat skupščinam,
                  ki že leto in več ne delujejo in poslancem, ki so šli na volitve za štiri leta, po
                  občinah delegatom in ne želijo več opravljati tega mandata in to jim ga mi
                  podaljšujemo. Običajno je stvar urejena tako, da se mandat podaljša, recimo
                  parlament sam sebi v izrednih razmerah.</p>
               <p>Mi bomo podaljšali mandat ljudem, ki že leto dni kažejo, da ne želijo več biti
                  delegati in ne hodijo na skupščine. Skupščine so zaradi tega nesklepčne in ne
                  delujejo. To je pač debata, ki je za neko drugo priložnost.</p>
               <p>Rad bi samo še to povedal. Če bo interpretacija - pravna - da je potrebno
                  referendume izvesti povsod, se pravi tudi tam, kjer ni nobene volje za to, da bi
                  se oblikovale nove občine, če bo ta interpretacija obveljala. po tem mislim, da je
                  to sicer absurdno, ampak potem je seveda edina možnost, da so referendumi konec
                  januarja. Sprašujem pa vas, kako bo možno to pripraviti in tako naprej. Kako bodo
                  ljudje lahko razmislili ali sploh hočejo novo občino ali ne?  Toliko, hvala
                  lepa.</p>
            </sp>
            <sp xml:id="SDZ1-Redna-16-1993-12-20.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Primožič.</p>
            </sp>
            <sp xml:id="SDZ1-Redna-16-1993-12-20.sp46">
               <speaker>JANA PRIMOŽIČ:</speaker>
               <p>Hvala lepa. Na vprašanje gospoda Ribičiča moram potrditi, da je bilo njegovo
                  prizadevanje zelo uspešno, glede uvrstitve zakona o lokalni samoupravi ob treh
                  dejstvih, in sicer zakaj ni bila ta zakonodaja uvrščena že na novembrsko sejo,
                  govorim samo za zakon o lokalni samoupravi in kdo je glasoval tudi za umik državne
                  uprave in pa za kakšno podaljšanje mandatov je šlo. Predlog je bil samo za
                  nekatere občine, ne pa za vse.</p>
               <p>V glavnem, mislim, da je večina poslancev že odločena. Predlagam, da se zakon
                  sprejme, kakršen koli že bo. O podaljšanju mandatov pa mislim, da je čas, da se še
                  lahko pogovorimo v nadaljnji fazi. Hvala lepa.</p>
            </sp>
            <sp xml:id="SDZ1-Redna-16-1993-12-20.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen. Sprašujem sekretariat, če želi odgovoriti na
                  vprašanja, ki so bila postavljena?</p>
            </sp>
            <sp xml:id="SDZ1-Redna-16-1993-12-20.sp48">
               <speaker>DR. FRANC ZAGOŽEN:</speaker>
               <p>Spoštovane poslanke in poslanci! Gospoda Peršaka in vas vse bi rad opozoril, da
                  seveda tudi  tretji amandma, ki ga on predlaga oziroma skupina poslancev, ne
                  rešuje tega problema - podaljšanja mandatov, ker v občinah kjer bi izvedli do
                  konca marca referendume in oblikovali nove občine, so volitve junija. To govori
                  tretji amandma.</p>
               <p>Torej ne vem, ne razumem, zakaj se sprenevedamo. To je za mene sprenevedanje. V
                  drugem amandmaju gre prav tako za volitve v juniju, ampak v območjih, ki jih bodo
                  določili. V tretjem tudi za volitve v juniju, vsaj v delu občin. Torej bi za te
                  dele občin  morali po tej logiki sprejeti tudi ustavni zakon za podaljšanje
                  mandatov, če ne sprejmemo drugačne rešitve, ki je tudi možna, da izvršni sveti v
                  tem času za svoje delo odgovarjajo ministrstvu. Problem je seveda, kdo ugotavlja,
                  da ni nobene volje. O tem je bilo že danes govorjeno: kdo ugotavlja? Jaz, recimo,
                  lahko zdajle ugotavljam, da pri nas predsednik izvršnega sveta ugotavlja, da je
                  najbolje, da ostane območje občine tako kot je. In potem bo ugotovil, da ni nobene
                  volje za spremembo in ne bo omogočil referenduma. Ampak je eden redkih. Še nekaj
                  takih ima za seboj, seveda. Zato mora biti zakon popolnoma jasen: referendume je
                  treba organizirati, in samo to je prava in ustavna pot. Hvala.</p>
            </sp>
            <sp xml:id="SDZ1-Redna-16-1993-12-20.sp49">
               <speaker>POPDREDSEDNIK VLADIMIR TOPLER:</speaker>
               <p>Hvala lepa. Repliko ima gospod Peršak. Vse skupaj bi prav lepo prosil, če se
                  držite dnevnega reda. Odprli smo razpravo, na novo, o amandmajih k 96. členu. Zdaj
                  imamo pa ponovno splošno razpravo o zakonu. Prosim, gospod Peršak.</p>
            </sp>
            <sp xml:id="SDZ1-Redna-16-1993-12-20.sp50">
               <speaker>ANTON PERŠAK:</speaker>
               <p>Očitek, češ, da gre tudi v tistih primerih, ko bi se oblikovale nove občine po teh
                  kot izjeme za podaljšanje mandata, sem že enkrat poskušal odgovoriti. Prvič sem
                  takrat, ko sem bral to, kar sem doma napisal, posebej opozoril, da gre tudi tam za
                  zasilno in v bistvu slabo rešitev, vendar ni res to, kar pravi gospod Zagožen. Če
                  vzamete to, kar predlagam v dodatnem sklepu in kar predlagam tudi v amandmajih k
                  zakonu o lokalnih volitvah itn., sem povedal, da skupščine potečejo, da tam, kjer
                  referendumov ne bo, gredo v volitve. V občinah, ki se na novo oblikujejo na
                  podlagi referendumov pa do junija posle prevzame po tem ustanovni odbor občine.
                  Vsekakor to ne more biti izvršni svet neke bivše občine, katere občine ta del ni
                  več del. To se strinjam. Ampak, da se tam ta zasilna rešitev vgradi, ki je
                  zasilna, priznam, zato, ker idealne, gospod Zagožen ni. Idealna bi bila ta, če bi
                  mi junija letos razpisali referendume. Ampak junij je nepovratno minil, ni več
                  junija 1993. Mi iz štirih mesecev ne moremo narediti devet mesecev, gospod
                  Zagožen! Take moči tudi ta zbor nima, ki ima sicer vsakršno moč. Te stvari so
                  vgrajene v te dodatne sklepe.</p>
               <p>Strinjam se s tem, ker so mi nekateri že rekli pripombe, da bi bilo mogoče  2.
                  točko tega dodatnega sklepa malo bolj obvezujoče določiti, da je v vsakem primeru
                  to zbor občanov. Lahko se pogovarjamo, da je občina preprosto dolžna sklicati zbor
                  občanov in ugotoviti ali je razpoloženje za novo občino ali ne. Se strinjam, da to
                  na ta način korigiramo. Verjetno tega nasprotovanja ne bo, vendar se pogovarjajmo
                  o možnih stvareh ne pa o stvareh, kaj bi kdo rad. Tudi jaz bi rad, verjemite mi,
                  ker sem eden tistih, ki se je zelo zavzel za lokalno samoupravo, da bi vse lahko
                  izvedli tako kot sem si jaz predstavljal, ampak ne gre več. Če pa ima kdo recept
                  za to, da bo do 31. decembra letos izvedel vse zbore občanov, vse referendume in
                  do konca januarja eventualne popravne referendume, da bo lahko februarja razpisal
                  redne volitve v novih občinah, pa sem jaz takoj za to. Hvala.</p>
            </sp>
            <sp xml:id="SDZ1-Redna-16-1993-12-20.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič. Repliko imate, gospod Zagožen? Se opravičujem.</p>
            </sp>
            <sp xml:id="SDZ1-Redna-16-1993-12-20.sp52">
               <speaker>DR. FRANC ZAGOŽEN:</speaker>
               <p>Zasilno rešitev sem seveda opazil. To, da bi iniciativni odbori dobili v bistvu
                  mandat in da bi</p>
               <p>jim na zborih krajanov dali. To ni v skladu z ustavo. Če bi ta zasilna rešitev
                  lahko veljala v nekaterih občinah, potem bi lahko veljala v vseh drugih. Ponujam
                  drugo zasilno rešitev z zadnjim amandmajem za ta prehodni čas, ki je vsaj v tem
                  pogledu jasno, da je popolnoma določena odgovornost izvršnih svetov občine v
                  prehodnem obdobju.</p>
            </sp>
            <sp xml:id="SDZ1-Redna-16-1993-12-20.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič. In potem predstavnik sekretariata.</p>
            </sp>
            <sp xml:id="SDZ1-Redna-16-1993-12-20.sp54">
               <speaker>  MIROSLAV MOZETIČ:</speaker>
               <p>Hvala lepa. Kolegice in kolegi! Mislim tako, čeprav sem tudi jaz prepričan, da se
                  ne da delati hitreje kolikor se da. Časa imamo toliko kot ga imamo. Ko se
                  pogovarjamo, drugi amandma dopušča tudi to, da se ne podaljša mandat. Če bi bili
                  resno tako zagreti, bi lahko izpeljali referendum in volitve, ker imamo do datuma,
                  pa lahko bi bilo tudi hitreje.</p>
               <p>Prej je bilo več govora, da volitve v teritorije sedanjih občin ne bi bile volitve
                  v stare občine. Mislim, da ni toliko pomembno to ali gre ven državna uprava ali
                  ne. V 5. členu ustavnega zakona se govori, da te občine opravljajo dokler, država
                  ne pobere ven. To bi lahko že sedaj naredila. Če bi državno upravo sprejemali
                  hitreje, bi to bilo lahko vzeto, tako kot so to davčne uprave vzete iz občin. To
                  je neposredno na ministrstvu. Pomeni, da bi bile lahko ta trenutek občine, ki jih
                  imamo, brez funkcij državne uprave in bi imele čisto funkcijo lokalne
                  skupnosti.</p>
               <p>Hotel bi še enkrat govoriti o tretjem amandmaju, o tem kompromisu. To ni
                  kompromis. Poslušamo, da se te zadeve ne da izpeljati in se je ne da izpeljati. Po
                  tem točka 3 ni potem kompromis, če se prvega dela ne da izpeljati, ne me
                  prepričevati, da je to kompromis. Želeli smo narediti kompromis, ampak ni prišlo
                  do kompromisa. Hvala lepa.</p>
            </sp>
            <sp xml:id="SDZ1-Redna-16-1993-12-20.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft, potem gospod Baškovič.</p>
            </sp>
            <sp xml:id="SDZ1-Redna-16-1993-12-20.sp56">
               <speaker>DR. LEV KREFT:</speaker>
               <p>Hvala lepa. Menim, da problemi, ki jih imamo v zvezi s tem zaključnim delom
                  glasovanja o zakonu o lokalni samoupravi, izhajajo tudi iz političnih razlogov in
                  političnih vprašanj, vendar ne v celoti. Izhajajo tudi iz tistega, kar sem tukaj
                  že večkrat rekel, zakonodajni entuzaizem ali zakonodajni eros, predstava za
                  sprejem zakonodaje pomeni hkrati že realizacijo. Čim več zakonodaje bomo sprejeli
                  tem hitreje se bo stvarnost prilagajala in spreminjala, kar je običajno v resnici
                  prav v obratnem odnosu. Čim več zakonov in čim več zakonodaje se v kratkem času
                  sprejme, dalj časa bo trajalo, da se kateri koli del te zakonodaje realizira.</p>
               <p>Mešamo dve plati implementacije ustave, že vse skozi v razpravi in zato sem se
                  javil k repliki. Ustava terja uskladitev zakonodaje z ustavo in zato določa rok.
                  Medtem ko za uskladitev realnosti in njenih neulovljivih, v zakonodajo nikoli do
                  konca ulovljivih praks, z zakonodajo ne more dajati rokov. Ti sodijo prvič v
                  domeno zakonodaje in njenih predvidevanj, ki se običajno izkažejo za nerealna,
                  zlasti v obdobjih tranzicije in po tem seveda ocene zakonodajalca, kaj in koliko
                  realnost v določenem času zmore. Vprašanje tempa tranzicije, o katerem so v
                  prehodnih in končnih določbah pogovarjamo, ni vprašanje usklajevanje z ustavo.
                  Vprašanje je, koliko praksa v določenem času in na kakšen način prenese in kako
                  izpeljati tranzicijo. Tisti trenutek, ko bomo zakon sprejeli pred 31.12.1993, smo
                  mi zakonodajo uskladili z ustavo. Če je v kakšnem pogledu v nasprotju z ustavo,
                  lahko ustavno sodišče na predlog in na zahtevo lahko ugotovi.</p>
               <p>Kar se nas kot zakonodajnega telesa tiče, smo svojo ustavno dolžnost opravili.
                  Praksa se bo usklajevala z ustavo na osnovi zakonodaje, ki smo jo sprejeli v rokih
                  in način, ki bo tej praksi najbolj primerem, ker verjetno ne želimo posiljevati na
                  način, ki bo nove institucije, nove ureditve, ki so v skladu z ustavo, prej
                  onemogočal s posiljevanjem kot jih pa afirmiral.</p>
               <p>Kar se tega tiče mislim, da je razprava skoraj vseskozi šla v napačno smer. To
                  pomeni, da bo ustavna zahteva realizirana ne glede na to, katere od amandmajev na
                  96. člen bomo sprejeli, ali če ne bomo sprejeli nobenega, bo tudi veljalo osnovno
                  besedilo. Še vedno bomo ustavno obveznost izpolnili.</p>
               <p>Notranja skladnost zakonodaje, ki jo bomo sprejeli z ustavo, prav tako ni odvisna
                  od teh prehodnih in končnih določb, ampak od usklajevanja realnosti. Odlaganje
                  volitev terja podaljšanje mandata,  to pomeni ustavni zakon in dvotretjinsko
                  večino. Kar je naša ustavna naloga kot zakonodajalnega telo je, da so ob izteku
                  mandata starih skupščin volitve po novem možne. Mi moramo zakonodajo sprejeti
                  naslednji zakon, ki ga imamo na dnevnem redu. Po sprejemu zakona o lokalni
                  samoupravi še sprejem zakona o volitvah v lokalno samoupravo.</p>
               <p>Kako bo možno izvesti volitve, pa mislim, da poizkušamo v prehodnih in končnih
                  določbah tega zakona predvidevati, tako kot skušamo predvidevati pri referendumu,
                  pravzaprav že v tem zakonu, kako je izvedljiv. Mislim pa, da karkoli bomo sprejeli
                  v teh prehodnih in končnih določbah, se mi zdi, da jih bomo še dopolnjevali in
                  popravljali. V tem trenutku ne verjamem, da smo sposobni, zavedamo se neskončne
                  kompleksnosti, ne verjamem, da smo sposobni natančno predvideti, kako bo ta
                  scenarij v Republiki Sloveniji o lokalni samoupravi potekal. Mislim, da nismo.
                  Samo, če začnemo naštevati vsa opravila, ki jih je treba opraviti, da bo možen
                  referendum, pa vsa opravila, ki pomenijo razmejevanje, pa razdelitev pristojnosti
                  uprave in lokalne samouprave in vse tisto, kar iz tega izhaja, vse kar nalagamo
                  pravzaprav približno istim dejavnikom v Republiki Sloveniji, da bomo prišli seveda
                  do vrste različnih pristopov, do vrste celo eksperimentalnih pristopov, ki bodo
                  prehitevali, do vrste tistih, ki bodo zaostajali, do scenarijev, ki bodo med seboj
                  različni. Skratka, prihajamo do tistih praks, ki bodo pomenile realizacijo ustave
                  in zakonodaje v praksi, ki jih ne bo mogoče do konca obvladovati z dvemi, tremi
                  datumi. In s temi preprostimi določbami o katerih se sedaj pogovarjamo. Prepričan
                  sem, da nas bo urad, ki smo ga ustanovili na prejšnji seji, sproti opozarjal, da
                  je potrebno ravno v prehodnih in končnih določbah tega in drugih zakonov v zvezi z
                  lokalno samoupravo še marsikaj prilagajati in spreminjati, da bomo omogočili
                  realne poti lokalni samoupravi do popolne izvedbe celotnega novega sistema tako z
                  določanjem meja po referendumih tako z uveljavljanjem sistema, ki ga ta zakon
                  prinaša, tako z razmejitvami različnih pristojnosti med upravo in lokalno
                  samoupravo, glede finančnih virov in tako dalje. In seveda, zato mislim, da je za
                  nas danes, ali pa vsaj na tej seji najvažnejše, da to zakonodajo sprejmemo.
                  Marsikaj prehodnega in končnega, zlasti pa prehodnega, bomo pa seveda morali še
                  spreminjati. Hvala lepa.</p>
            </sp>
            <sp xml:id="SDZ1-Redna-16-1993-12-20.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Baškovič, Sekretariat za zakonodajo in pravne zadeve.</p>
            </sp>
            <sp xml:id="SDZ1-Redna-16-1993-12-20.sp58">
               <speaker>MILAN BAŠKOVIČ:</speaker>
               <p>Hvala lepa. Jaz bi rad nekaj pojasnil samo glede naše vloge sekretariata. Mi smo
                  ves čas sledili pripravi tega zakona. O teh vprašanjih, ki so danes odprta, smo se
                  pogovarjali tudi na kolegiju v komisiji, tako da smo delno ves čas izražali svoja
                  mnenja. Prepričan sem, da ta vprašanja niso ustavno težka ampak so fizično težka.
                  Vendar, če hočemo še dodatno dati pisno mnenje o problemih, ki so bili odprti,
                  moram najprej seveda preštudirati od točke do točke vse, kar je gospod Peršak
                  predlagal, postavljal hipoteze, vprašanja, potem je gospod Mozetič za njim še
                  dodatno povezal tudi nekatera vprašanja. Za to pa rabim čas in, če bi želeli, da
                  tudi to posebej elaboriramo, bi rabili posvet naše službe še s kom drugim, mogoče
                  tudi pregled ustavnega gradiva, ustavne komisije o teh problemih, če je bilo kaj
                  tam storiti važnejšega, tako da ta trenutek ne bi mogel nekaj, kot se trdi
                  nedvoumnega. Gotovo pa je, da nobena od variant ni popolnoma čista in do kraja "ne
                  drži vode", če temu tako rečemo. To so prehodna obdobja, okoliščine takšne kakršne
                  so, treba je čim prej udejaniti sistem, ki ga ta zakon v načelu postavlja vendar
                  ga pa ne rešuje, ker je vse odvisno od številnih novih procesov. In tu je problem.
                  Inštrumentarija časa, ki bo potreben, kakor koli obrnemo. Jaz bi samo prosil, če
                  se še želi posebej od nas kakšno mnenje ob tem, kar je bilo že vse povedano na tem
                  zboru tudi danes, da naj vendarle zbor s sklepom naloži to naši službi, ne bi se
                  sam odzival in drugič, da nam da primeren čas, da to napravimo. Hvala lepa.</p>
            </sp>
            <sp xml:id="SDZ1-Redna-16-1993-12-20.sp59">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču, s tem bi to dodatno razpravo zaključil. Sprašujem
                  gospoda Lapa, kot predstavnika poslanske skupine, mislim, da je sedaj več časa, da
                  bi lahko sejo nadaljevali 12.10 minut. Za gospoda Baškoviča pa sprašujem gospoda
                  Mozetiča in gospoda Peršaka, če je potrebno, da Državni zbor sprejme kakšen sklep.
                  Prosim gospod Peršak.</p>
            </sp>
            <sp xml:id="SDZ1-Redna-16-1993-12-20.sp60">
               <speaker>ANTON PERŠAK:</speaker>
               <p>Gospod predsedujoči, predlagam, da daste to na glasovanje. Sicer mislim glede na
                  to, da se je gospod Baškovič v imenu sekretariata že večkrat opredeljeval do tega
                  vprašanja, da čas ne bo tako dolgo ampak, mislim, da po tej pavzi mogoče vendarle
                  nekaj lahko pove. Jaz bi to želel, zaradi sebe. Če še kdo v zboru misli, da je to
                  koristno bo pač za to glasoval, če ne, bom pa videl, da zbora v bistvu pravno
                  tolmačenje ne zanima. Hvala.</p>
            </sp>
            <sp xml:id="SDZ1-Redna-16-1993-12-20.sp61">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Lap. Gospod Peršak, vi želite, da to mnenje časovno omejimo po
                  odmoru, da se o njem izreče. Kot sem razumel gospoda Baškoviča, to ne bo možno, bo
                  to časovna omejitev dlje časa. Prosim, gospod Lap ima besedo.</p>
            </sp>
            <sp xml:id="SDZ1-Redna-16-1993-12-20.sp62">
               <speaker>SAŠO LAP:</speaker>
               <p>Hvala za besedo. Torej glede na vse te nadaljne diskusije menim, da je potrebno,
                  da se za pol ure, torej do pol enih še posvetujemo. Želim v imenu poslanske
                  skupine, da je odmor do pol enih. Hvala.</p>
            </sp>
            <sp xml:id="SDZ1-Redna-16-1993-12-20.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, bomo to upoštevali. Gospod Peršak, vi vztrajate, samo jaz ne morem
                  dati na glasovanje predloga, da je to po odmoru, ker sekretariat ne more tega
                  pripraviti, kot sem razumel gospoda Baškoviča, do danes.</p>
               <p>Na glasovanje dajem predlog, da sekretariat pripravi mnenje. Gospod Mozetič želi
                  proceduralno. Prosim.</p>
            </sp>
            <sp xml:id="SDZ1-Redna-16-1993-12-20.sp64">
               <speaker>MIROSLAV MOZETIČ:</speaker>
               <p>Kolegice in kolegi! Če bo slučajno sekretariat dal odgovore na vprašanja, imam še
                  eno vprašanje, ki se sicer tiče zakona o volitvah v lokalne skupnosti - to je, s
                  kakšno večino naj se sprejema?</p>
            </sp>
            <sp xml:id="SDZ1-Redna-16-1993-12-20.sp65">
               <speaker>PODPREDSEDNIK VLADIMIR TOPLER:</speaker>
               <p>Gospod Sušek, tudi proceduralno? Ne - drugega pa ni. Potem pa prosim, da ugotovimo
                  prisotnost! Kdo je za predlog sklepa, da Sekretariat pripravi mnenje?
                     <stage>(reagiranje v dvorani - se ne razume)</stage> Časovno tega ne morem
                  omejevati. Če bo ta sklep sprejet, to pomeni, da lahko o zakonu odločamo šele
                  takrat, ko dobimo mnenje; to pa se lahko zavleče.</p>
               <p>Prosim, gospod Potrč.</p>
            </sp>
            <sp xml:id="SDZ1-Redna-16-1993-12-20.sp66">
               <speaker>MIRAN POTRČ:</speaker>
               <p>Gospod podpredsednik! Prav to sem hotel. Najbrž bi bilo prav, da se potem
                  pogovarjamo tudi o roku in da se pove, ali je to danes po odmoru, kar je gospod
                  Baškovič rekel, da ni realno; ali je to danes zvečer, ali pa je to 15. marca -
                  nalašč sem to karikiral. Ampak, da približno vemo, kaj to pomeni. To lahko pomeni
                  tudi odločitev, da do konca te seje ne bomo sprejemali te zakonodaje.</p>
            </sp>
            <sp xml:id="SDZ1-Redna-16-1993-12-20.sp67">
               <speaker>PODPREDSEDNIK VLADIMIR TOPLER:</speaker>
               <p>Jaz o tem ne morem odločati, da dam časovno. Mi lahko nekaj sprejmemo, kar pa
                  sekretariat ne more pripraviti. Zato dajem ta predlog sklepa, ki sem ga dal, na
                  odločanje.</p>
               <p>Kdo je za to, da sekretariat pripravi mnenje in potem odločamo o amandmajih?</p>
               <p>Prosim, gospod predsednik, izvolite.</p>
            </sp>
            <sp xml:id="SDZ1-Redna-16-1993-12-20.sp68">
               <speaker>MAG. HERMAN RIGELNIK:</speaker>
               <p>Gospod podpredsednik, spoštovane kolegice in kolegi! Jaz sem, tako kot marsikdo od
                  nas, pazljivo spremljal celotno razpravo na temo lokalne samouprave - in na
                  kolegijih in na sejah komisije. In menim, gospod Baškovič, da gre za vprašanja, na
                  katera vi lahko daste odgovore tako ali drugače; da ne gre za nekaj popolnoma
                  novega. In predlagal bi, gospod predsedujoči, da damo to na glasovanje in da se
                  opredelimo do 16. ure z mnenjem. Mislim, da tega problema ne moremo več vleči
                  naprej, ker smo ga tako že predolgo vlekli. Zato bi prosil, da daste na glasovanje
                  in da definiramo čas do 16. ure.</p>
            </sp>
            <sp xml:id="SDZ1-Redna-16-1993-12-20.sp69">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog, ki ga je dal gospod predsednik, dajem na glasovanje.
                  Ugotovimo sklepčnost! <stage>(74 prisotnih.)</stage></p>
               <p>Kdo je za ta predlog, da dobimo mnenje do 14. ure? <stage>(op.: predsednik
                     Rigelnik je prej rekel "do 16. ure"?!)</stage>
                  <stage>(53 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je ta predlog sprejet.</p>
               <p>S tem prekinjam to točko dnevnega reda in mislim, da gremo lahko na naslednjo, 15.
                  točko, ker bomo o tej točki razpravljali šele popoldne ob 16. uri.</p>
               <p>Prehajamo na <title>15. TOČKO DNEVNEGA REDA - TRETJA OBRAVNAVA PREDLOGA ZAKONA O
                     VARSTVU PRED POŽAROM</title>.</p>
               <p>Predlog zakona je za tretjo obravnavo zboru pripravila Vlada Republike Slovenije.
                  Želi besedo predstavnik Vlade? <stage>(Ne želi.)</stage> Predlog zakona je
                  obravnaval Odbor za obrambo, kot matično delovno telo. Želi besedo poročevalec
                  odbora? Gospod Černelič, prosim.</p>
            </sp>
            <sp xml:id="SDZ1-Redna-16-1993-12-20.sp70">
               <speaker>FRANC ČERNELIČ:</speaker>
               <p>Odbor za obrambo je obravnaval zakon o varstvu pred požarom in je ugotovil, da
                  posebnih težavnih zadev ni bilo, ker je bilo v času priprave zelo dobro
                  sodelovanje. Ker je Vlada dala amandmaje, smo jih v odboru povzeli in tako vlagamo
                  amandma k 60. členu, ki pravi: da se v prvem odstavku besedilo spremeni, tako da
                  se glasi: "Lokalna skupnost pridobiva del požarne takse in druge dohodke ter uvede
                  požarni davek v skladu z zakonom." S tem se strinjamo, torej, ker ga vlagamo.</p>
               <p>Drugič. K 64. členu: v prvem odstavku se črtajo besede: "razen v primeru iz 37.
                  člena". Tu je bilo malo kolizije med obema zakonoma, zakonom o gasilstvu in pa
                  zakonom o požarnem varstvu, tako da to sprejemamo. Potem odbor predlaga Državnemu
                  zboru, da predlog zakona o  o požarni varnosti sprejme skupaj s tema amandmajema.
                  Ker je bil vložen še dodatni amandma k 31. členu, kjer predlagajo, da se črta
                  tretji odstavek 31. člena, odbor tega ne podpira in predlaga, da tudi vi tega
                  amandmaja ne podprete, sicer pa zakon sprejmemo v petih minutah. Hvala lepa.</p>
            </sp>
            <sp xml:id="SDZ1-Redna-16-1993-12-20.sp71">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> Želijo
                  besedo predstavniki poslanskih skupin.</p>
            </sp>
            <sp xml:id="SDZ1-Redna-16-1993-12-20.sp72">
               <speaker>MIRAN JERIČ:</speaker>
               <p>Hvala za besedo. Poslanska skupina LDS bo podprla predlog zakona o varstvu pred
                  požarom v tretji obravnavi skupaj z vsemi predloženimi amandmaji, tako z dvema
                  amandmajem Odbora za obrambo, ki ju tudi poslanska skupina podpira, to je k 60. in
                  64. členu. Prav tako bo poslanska skupina LDS podprla tudi vladni amandma k 31.
                  členu, s katerim bi se črtal tretji odstavek tega člena. Ob drugi obravnavi
                  predloga zakona je bilo to dopolnilo tudi sprejeto.  Po tej določbi bi se morala v
                  skladu z zakonom o zavarovalništvu obvezno zavarovati številna podjetja za
                  odgovornost za škodo, ki jo lahko povzroči nesreča. Večina držav takšne oblike
                  obveznega zavarovanja ne pozna. Prav tako jih smernice Evropske skupnosti ne
                  predvidevajo, zato podpiramo takšen amandma, saj menimo, da je smotrno, da se
                  zakon o varstvu pred požarom v celoti uskladi z zakonskimi rešitvami in prakso v
                  evropskih državah. Hvala lepa.</p>
            </sp>
            <sp xml:id="SDZ1-Redna-16-1993-12-20.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospodu Jeriču bi povedal, da amandmaja k 31. členu ne bodo mogli
                  podpreti, zato, ker ga ne bom dal na glasovanje, ker je bil amandma Vlade zamujen
                  in ni bil vložen v skladu z poslovnikom. Želi še kdo kot predstavnik poslanske
                  skupine? <stage>(Ne.)</stage> Želijo besedo poslanke in poslanci?
                     <stage>(Ne.)</stage> Prehajamo na odločanje.</p>
               <p>Imamo amandma k 60. členu: v prvem odstavku se spremeni besedilo, tako da se
                  glasi: "Lokalna skupnost pridobiva del požarne takse in druge dohodke ter uvede
                  požarni davek v skladu z zakonom." Odbor podpira. Ugotovimo sklepčnost! <stage>(44
                     prisotnih.)</stage> Bomo malo počakali. Prosim, ponovno ugotovimo prisotnost v
                  dvorani! <stage>(42 prisotnih.)</stage> Ali je možno, da jih pokličete s hodnika,
                  ker mislim, da jih je nekaj zunaj pred dvorano?</p>
               <p>Prosim, ponovno ugotovimo prisotnost v dvorani! <stage>(45 prisotnih.)</stage>
                  Prosim, ugotovimo prisotnost in tudi sklepčnost v dvorani! <stage>(49
                     prisotnih.)</stage></p>
               <p>Kdo je za sprejem amandmaja k 60. členu? <stage>(42 poslancev.)</stage> Je kdo
                  proti? <stage>(1 poslanec.)</stage></p>
               <p>Ugotavljam, da je amandma k 60. členu sprejet.</p>
               <p>Imamo amandma k 64. členu: v prvem odstavku se črta besede: "razen v primeru iz
                  37. člena". Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma k 64. členu sprejet.</p>
               <p>Dajem na glasovanje zakonski predlog v celoti. Lahko. Prosim, gospa Potočnikova,
                  proceduralno.</p>
            </sp>
            <sp xml:id="SDZ1-Redna-16-1993-12-20.sp74">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Tukaj sem bila obveščena, da je bil amandma Vlade
                  k 31. členu vložen prepozno. Odbor ga je obravnaval, mi takrat tega obvestila
                  nismo imeli. Prosim, da pojasnite, kje je zdaj prišlo do zapleta in kakšni so
                  razlogi, da o tem amandmaju ne bomo glasovali?</p>
            </sp>
            <sp xml:id="SDZ1-Redna-16-1993-12-20.sp75">
               <speaker>PODPREDSEDNIK VLADIMIR TOPLER:</speaker>
               <p>Gospa Potočnikova, obrazložitev sem že dal. Amandma pa ni bil vložen v skladu z
                  roki, ki jih določa poslovnik. 15 dni pred sejo bi moral biti amandma vložen,
                  vložen je bil pa 17.12.1993.</p>
               <p>Glasujemo o zakonskem predlogu v celoti. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zakon o varstvu pred požarom sprejet.</p>
               <p>Prehajamo na <title>16. TOČKO DNEVNEGA REDA</title>, to je na <title>PREDLOG
                     ZAKONA O GASILSTVU</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? <stage>(Ne želi.)</stage></p>
               <p>Predlog zakona je obravnaval Odbor za obrambo, kot matično delovno telo. Prosim
                  poročevalca, da poda mnenje. Gospod Sisinger, izvolite.</p>
            </sp>
            <sp xml:id="SDZ1-Redna-16-1993-12-20.sp76">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! V imenu Odbora za obrambo sem bil
                  zadolžen, da podam poročilo odbora v tretji obravnavi. Z zadovoljstvom smo lahko
                  ugotovili, da je bil predlog zakona o gasilstvu v tretji obravnavi pripravljen
                  tako, da so bili upoštevani vsi vloženi amandmaji, seveda v drugi obravnavi, da so
                  vsi vgrajeni v popolnem besedilu v tretjo obravnavo in tekst predloga zakona in,
                  da smo dejansko na odboru obravnavali samo dva amandmaja, ki ju je vložila Vlada
                  in enega, ki ga je vložil gospod Janez Kopač.</p>
               <p>Ker gre pri predlogu amandmaja Vlade na 27. člen za uskladitev, se je odbor
                  odločil, da ta amandma podpiramo in da predlagamo Državnemu zboru, da sprejmemo
                  amandma pod številko ena, ki ga imate v tem poročilu k 27. členu.</p>
               <p>Odbor pa je po ponovni razpravi zavrnil drugi amandma Vlade na 47. člen s tem, da
                  ne odpiramo znova velike razprave, ker smo prav pri tem 47. členu v samem odboru
                  in tudi na drugi obravnavi in že v prvi obravnavi o tem veliko razpravljali: ali
                  črtamo besede "z namenom povzročitve škode", kadar gre za poveljevanje ali ne.</p>
               <p>Odbor se je odločil, da ostane 47. člen tak, kot ga imate pred seboj v objavljenem
                  predlogu zakona, zato drugi amandma Vlade zavračamo.</p>
               <p>Prav tako se je odbor odločil, da ne podpira predloga gospoda Kopača, ki se je
                  nanašal na 19. člen. Dobro veste, da smo veliko razpravljali v tem zboru ali
                  povečati leta od 18 na 60 ali 18 - 63. O amandmaju, ki sem ga takrat vložil, je
                  parlament odločil, da se naj sprejme 63; 63. leto je vgrajeno v predlog zakona.
                  Zato seveda smo se na odboru ponovno odločili, da podpiramo predlog teksta kot ga
                  imate, to se pravi ostane 63 let.</p>
               <p>Predlagamo Državnemu zboru, da se ta amandma zavrne.</p>
               <p>To je tudi vse, kar je dokaz, da smo tako zakon o požarni varnosti in zakon o
                  gasilstvu resnično strokovno pripravili do take meje, da amandmajev pravzaprav
                  nimamo in vas prosim, da podprete zakon o gasilstvu, kot je predlagan, s tem
                  edinim amandmajem na 27. člen. Hvala.</p>
            </sp>
            <sp xml:id="SDZ1-Redna-16-1993-12-20.sp77">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> Besedo
                  dajem predstavnikom poslanskih skupin. Prosim, gospod Jerič, LDS.</p>
            </sp>
            <sp xml:id="SDZ1-Redna-16-1993-12-20.sp78">
               <speaker>MIRAN JERIČ:</speaker>
               <p>Hvala za besedo. Poslanska skupina LDS bo podprla predlog zakona o gasilstvu v
                  tretji obravnavi, skupaj z vsemi predloženimi amandmaji, to je tako amandma Odbora
                  za obrambo k 27. členu kot tudi amandma našega poslanskega kolega, gospoda Kopača
                  k 19. členu, ki dviguje starostno mejo prostovoljnega gasilca, ki operativno
                  izvaja naloge v gasilstvu s 63 let na 65 let. Naše stališče je, da je težko
                  določiti prelomno leto, ko prostovoljni gasilec ni več sposoben za operativno delo
                  v gasilstvu. To za nekatere lahko velja pred 60. letom, za nekatere tudi mnogo
                  pozneje.</p>
               <p>Prav tako bo poslanska skupina LDS podprla amandma k tretji točki 47. člena
                  zakona, ki govori o tem, da se črtajo besede "z namenom povzročitve škode". Naše
                  stališče je - ker ta določba je bila tako dopolnjena v drugi obravnavi - da je s
                  tem besedilom, ki je bilo ako vgrajeno, v tej dikciji nesprejemljiva. Zakon vodji
                  intervencije daje izjemno široka pooblastila, s katerimi posega celo v pravice in
                  svoboščine ljudi. Prav tako zaradi tega ni mogoče trditi oziromaomejiti
                  odgovornost zgolj na primere, ko je z nujnimi ukrepi namerno povzročil škodo, tako
                  tretji osebi - lokalni skupnosti oziroma drugim. S tem se izključuje odgovornost
                  za ravnanje zaradi velike malomarnosti. Zato bo poslanska skupina LDS podprla vse
                  tri predložene amandmaje. Hvala.</p>
            </sp>
            <sp xml:id="SDZ1-Redna-16-1993-12-20.sp79">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanskih skupin? Besedo dajem poslankam
                  in poslancev. Zaključujem razpravo.</p>
               <p>Prehajamo na odločanje. Imamo amandma gospoda poslanca Janeza Kopača k 19. členu:
                  Številka "63" v četri alinei prvega odstavka 19. člena se nadomesti s številko
                  "65". Amandmaja odbor ne podpira. Ugotovimo sklepčnost! <stage>(57
                     prisotnih.)</stage></p>
               <p>Kdo je za sprejem amandmaja gospoda Kopača k 19. členu? <stage>(16
                     poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da amandma k 19. členu ni sprejet.</p>
               <p>Imamo amandma k 27. členu, ki ga predlaga odbor: "Lokalna skupnost krije
                  izgubljeni zaslužek in nadomestilo plač, stroške za prehrano iz 25. člena tega
                  zakona ter prispevke in stroške iz prejšnjega člena". Ugotovimo sklepčnost!
                     <stage>(54 prisotnih.)</stage></p>
               <p>Kdo je za sprejem amandmaja k 27. členu? <stage>(45 poslancev.)</stage> Je kdo
                  proti? <stage>(Nihče.)</stage></p>
               <p>Ugotavljam, da je amandma k 27. členu sprejet.</p>
               <p>Amandma k 47. členu, ki ga predlaga Vlada. V 3. točki 47. člena se črtajo besede
                  "z namenom povzročitve škode". Odbor amandmaja ne podpira. Obrazložitev glasu
                  gospod Černelič.</p>
            </sp>
            <sp xml:id="SDZ1-Redna-16-1993-12-20.sp80">
               <speaker>FRANC ČERNELIČ:</speaker>
               <p>Ne bom podprl tega amandmaja, zelo na hitro bom povedal dva primera. V požaru,
                  kjer je prisotna tudi kislina, imamo dve možnosti. Ali pustimo zastrupitev ozračja
                  in okoliškega ozemlja, ali izpiramo in zastrupimo eventualno ribe. V vsakem
                  primeru nas lahko tožijo.</p>
               <p>Drugi primer, ki je zelo jasen in je bil primer v Švici, ko je gorela kemična
                  industrija. Dejstvo  je bilo, ali s penilom in z gasilnimi sredstvi likvidirati
                  požar, pa ne onesnažiti reke, ali onesnažiti reko. Oba lahko tožita. V tem primeru
                  ta široka pooblastila niso namenjena temu, da ima vodeči pravico. Namen pooblastil
                  je, da ima vodeči možnost likvidirati situacijo. Zato ne podpiram amandmaja, ki ga
                  je dala Vlada.</p>
            </sp>
            <sp xml:id="SDZ1-Redna-16-1993-12-20.sp81">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Ugotovimo sklepčnost! <stage>(58
                     prisotnih.)</stage></p>
               <p>Kdo je za sprejem amandmaja k 47. členu, ki ga predlaga Vlada? <stage>(16
                     poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na glasovanje o zakonskem predlogu v celoti. Ugotovimo sklepčnost!
                     <stage>(54 prisotnih.)</stage></p>
               <p>Kdo je za sprejem zakona o gasilstvu? <stage>(58 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je zakon o gasilstvu sprejet.</p>
               <p>Prosim, gospod Sisinger, proceduralno.</p>
            </sp>
            <sp xml:id="SDZ1-Redna-16-1993-12-20.sp82">
               <speaker>IVAN SISINGER:</speaker>
               <p>Spoštovani predsedujoči, hvala za besedo. Poslanke in poslanci, imam prijetno
                  dolžnost, da se vam ob sprejetju teh dveh zakonov pri tretji obravnavi, za tak
                  način, kot smo jih sprejeli z vašim polnim razumevanjem, zahvaljujem, ne samo v
                  imenu občinskih gasilskih zvez in Gasilske zveze Slovenije. Zahvaljujem se vam v
                  imenu preko milijon 800 državljanov Slovenije, ki še kako potrebujejo gasilsko
                  požrtvovalno delo. Zahvaljujem se vam, da ste izkazali prave simpatije do našega
                  gasilstva. Prepričan sem, da boste te simpatije, dragi prijatelji, poslanke in
                  poslanci ponovili, ko bomo obravnavali tudi proračun naše države, ko bomo govorili
                  pri obrambnem področju o gasilskih postavkah in da boste takrat tudi pravi
                  gasilci, tako kot ste se pokazali pri prvi, drugi in tretji obravnavi tukaj.
                  Resnično se vam iskreno zahvaljujem in vam lahko zagotovim v imenu gasilcev
                  Slovenije, da bomo nadaljevali svojo požrtvovalnost tako kot doslej tudi še
                  nadaljnjih ne samo sto let, ampak nekaj sto let. Hvala lepa. <stage>(smeh in rahlo
                     ploskanje)</stage></p>
            </sp>
            <sp xml:id="SDZ1-Redna-16-1993-12-20.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To je bila zahvala, to ni bilo proceduralno. To točko smo zaključili
                  že prej.</p>
               <p>Prehajamo na <title>17. TOČKO DNEVNEGA REDA - NA TRETJO OBRAVNAVO PREDLOGA ZAKONA
                     O VARUHU ČLOVEKOVIH PRAVIC</title>.</p>
               <p>Predlog zakona je za tretjo obravnavo pripravil poslanec dr. Lev Kreft. Ali želi
                  predlagatelj zakona besedo? Ga ni.</p>
               <p>Predlog zakona je obravnaval Odbor za notranjo politiko in pravosodje kot matično
                  delovno telo. Prosim gospoda Pukla, da poda mnenje. Izvolite.</p>
            </sp>
            <sp xml:id="SDZ1-Redna-16-1993-12-20.sp84">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Obžalujem, ker ni predlagatelja, ker je
                  pač menil, da bi nekatere amandmaje umaknil. Za tretje branje smo obravnavali
                  predložene amandmaje in bi opozoril zbor samo na to, da gre za dve skupini
                  amandmajev. In sicer so ena skupina amandmaji na člene, ki so bili amandmirani v
                  drugem branju in so bili amandmaji lahko upravičeno vloženi. Glede teh amandmajev
                  smo zavzeli stališče in predlagam, da v pregledu amandmajev upoštevate, da se
                  odločate tako, kot je pač odbor menil, da bi bilo primerno; na posebnosti pri dveh
                  amandmajih vas bom še posebej opozoril. Druga skupina amandmajev pa je redakcijske
                  narave. Vendar, ker niso bili členi, na katere se redakcije nanašajo, v drugem
                  branju amandmirani, je odbor menil, da bi lahko redakcijo prilagodili, in sicer
                  pri samem besedilu. Sprejeli smo sklep, da naj Sekretariat za zakonodajo upošteva
                  vse tiste amandmaje, ki smiselno ne spreminjajo besedila samega zakona. Menim, da
                  je sekretariat ustrezno ravnal in ste tudi dobili ustrezno poročilo z besedilom
                  zakona.</p>
               <p>Posebej bi opozoril na dva amandmaja. Na amandma k 42. členu, ki je bil sicer
                  obravnavan na odboru in je prišlo do pičle večine, da se ta amandma ne podpira.
                  Gre za spremembo drugega odstavka člena, in sicer gre za tisto pravico varuha za
                  vstop v vse prostore državnih organov. Amandma je vložila Vlada in se glasi: "V
                  prostore, ki jih uporabljajo varnostno-obveščevalne službe, ima pravico vstopa
                  samo z dovoljenjem Vlade oziroma pristojnega ministrstva." Ta vladin amandma
                  omejuje pravico varuhu za nenapovedan vstop v prostore Varnostno-obveščevalne
                  službe in glede tega je na odboru, ki se je večinsko odločil, da se amandma ne
                  podpre, prišlo do različnih mnenj - na to posebej opozarjamo.</p>
               <p>Amandma k 51. členu, ki črta predhodno mnenje pristojnega delovnega telesa
                  Državnega zbora, v odboru ni naletel na razumevanje in je predlagatelj, dr. Lev
                  Kreft, napovedal umik tega amandmaja. Ker pa je amandma vložila tudi Vlada, odbor
                  tega amandmaja - kar izrecno tu ne piše - ne podpira. Hvala lepa.</p>
            </sp>
            <sp xml:id="SDZ1-Redna-16-1993-12-20.sp85">
               <speaker>PODPREDSEDNIK VLADIMIR TOPLER:</speaker>
               <p>Hvala lepa poročevalcu gospodu Puklu. Ali želi besedo predstavnik Sekretariata?
                     <stage>(Ne želi.)</stage> Ali želi besedo predstavnik Vlade? Prav tako ne.</p>
               <p>Besedo dajem predstavnikom poslanskih skupin. Nihče ne želi besede. Besedo dajem
                  sedaj poslankam in poslancem. Ne želi nihče.</p>
               <p>Razpravo torej zaključujemo in prehajamo na odločanje. <stage>(nekdo se javi iz
                     dvorane)</stage></p>
               <p>V imenu poslanske skupine želite govoriti? Ne, kot poslanka. Izvolite, gospa Irena
                  Oman ima besedo.</p>
            </sp>
            <sp xml:id="SDZ1-Redna-16-1993-12-20.sp86">
               <speaker>IRENA OMAN:</speaker>
               <p>Hvala lepa. Spoštovani! Glede na to, da sem pri drugi obravnavi predlagala nekaj
                  amandmajev, dva sta bila celo sprejeta, bi se sedaj vseeno vključila v to razpravo
                  in bi rada povedala svoje stališče.</p>
               <p>Glede na to, da smo sprejeli takšen predlog, da varuha predlaga predsednik države,
                  in sicer samo enega - absolutno se mi zdi predlagani 12. člen, kakršen je amandma
                  na 12. člen, nesprejemljiv. Kajti, če že nimamo na razpolago več kandidatov, kakor
                  je bilo zamišljeno, če je to samo eden in še tega ne sprejemamo zgolj z večino,
                  potem resnično menim, da smo dosegli ravno obratno od tistega, kar je bil namen
                  tega varuha - namreč, da uživa neko veliko zaupanje. Menim, da ga potem seveda ne
                  more, ker se že sedaj s tem znižuje in bom torej glasovala proti amandmaju k 12.
                  členu, ki predvideva samo večino glasov poslancev.</p>
               <p>Strinjam se sicer z amandmajem k 15. členu, ki govori o namestnikih, nikakor pa
                  zopet ni sprejemljiv amandma k 21. členu. Strinjam se, da je 21. člen, tako kot je
                  napisan, morda nekoliko nelogičen. Ni pa sprejemljivo, da Državni zbor ne more
                  razrešiti varuha, če zbor sodi - to je predmet dvotretjinske večine - da ga ne
                  more razrešiti. Če sprejmemo takšen amandma k 21. členu kot je predlagan, da se
                  črta, je varuh potrjen za dobo šestih let in razen razlogov, ki so navedeni v
                  prvem odstavku 21. člena, mu nihče nič ne more. Tudi če dela slabo, dela, ker ga
                  Državni zbor ne more odstaviti.</p>
               <p>Glasovala bom proti amandmaju k 21. členu. Hvala lepa.</p>
            </sp>
            <sp xml:id="SDZ1-Redna-16-1993-12-20.sp87">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje o amandmajih. Imamo amandma k 12. členu. Prej
                  bi vas rad seznanil še z mnenjem sekretariata. Imate tudi pisno. V 1. členu se
                  vrstni red besed spremeni, tako da se celotni člen glasi, je redakcijsko:
                  "Zavarovanje človekovih pravic in temeljnih svoboščin v razmerju do državnih
                  organov, organov lokalne samouprave in nosilcev javnih pooblastil se s tem zakonom
                  ustanovi varuh človekovih pravic in določijo njegove pristojnosti in pooblastila."
                  V 6. členu se besedilo "lokalne skupnosti" nadomesti z ustreznejšim besedilom
                  "lokalnih skupnosti".</p>
               <p>Imamo amandma k 12. členu. Predlagatelj je Vlada Republike Slovenije. Predlagatelj
                  zakonu ne nasprotuje, odbor ne podpira. V tem členu se črta beseda
                  "dvotretjinsko".</p>
               <p>Prosim, ugotovimo prisotnost! Prosim, gospa Meta Karner-Lukač obrazložitev
                  glasu.</p>
            </sp>
            <sp xml:id="SDZ1-Redna-16-1993-12-20.sp88">
               <speaker>METKA KARNER-LUKAČ:</speaker>
               <p>Spoštovani zbor! Glasovala bom proti temu amandmaju. Vsi se spominjamo diskusij,
                  ki smo jih imeli v prvi in drugi obravnavi tega zakona. Bili smo soglasni, da zbor
                  potrjuje ombudsmana z dvotretjinsko večino.</p>
               <p>Nekateri smo predlagali celo, da bi kandidata za ombudsmana izbirali preko ljudske
                  pobude, ker bi tako užival večjo zaupanje državljanov. Čudim se, da je Vlada
                  prišla v tretji fazi s takim amandmajem, kar bi celo lahko rekla, da je razviden
                  njen interes, da si preko tega instituta pridobi koalicijskega ombudsmana. Mislim,
                  da to nikakor ni sprejemljivo, da ta ombudsman ne bo opravljal tiste funkcije,
                  katero tukaj vsi prisotni želimo, da bi jo imel. Oprostite, tudi koalicijski
                  poslanci smo zainteresirani, da so naši volilci tudi pred to institucijo
                  postavljeni v popolnoma enakopraven položaj in se jih enakopravno obravnava.</p>
               <p>Zato bom glasovala proti temu amandmaju in tudi skupina Slovenske ljudske stranke
                  v celoti.</p>
            </sp>
            <sp xml:id="SDZ1-Redna-16-1993-12-20.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, ugotovimo prisotnost.</p>
               <p>Obrazložitev glasu, gospod Bučar, prosim.</p>
            </sp>
            <sp xml:id="SDZ1-Redna-16-1993-12-20.sp90">
               <speaker>DR. FRANCE BUČAR:</speaker>
               <p>Hvala za besedo! Tudi jaz bom glasoval proti temu amandmaju. Gre za vprašanje
                  zaupanja, ki ga mora uživati varuh človekovih pravic. Zato v nobenem primeru ne
                  more biti predstavnik katere koli stranke, katere koli koalicije ali kakršne koli
                  politične grupacije. Če hočemo resnično doseči, da bo svojo funkcijo lahko
                  izpolnjeval. Če omogočimo, da je izvoljen z nekvalificirano večino, potem smo
                  tukaj to načelo podrli.</p>
               <p>Mislim, da je iz nestrankarskih in, iz splošnih interesov potrebno, da je
                  izvolitev takega funkcionarja rezultat splošnega soglasja. Vsaj pretežno
                  večinskega. Hvala lepa.</p>
            </sp>
            <sp xml:id="SDZ1-Redna-16-1993-12-20.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, ugotovimo prisotnost. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(50
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma k 15. členu. Predlagatelj je dr. Lev Kreft. Odbor podpira, Vlada ni
                  podala mnenja. Črta se drugi odstavek 15. člena.</p>
               <p>Imamo še amandma: drugi stavek drugega odstavka se črta. Predlaga Vlada Republike
                  Slovenije. Odbor ne podpira.</p>
               <p>Tretji amandma: v četrtem odstavku tega člena se beseda "izvolitev" nadomesti z
                  besedo "imenovanje". Predlagatelj je dr. Lev Kreft. Odbor podpira.</p>
               <p>Prosim, želi kdo razpravljati? <stage>(Ne.)</stage> Prehajamo na odločanje o
                  amandmaju pod številko 1 k 15. členu, ki ga predlaga dr. Lev Kreft. Odbor podpira.
                  Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je amandma sprejet.</p>
               <p>Amandma pod številko 2 je brezpredmeten.</p>
               <p>Imamo amandma pod številko 3. Predlagatelj je dr. Lev Kreft: v četrtem odstavku
                  tega člena se beseda "izvolitev" nadomesti z besedo "imenovanje". Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma k 15. členu pod točko 3 sprejet.</p>
               <p>Imamo amandmaje na strani 2. K 21. členu imamo tri amandmaje. Prvega predlaga dr.
                  Lev Kreft. Odbor podpira.</p>
               <p>Drugega predlaga dr. Lev Kreft. Odbor ne podpira.</p>
               <p>Tretjega predlaga Vlada Republike Slovenije. Odbor ne podpira.</p>
               <p>Želi kdo razpravljati? <stage>(Ne.)</stage> Prehajamo na odločanje. Amandma pod
                  številko 1 k 21. členu se beseda "kaznovan" nadomesti z besedo "obsojen".
                  Predlagatelj je dr. Lev Kreft. Odbor podpira. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod točko 1 sprejet.</p>
               <p>Pod točko 2 imamo amandma: črta se drugi odstavek 21. člena. Tretji odstavek 21.
                  člena se spremeni, tako da se glasi: "Varuh, je predčasno razrešen, ko Državni
                  zbor ugotovi, da je nastal razlog za razrešitev iz prvega odstavka tega
                  člena."</p>
               <p>Ugotovimo prisotnost! Obrazložitev glasu gospa Omanova.</p>
            </sp>
            <sp xml:id="SDZ1-Redna-16-1993-12-20.sp92">
               <speaker>IRENA OMAN:</speaker>
               <p>Hvala lepa. Spoštovani! Ne bom podprla niti amandmaja pod številko 2 niti pod
                  številko 3, ker bi še enkrat rada ponovila, če črtamo drugi odstavek 21. člena,
                  Državni zbor že tako nima nobenih pristojnosti, da razreši varuha, če še to
                  črtamo, potem ne vem kdo, ga sploh lahko, razen, če zboli ali je kaznovan.
                  Hvala.</p>
            </sp>
            <sp xml:id="SDZ1-Redna-16-1993-12-20.sp93">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotavljamo prisotnost. Amandma pod številko 2, ki ga predlaga dr. Leo
                  Kreft in ga odbor ne podpira. Ugotovimo sklepčnost! <stage>(67
                  prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma pod točko 2 ni sprejet.</p>
               <p>Amandma pod točko 3: drugi odstavek tega člena se črta, tretji odstavek tega člena
                  postane drugi odstavek in se spremeni, tako da se glasi: "Varuh človekovih pravic
                  je predčasno razrešen, ko Državni zbor ugotovi, da je nastal razlog iz prejšnjega
                  odstavka". Predlagatelj je Vlada Republike Slovenije. Odbor amandmaja ne podpira.
                  Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Amandma k 23 členu: drugi odstavek tega člena se črta. Predlagatelja sta dr. Lev
                  Kreft in Vlada Republike Slovenije. Odbor amandma podpira. Obrazložitev glasu,
                  gospa Omanova.</p>
            </sp>
            <sp xml:id="SDZ1-Redna-16-1993-12-20.sp94">
               <speaker>IRENA OMAN:</speaker>
               <p>Hvala lepa. Spoštovani! Tudi tega amandmaja ne bom podprla. Če pogledamo drugi
                  odstavek 23. člena se glasi: "O sporih glede pristojnosti varuha do organov iz
                  prvega odstavka tega člena odloča Državni zbor z dvotretjinsko večino navzočih
                  poslancev." Če ta odstavek črtamo, potem ni nobene varovalke, kdo bo od teh sporih
                  sploh odločal. Hvala.</p>
            </sp>
            <sp xml:id="SDZ1-Redna-16-1993-12-20.sp95">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(68 prisotnih.)</stage></p>
               <p>Kdo je za sprejem amandmaja k 23. členu? <stage>(37 poslancev.)</stage> Je kdo
                  proti? <stage>(30 poslancev.)</stage></p>
               <p>Ugotavljam, da je amandma k 23. členu sprejet.</p>
               <p>Imamo redakcije oziroma popravke sekretariata k 25. in 27. členu. V 25. členu se v
                  besedilu "ne glede na stopnjo ali vrsto postopka" zamenja vrstni red besed, tako
                  da se ta del stavka glasi: "ne glede na vrsto ali stopnjo postopka". Ta popravek
                  zagotavlja logično zaporedje navajanja pojmov. Drugi odstavek 27. člena med drugim
                  določa, da za vložitev pobude ni potrebna formalna obličnost, ker gre v navedeni
                  besedni zvezi za tavtologijo, je potrebno črtati besedo "formalna". Imamo amandma
                  k 28. in 30. členu. Predlagatelj je dr. Lev Kreft. Odbor amandma podpira. Pri
                  predlagani spremembi je vsebina 28. in 30. člena iz redakcijskih razlogov združena
                  v 30. členu zakona. Zakon je na strani 2/3. Želi kdo besedo? <stage>(Ne.)</stage>
                  Prehajamo na odločanje. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma k 28. in 30. členu sprejet.</p>
               <p>Na strani 3. imamo amandma k 33. členu: "Varuh določi rok, v katerem mora organ
                  poslati pojasnila in informacije iz prejšnjega odstavka. Ta rok ne more biti
                  krajši od osem dni. Če organ ne pošlje varuhu pojasnil oziroma informacije v
                  zahtevanem roku, mora varuhu brez odlašanje sporočiti razloge, zaradi katerih ni
                  ugodil njegovi zadevi." V četrtem odstavku 33. člena se četa : "nadomestilo s
                  strani organa ali njegovega uslužbenca." Predlagatelj dr. Lev Kreft. Odbor
                  podpira. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma k 33. členu sprejet.</p>
               <p>Imamo tudi pojasnilo. Redakcijska sprememba 38. člena, ki se izboljša, tako da se
                  glasi: "Po opravljeni preiskavi varuh izdela osnutek poročila o svojih ugotovitvah
                  in ga posreduje prizadetim strankam. Te lahko v roku, ki ga določi varuh pošljejo
                  svoje pripombe ali predloge za dopolnitev ali ugotovitev v poročilo."</p>
               <p>Imamo amandma k 39. členu, ki ga predlaga dr. Lev Kreft, odbor ga podpira, amandma
                  je redakcijske narave: v tretjem odstavku tega člena se črta besedilo: "pristojnim
                  osebam organov."  Ugotovimo sklepčnost! <stage>(... prisotnih.)</stage></p>
               <p>Kdo je za sprejem amandmaja k 39. členu? <stage>(50 poslancev.)</stage> Je kdo
                  proti? <stage>(3 poslancev.)</stage></p>
               <p>Ugotavljam, da je amandma k 39. členu sprejet.</p>
               <p>Smo na 4. strani. Bil je napovedan umik, predlagatelja amandmaja ni v dvorani: v
                  prvem odstavku 40. člena se črta besedilo: "mnenj, kritik, ali priporočil."
                  Predlagatelj dr. Lev Kreft. Odbor in Vlada se nista izjasnila. Gospod Pukl,
                  obrazložitev glasu.</p>
            </sp>
            <sp xml:id="SDZ1-Redna-16-1993-12-20.sp96">
               <speaker>VITODRAG PUKL:</speaker>
               <p>Spoštovani predsedujoči! V primerih, ki so opisani, kjer je napovedan umik, gre za
                  40. člen in pa 51. člen. Glasoval bom proti, ker je predlagatelj na seji odbora po
                  obravnavi napovedal umik. To se pravi, da bom glasoval proti.</p>
            </sp>
            <sp xml:id="SDZ1-Redna-16-1993-12-20.sp97">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(67 prisotnih.)</stage></p>
               <p>Kdo je za sprejem amandmaja k 40. členu? <stage>(9 poslancev.)</stage> Je kdo
                  proti? <stage>(52 poslancev.)</stage></p>
               <p>Ugotavljam, da amandma k 40. členu ni sprejet.</p>
               <p>Imamo amandma k 42. členu, predlagatelj dr. Lev Kreft in skupina poslancev s prvo
                  podpisano gospo Danico Simšič, odbor podpira, amandma se glasi tako: črta se drugi
                  stavek prvega odstavka 42. člena. Gospa Omanova, obrazložitev glasu, potem gospa
                  Danica Simšič.</p>
            </sp>
            <sp xml:id="SDZ1-Redna-16-1993-12-20.sp98">
               <speaker>IRENA OMAN:</speaker>
               <p>Hvala lepa. Spoštovani! K 42. členu sta bila dana dva amandmaja in drugi stavek
                  tega 42. člena drugega odstavka je stavek oziroma amandma, ki je bil sprejet na
                  predlog SPS pri drugi obravnavi, zato mi ne bomo podprli črtanje tega stavka.
                  Podpiramo amandma Vlade k 42. členu, ki se po našem mnenju dovolj približuje
                  našemu prvotnemu predlogu in je seveda redakcijsko boljši, ker imensko ne
                  poimenuje organizacije, ampak govori na splošno. Tako da amandmja pod številko 1
                  ne podpiramo, pod številko 2 pa.</p>
            </sp>
            <sp xml:id="SDZ1-Redna-16-1993-12-20.sp99">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Simšič, obrazložitev glasu.</p>
            </sp>
            <sp xml:id="SDZ1-Redna-16-1993-12-20.sp100">
               <speaker>DANICA SIMŠIČ:</speaker>
               <p>Hvala lepa za besedo. Gospod predsedujoči, spoštovane kolegice in kolegi!
                  Glasovala bom za amandma, ki sem ga predlagala oziroma ga je predlagala skupina
                  poslancev. Gre torej za črtanje drugega stavka prvega odstavka, kjer je zapisano,
                  da ima v prostore, ki jih uporabljajo VOMO in SOVA ombudsman pravico vstopa samo z
                  dovoljenjem  Ministrstva za obrambo in Vlade. Zakaj predlagam to črtanje?
                  Preprosto zato, ker ravno glede na pooblastila, ki jih imata na svojem področju
                  delovanja omenjeni varnostno informativni službi, pravzaprav obstaja velika
                  verjetnost in možnost različnih nepravilnosti in zlorab, če hočete. Poleg tega ne
                  vem, kaj pomeni SOVA. Pogledala sem, kaj pomeni SOVA. Vem, da je to leksikon
                  Cankarjeve založbe. Pogledala sem v register podjetij, ki je dostopen v
                  računalniški mreži, tukaj imam spisek petnajstih najrazličnejših podjetij, Sove,
                  ki bi bila varnostno informativna služba ali kaj podobnega ni med njimi. To se
                  pravi, da glede na dostopno zakonodajo, ki sem jo doslej videla o preimenovanju,
                  ni bilo doslej niti besede. Zato se mi pravzaprav postavlja vprašanje ali gre za
                  kakšen tajen sklep Vlade o preimenovanju Varnostno informativne službe, morda
                  objavljenem v kakšnem tajnem uradnem listu. Ampak da gremo naprej od tega.
                  Predvidevam, da je Vlada tudi sama ugotovila, da ne ravna prav redu s tem, ko je
                  predlagala amandma, ki ga seveda ne bom podprla in je zapisan pod 2. točko, kjer
                  piše, da v prostore, ki jih uporabljajo varnostno obveščevalne službe, ima pravico
                  vstopa samo z dovoljenjem Vlade oziroma pristojnega ministrstva. Torej ni več
                  poimensko navedeno. To je ena stvar. Hkrati pa se namesto dvojine že uporablja
                  množina. To se pravi, da se predvideva množenje takih služb in zato bom še toliko
                  bolj podprla amandma, ki ga predlaga skupina poslancev in glasovala proti predlogu
                  amandmaja, ki ga je predlagala Vlada. Hvala lepa.</p>
            </sp>
            <sp xml:id="SDZ1-Redna-16-1993-12-20.sp101">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev gladu ima gospod Geržina. Rad bi  vas vse opozoril, da
                  potem ne bi prišlo do nejasnosti, če bo sprejet amandma pod številka 1, je amandma
                  pod številko 2 brezpredmeten.</p>
            </sp>
            <sp xml:id="SDZ1-Redna-16-1993-12-20.sp102">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Spoštovani, sem proti temu amandmaju. Namreč ta
                   institut predvideva tudi druge oblike ombudsmanov. Da spomnim kolege v
                  parlamentu, da je za varnostno obveščevalne službe v bistvu že organiziran
                  ombutsman, to je Komisija za nadzor nad varnostno obveščevalnimi službami, ki
                  opravljajo to delo v tem smislu. Mislim, da bo še en problem, nekateri odkimavajo,
                  zmigujejo z glavo, namreč ombudsman bo imel svoje strokovne sodelavce, ki bi lahko
                  prišli v prostore, on je vprašanje, če bo lahko, za strokovne sodelavce je pa
                  vprašanje, če imajo imuniteto in pravico do podatkov zaupne narave. Zato mislim,
                  da bo ombudsman lahko uporabljal izsledke ali pa recimo raziskavo te komisije,
                  zato kot pravim, sem proti temu amandmaju. Sem pa za amandma Vlade, da se reče
                  varnostno obveščevalne službe, ne pa da se jih imenuje. Hvala lepa.</p>
            </sp>
            <sp xml:id="SDZ1-Redna-16-1993-12-20.sp103">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Ribičič, obrazložitev glasu.</p>
            </sp>
            <sp xml:id="SDZ1-Redna-16-1993-12-20.sp104">
               <speaker>DR. CIRIL RIBIČIČ:</speaker>
               <p>Spoštovani, podprl bom amandma pod točko 1 in ne bom podprl amandmaja pod točko 2.
                  Seveda ne zaradi tega, da bi ombudsmana postavili v funkcijo nadzorovanja
                  obveščevalnih služb, ampak zaradi tega, da mu omogočimo normalno in učinkovito
                  delo. Hvala lepa.</p>
            </sp>
            <sp xml:id="SDZ1-Redna-16-1993-12-20.sp105">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(71 prisotnih.)</stage></p>
               <p>Kdo je za amandma k 42. členu pod točko 1? <stage>(41 poslancev.)</stage> Je kdo
                  proti? <stage>(25 poslancev.)</stage></p>
               <p>Ugotavljam, da je amandma sprejet.</p>
               <p>Amandma pod 2. točko je brezpredmeten.</p>
               <p>Imamo amandma k 51. členu. Predlagatelja ste Vlada Republike Slovenije in dr. Lev
                  Kreft. Napovedan je umik. Zdaj je predlagatelj v dvorani. Ali umikate amandma?
                  Amandma je umaknjen. Imamo pa še redakcijski amandma k 53. členu. O 51. členu
                  moramo glasovati, ker je predlagatelj tudi Vlada. Vlada pa ni umaknila svojega
                  amandmaja. Se opravičujem. Amandma se glasi: v tem členu se črta besedilo: "po
                  predhodnem mnenju pristojnega delovnega telesa Državnega zbora".</p>
               <p>Prosim, ugotovimo prisotnost. Glasujemo o amandmaju k 51. členu, kjer sta dva
                  predlagatelja. Prosim, obrazložitev glasu. Gospod Mozetič.</p>
            </sp>
            <sp xml:id="SDZ1-Redna-16-1993-12-20.sp106">
               <speaker>MIROSLAV MOZETIČ:</speaker>
               <p>Hvala lepa. Glasoval bom proti ampak zaradi tega, ker v pregledu o tem, kateri
                  členi so bili v drugem branju amandmirani, ni tega, kar pomeni, da je ta amandma
                  potem nepravilen. <stage>(Vmes podpredsednik: Amandma je vsebinsko povezan s 15.
                     členom, zato je...)</stage> Tam je obrazložitev, da je to redakcijski. K 51.
                  členu pa ni bilo amandmaja v drugem branju.</p>
            </sp>
            <sp xml:id="SDZ1-Redna-16-1993-12-20.sp107">
               <speaker>PODPREDSEDNIK VLADIMIR TOPLER:</speaker>
               <p>Povezan je smiselno, zato je to je bil tudi spremenjen. Želi še kdo obrazložiti
                  svoj glas? Prosim, ugotovimo prisotnost v dvorani. Ugotovimo sklepčnost!
                     <stage>(63 prisotnih.)</stage></p>
               <p>Kdo je za sprejem amandmaja k 51. členu? <stage>(25 poslancev.)</stage> Je kdo
                  proti? <stage>(32 poslancev.)</stage></p>
               <p>Ugotavljam, da amandma ni sprejet.</p>
               <p>Imamo še obvestilo. Amandma k 53. členu, to ni amandma. Besedilo določbe se
                  jezikovno izboljša, tako da se člen v celoti glasi: "Varuh lahko imenuje
                  svetovalce in druge strokovnjake v službi varuha za določen čas izmed uslužbencev
                  v državnih organih. Ti imajo pravico, da se po poteku tega časa vrnejo na svojo
                  prejšnjo funkcijo ali svoje delovno mesto." S tem smo odločali o vseh amandmajih,
                  ki so bili dani v tretji obravnavi.</p>
               <p>Prehajamo na odločanje o zakonu v celoti.</p>
               <p>Zakon o varuhu človekovih pravic dajem na glasovanje. Obrazložitev glasu.</p>
            </sp>
            <sp xml:id="SDZ1-Redna-16-1993-12-20.sp108">
               <speaker>IRENA OMAN:</speaker>
               <p>Hvala lepa. Spoštovani! Prepričana sem, da bi moral biti ta zakon nepolitičen.
                  Zdaj sem seveda  prepričana, da zdaj, po vseh teh sprejetih amandmajih, je
                  političen in ga zato ne bom podprla. Hvala lepa.</p>
            </sp>
            <sp xml:id="SDZ1-Redna-16-1993-12-20.sp109">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotavljamo prisotnost v dvorani. Ugotovimo sklepčnost! <stage>(65
                     prisotnih.)</stage></p>
               <p>Kdo je za sprejem zakona? <stage>(55 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je zakon o varuhu človekovih pravic sprejet. S tem zaključujem to
                  točko dnevnega reda.</p>
               <p>Prehajamo na <title>18. TOČKO DNEVNEGA REDA</title>, to je na <title>TRETJO
                     OBRAVNAVO PREDLOGA RESOLUCIJE O IZHODIŠČIH ZASNOVE NACIONALNE VARNOSTI
                     REPUBLIKE SLOVENIJE</title>.</p>
               <p>Na podlagi sklepa zbora in v skladu s priporočilom poslovniške komisije je možno
                  pri tej točki vlagati amandmaje do začetka obravnave. Ali želi še kdo vložiti
                  amandmaje? <stage>(Ne.)</stage> Ugotavljam, da je rok za vložitev amandmajev
                  potekel. Predlog resolucije za tretjo obravnavo je pripravila Vlada Republike
                  Slovenije. Želi besedo predstavnik Vlade? <stage>(Ne želi.)</stage> Predlog
                  resolucije je obravnaval Odbor za obrambo kot matično delovno telo. Želi
                  poročevalec odbora besedo? Prosim, gospod Kopše.</p>
            </sp>
            <sp xml:id="SDZ1-Redna-16-1993-12-20.sp110">
               <speaker>JOŽEF KOPŠE:</speaker>
               <p>Kolegice in kolegi! Odbor za obrambo je kot matično delovno telo na 15. seji
                  17.12. 1993 obravnaval predlog resolucije o izhodiščih zasnove nacionalne varnosti
                  Republike Slovenije v tretji obravnavi. Po pravni razpravi odbor podpira amandma
                  Vlade Republike Slovenije k 1. točki podpoglavje Obrambni sistem - podtočka
                  Obrambne sile - ki se glasi: besede "slovensko vojsko, ki je namenjena" se
                  nadomestijo z besedami: "ki jih sestavljata slovenska vojska in narodna zaščita,
                  kot posebej organizirani del obrambnih sil in so namenjeni." Ob tej točki je bilo
                  veliko razprave, med drugim je bila tudi organizirana okrogla miza na pobudo
                  ženskega gibanja pri  Združeni listi. Po vseh teh proučevanjih so se tudi
                  posamezni člani odbora udeležili okrogle mize in prejšnjih in ugotovili, da je
                  odbor <stage>(?amandma?)</stage> Vlade na tem področju konsistenten in so ga
                  podprli.</p>
               <p>Pod točko 2 ugotavlja, da v predlogu besedila za tretjo obravnavo ni upoštevan
                  amandma, ki je bil v Državnem zboru sprejet ob drugi obravnavi in sicer: pri
                  podnaslovu Ogrožanje notranje varnosti Republike Slovenije, naj se v drugi alinei
                  1 točke črtata besedi "ali subverzivno", tako da se alinea začne "nezakonito
                  organiziranje in delovanje". Odbor za obrambo Državnemu zboru predlaga, da sprejme
                  sklep, da se to dejstvo upošteva pri zaključni redakciji resolucije.</p>
               <p>Pod točko 3 predlaga Državnemu zboru, da sprejme sklep, da se 12. točka prvega
                  poglavja, ki je bila sprejeta v drugi obravnavi kot samostojen sklep in ki se
                  nanaša na vključevanje Republike Slovenije v mednarodne gospodarske in politične
                  povezave, pri zaključni redakciji vključi v integralno besedilo resolucije. To je
                  točka, ko smo govorili o mednarodnih povezavah in je bila takrat posebej
                  izdvojena, o kateri smo na razpravljali in jo sprejeli, sedaj pa manjka v
                  resoluciji.</p>
               <p>Pod točko 4 predlaga Državnemu zboru, da predlog resolucije o izhodiščih zasnove
                  nacionalne varnosti Republike Slovenije sprejme z amandmajem Vlade - točka ena
                  tega poročila - in pri tem upošteva predloga Odbora za obrambo točka 2 in 3 tega
                  poročila. Hvala lepa.</p>
            </sp>
            <sp xml:id="SDZ1-Redna-16-1993-12-20.sp111">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopšetu. Želi besedo predstavnik Sekretariata za zakonodajo in
                  pravne zadeve? <stage>(Ne.)</stage> Besedo dajem predstavnikom poslanskih skupin!
                     <stage>(Nihče.)</stage> Besedo dajem poslankam in poslancem. Razpravo
                  zaključujem. Gospa Potočnikova, se opravičujem. Morda grem malo prehitro.</p>
            </sp>
            <sp xml:id="SDZ1-Redna-16-1993-12-20.sp112">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Dejstvo je, smo tik pred zdajci, ko sprejemamo
                  relativno pomemben dokument in stranka se je vseskozi, in tudi jaz osebno, tako
                  obnašala, da gre za resen dokument, ker poskušamo dati osnove in tudi zasnove za
                  razvoj tako imenovane nacionalne varnosti Slovenije. Daleč od tega bi lahko rekla,
                  da je to dokument, s katerim bi se lahko ponašali, prav narobe. Ta dokument bo
                  lahko komaj neka osnova, na kateri bomo lahko oblikovali in najverjetneje mirneje
                  razpravljali o dokončnem oblikovanju tako pomembnega akta. Kljub temu, da smo bili
                  deležni oziroma tudi sama kritik, kajti nekako ocenjujem, da prihajamo v obdobje,
                  da vsak, ki posumi ali pa ima različno gledanje na razvoj nacionalne varnosti ali
                  pa obrambe pri nas - sem bila deležna podobnih kritik kot v tako imenovanih starih
                  časih. Sem za rušitev Slovenije, sem proti samostojnosti in tako naprej in tako
                  nazaj.</p>
               <p>Veliko dilem in pomislekov in tudi nejasnosti ali pa celo smešnic je o tem
                  dokumentu. Poskušali smo, da bo Vlada bolj pripravljena sodelovati pri dokončni
                  verziji tega, prepustila je pač samo temu amandmiranju, ki je bilo bodisi v delnem
                  slabšem ali boljšem znanju poslank in poslancev. Kot že rečeno, sama, in tudi
                  mislim, da moja poslanska skupina si bo prizadevala, da razčiščujemo sproti
                  vprašanja in tudi to resolucijo dopolnjujemo, tako glede na trenutne situacije kot
                  tudi razvoj miru ali pa nemiru v svetu. Vlada je prišla v zadnjem trenutku z
                  amandmajem, kjer vključuje vprašanje narodne zaščite oziroma segment narodne
                  zaščite pod področje obrambe. Tega amandmaja ne podpiram. Ne zaradi tega, ker bi
                  človek želel nekomu ponagajati, ampak zdi se mi, da je okrog razvoja narodne
                  zaščite - tako kot sem že takrat, ko sem predlagala ta amandma - še kar veliko
                  odprtih vprašanj. Dovolite mi, da od sedaj naprej berem tekst, ki mislim, da sicer
                  ni bil javen, bil je pa predstavljen na odboru in v veliki meri delim razmišljanja
                  ali pa celo delim tudi mnenja, ki so v zvezi z nerazčiščenostjo koncepta
                  nacionalne oziroma narodne zaščite.</p>
               <p>"Vloga narodne zaščite je opredeljena v predlogu zakona o obrambi kot ena izmed
                  nalog narodne zaščite. Je določeno varovanje lokalnih in državnih oblasti, to pa
                  je v zakonu o notranjih zadevah določeno kot naloga, ki naj bi jo opravljali
                  organi za notranje zadeve, tudi v skladu z resolucijo o vseh varnostnih
                  stanjih.</p>
               <p>Iz tega izhaja, da narodna zaščita ne more biti le del obrambnih sil, pač pa
                  morajo imeti določene pristojnosti v zvezi z izvajanjem nalog s področja notranjih
                  zadev oziroma varnosti nalog, tudi organi za notranje zadeve.</p>
               <p>Podobno velja tudi za nalogo varovanja objektov, pomembnih za oskrbo, delo in
                  življenje v vojnem stanju, saj je vse več teh nalog delovno področje organov za
                  notranje zadeve.</p>
               <p>Narodna zaščita je že v predlogu zakona o obrambi pravzaprav opredeljena ne samo
                  kot obrambna, temveč tudi kot varnostna sila. Narodne zaščite torej ne moremo
                  ločiti od varnostnega sistema in jo uvrstiti izključno v obrambne sile.</p>
               <p>Trditve, da so tudi izkušnje iz časa osamosvajanja potrdile potrebo po
                  organiziranju narodne zaščite so neutemeljene. V času osamosvajanja je bilo
                  izposojeno samo ime narodne zaščite. Pod tem imenom pa so delovale takratne enote
                  teritorialne obrambe, ne pa klasična narodna zaščita v smislu prejšnjega zakona o
                  splošnem ljudskem odporu in družbeni samozaščiti.</p>
               <p>Narodna zaščita je bila v skladu z zakonom o SLO in DS opredeljena kot neka
                  dirigirana oblika samoorganiziranja državljanov v lokalni skupnosti na področju
                  varnosti in obrambe v vseh razmerah. S predlogom Ministrstva za obrambo pa, kljub
                  vezavi na organe lokalne skupnosti, postaja polvojaška organizacija pod
                  poveljstvom slovenske vojske.</p>
               <p>Ministrstvo za notranje zadeve ne nasprotuje ustanavljanju polvojaških enot kot
                  dopolnilne sile slovenske vojske. Vendar je potrebno v dogovoru med ministrstvi
                  opredeliti delitev nalog ter nato določiti vodje in usklajevalce dejavnosti teh
                  sil; organiziranje, usposabljanje in delovanje.</p>
               <p>Če obstajajo takšne polvojaške enote, predlagamo. da opustimo ime narodna zaščita,
                  ker je bila vsebina dela narodne zaščite v preteklosti drugačna, v vseh obdobjih
                  slovenske zgodovine pa je imela to funkcijo, pozitivno vlogo in jo je treba
                  zgodovinsko zaščititi.</p>
               <p>Takšno poveljniško organizacijo bi lahko koristno uporabili v vseh varnostnih
                  stanjih. Primer nacionalne garde v ZDA. Vendar je potrebno določiti, kdo bo vodil
                  njeno delovanje v miru in v izrednem stanju. Če bo narodna zaščita opredeljena kot
                  del obrambnih sil, teh nalog praviloma v skladu z ustavo in resolucijo ne sme
                  opravljati.</p>
               <p>Menimo, da smo dovolj natančno nakazali odprta vprašanja in strokovne dileme, ki
                  jih je potrebno razrešiti v konstruktivnem dialogu z Ministrstvom za obrambo, zato
                  smo tudi predlagali umik amandmaja in ponovno razpravo o tem vprašanju."</p>
               <p>Podpisan gospod Ivan Bizjak.</p>
               <p>Upam, da ne bo tolmačeno, da sem izkoristila to razpravo v zvezi z narodno
                  zaščito, sem prebrala ta tekst. Zdi se mi pa, da je dovolj strokovno in da dovolj
                  jasno poudarja nekatere dileme, ki so še v zvezi s tem nerazčiščene.</p>
               <p>Zato mi dovolite, da tudi predlagam naslednji sklep. Predlagam namreč, in sama bom
                  tudi tako glasovala, da tega amandmaja Vlade ne podpremo in predlagam naslednji
                  sklep: "Državni zbor nalaga Vladi Republike Slovenije, da celovito prouči
                  organiziranje in delovanje narodne zaščite in pripravi usklajen koncept delovanja
                  teh sil v miru, v izrednem in v vojnem stanju do druge obravnave zakona o
                  obrambi."</p>
               <p>Mislim, da si s tem dopuščamo in dajemo dovolj časa in tudi možnosti, da ne bo
                  občutka, ker tudi vam povem, v Odboru za obrambo nismo toliko govorili o
                  vsebinskih stvareh kolikor o proceduralni stvareh.</p>
               <p>V prvi obravnavi se nam je zgodilo to, da je prišlo drugačno mnenje Ministrstva za
                  notranje zadeve in smo poprosili Vlado, da te nerazčiščene stvari vseeno razjasni.
                  Sicer se je potem odbor sestal in obravnaval to še enkrat in Vlada je prišla z
                  usklajenim amandmajem, tako kot ga imate danes pred seboj. Vendar, zdi se mi, da
                  je tudi Vlada premalo storila za to, da bi se nekatera vsebinska in konceptualna
                  vprašanja v zvezi z razvojem narodne zaščite pri nas razčistila.</p>
               <p>Zato bi vas prosila, če v tej fazi tega amandmaja ne podpremo in da podprete
                  sklep, s katerim gre vprašanje - ta stvar bo tako ali tako aktualna ob sprejemanju
                  zakona o obrambi in zdi se mi, da Državni zbor ne stori ničesar drugega, kot da da
                  še nekaj možnosti za konstruktivne, kvalitetne in strokovne razprave v zvezi s
                  tako pomembnim vprašanjem, kot je definiranje in umeščanje narodne zaščite v
                  celoten obrambni kontekst. Hvala.</p>
            </sp>
            <sp xml:id="SDZ1-Redna-16-1993-12-20.sp113">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Kopše in potem gospod Bogataj.</p>
            </sp>
            <sp xml:id="SDZ1-Redna-16-1993-12-20.sp114">
               <speaker>JOŽEF KOPŠE:</speaker>
               <p>Najprej bi rekel, da je Slovenska nacionalna stranka podprla v imenu poslancev v
                  parlamentu tak koncept, kot je zdaj predložen. Sicer se lahko s tem strinjam, kar
                  je rekla gospa Potočnikova, še ni do konca dodelan in upam, da se bo še
                  dograjeval.</p>
               <p>Kar se tiče samega amandmaja, o tej dilemi je gospa Potočnikova dosti povedala.
                  Vendar, nekateri smo imeli možnost in smo to možnost tudi izkoristili in smo se o
                  temu amandmaju lahko tudi prepričali in smo ugotovili, da s tem amandmajem v tej
                  obliki kot zdaj, obrambne sile nastopajo vsekakor konsistentno in v redu.</p>
               <p>Predlog, ki ga je gospa Potočnikova prebrala - prav zaradi tega, kot je tudi sama
                  povedala, je odbor prekinil sejo in zahteval od Vlade novo mnenje ali pa usklajeno
                  mnenje. Med tem pa smo seveda poskušali posamezniki in pa - bili so vabljen
                  pravzaprav vsi poslanci, preveriti situacijo tega amandmaja. To poglavje o narodni
                  zaščiti je bilo resnično problematično, vendar so nam, vsaj meni in pa našim
                  poslancem dokazali, da je predlog Vlade umesten in ta amandma podpiramo.
                  Hvala.</p>
            </sp>
            <sp xml:id="SDZ1-Redna-16-1993-12-20.sp115">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Bogataju, dr. sekretarju v Ministrstvu za
                  obrambo. Potem pa gospa Kožuhova.</p>
            </sp>
            <sp xml:id="SDZ1-Redna-16-1993-12-20.sp116">
               <speaker>MIRAN BOGATAJ:</speaker>
               <p>Spoštovani zbor! Vlada je dvakrat obravnavala amandma, ki vam je bil posredovan.
                  Dvakrat je potrdila isto besedilo. Tekst, ki je bil prebran pred vami, je bil
                  umaknjen.</p>
               <p>Predlagamo, da predvsem iz dveh razlogov sprejmete predloženi amandma v besedilu,
                  kot vam je bil dano.</p>
               <p>Kot prvo, da je že v prvi obravnavi zakona o obrambi ta Državni zbor sprejel
                  oziroma potrdil načelno usmeritev glede  narodne zaščite.</p>
               <p>Kot drugo, da iz naše ustave izhaja povsem jasna ločitev obrambnega in varnostnega
                  sistema. Obnavljanje rešitev v katerih imamo neko rešitev tako za mir kot vojno,
                  ki meša obrambne varnostne in ostale naloge mislimo, da ni sprejemljivo.</p>
               <p>Tretje. V drugi obravnavi ste sprejeli amandma, po katerem je skladno z Ženevskimi
                  konvencijami, skladno z dopolnilnim protokolom možno organiziranje za samoobrambo.
                  To pomeni za opravljanje obrambnih in ne varnostnih nalog.</p>
               <p>Glede na to še enkrat predlagam, da podprete amandma, o katerem teče beseda.
                  Hvala.</p>
            </sp>
            <sp xml:id="SDZ1-Redna-16-1993-12-20.sp117">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Kožuh.</p>
            </sp>
            <sp xml:id="SDZ1-Redna-16-1993-12-20.sp118">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Sem trdno prepričana, da tako majhen narod mora
                  tako za obrambne kot druge samozaščitne ukrepe aktivirati kar se da veliko
                  telo.</p>
               <p>Ta amandma sem razumela kot možnost aktivacije rezervistov in aktivne vojske.
                  Zaradi tega bom glasovala proti amandmaju in podprla predlog sklepa gospe
                  poslanke, da se ponovno usedemo in dobro premislimo kaj bo narodna zaščita, kakšne
                  bodo njene funkcije in se ne odločamo prehitro.</p>
            </sp>
            <sp xml:id="SDZ1-Redna-16-1993-12-20.sp119">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman. Gospod Kopše ima repliko nad gospo Kožuh.</p>
            </sp>
            <sp xml:id="SDZ1-Redna-16-1993-12-20.sp120">
               <speaker>JOŽEF KOPŠE:</speaker>
               <p>Repliciral bi gospe Kožuhovi predvsem zato, ker je z dobro vero bila
                  organizatorica in podpisnica tribune, na kateri smo se lahko vsi, tudi gospa
                  prepričala o vrednosti amandmaja in dokazljivost tega kar je prej povedal
                  predstavnik Vlade iz same vsebine. Zelo sem začuden, da podpira nekaj drugega kot
                  to, kar se je na tribuni jasno in glasno dokazalo.</p>
            </sp>
            <sp xml:id="SDZ1-Redna-16-1993-12-20.sp121">
               <speaker>PODPREDSEDNIK VLADIMIR TOPLER:</speaker>
               <p>Replika, gospa Kožuh.</p>
            </sp>
            <sp xml:id="SDZ1-Redna-16-1993-12-20.sp122">
               <speaker>DR. MATEJA KOŽUH-NOVAK:</speaker>
               <p>Mogoče smo različno razumeli. Tako kot sem razumela jaz in še nekateri, ki sem jih
                  vprašala, sta bila dva od štirih strokovnjakov za tako rešitev.</p>
            </sp>
            <sp xml:id="SDZ1-Redna-16-1993-12-20.sp123">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman.</p>
            </sp>
            <sp xml:id="SDZ1-Redna-16-1993-12-20.sp124">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje, poslanke in poslanci! V tej
                  dvorani se, bolj ali manj, kadar pride na vrsto nekaj iz področja obrambe ali kaj
                  podobnega, prične polemika, kakršna koli že. Ne vem iz kakšnega razloga. Tudi s
                  strani tistih, ki govorijo o tem, da naj se za obrambo ljudje samoorganizirajo in
                  podobno.</p>
               <p>Jaz v samoorganiziranje, neko spontano samoorganiziranje na področju obrambe ne
                  verjamem. To je nesmisel. Če naj bodo neka obrambna prizadevanja smiselna in
                  učinkovita, mora biti stvar organizirana in vodena.</p>
               <p>Narodno zaščito, če je del obrambnih sil kot je predvidena, razumem kot neko
                  obliko teritorialne obrambe, ki po novem konceptu ni več taka kot je nekoč bila.
                  Tudi narodne zaščite ne moremo razumeti kot je nekoč bila, pomožna policija.
                  Policija je pač policija.</p>
               <p>Podpiram stališče, da je narodna zaščita del obrambnih sil, podpiram vladni
                  amandma.</p>
               <p>Kar se tiče dokumenta, ki naj bi prišel iz notranjega ministrstva, nekoliko
                  dvomim, če nosi podpis notranjega ministra.</p>
            </sp>
            <sp xml:id="SDZ1-Redna-16-1993-12-20.sp125">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Černetič.</p>
            </sp>
            <sp xml:id="SDZ1-Redna-16-1993-12-20.sp126">
               <speaker>MAG. DRAGAN ČERNETIČ:</speaker>
               <p>Spoštovani zbor! Ko govorimo o narodni zaščiti mislim, da ne govorimo o tisti
                  narodni zaščiti, ki smo jo imeli štirideset let. Mislim, da narodna zaščita ni
                  samo del obrambnih sil Republike Slovenije, ampak je v miru  to organizacija, ki
                  ima lokalni značaj in je vedno v vseh drugih državah, ne poznam nobene druge
                  države, kjer bi bila narodna zaščita pod komando obrambnih sil. Povsod je v sklopu
                  Ministrstva za notranje zadeve. V vojnega stanju, pa je koordinacija med tema
                  dvema možna, tako da lahko narodna zaščita preide pod poveljstvo vojske.</p>
               <p>Ne morem razumeti, zakaj formirati paramilitarno družbo v Republiki Sloveniji,
                  kjer imamo Ministrstvo za notranje zadeve ločeno od Ministrstva za obrambo.
                  Mislim, če imamo slučajno katastrofe, ki so naturalne, bomo poklicali ne samo
                  narodno zaščito v pomoč, ampak tudi obrambne sile Republike Slovenije pod
                  koordinacijo Ministrstva za notranje zadeve. Ne vidim, zakaj se moramo prepirati
                  kam naj prvo ali drugo sodi. Narodna zaščita,</p>
               <p>še enkrat svarim, ni "National Guard of United States".  Dopovejmo si to! Tam je
                  nacionala garda pod komando in poveljstvom guvernerja države <stage>(od
                     52-ih)</stage>, ni pa pod poveljstvom armade Združenih držav. Dobro premislite,
                  preden glasujete za ta amandma; osebno bom glasoval proti temu amandmaju in bom
                  podpiral to, da se o sklepu gospe Potočnikove še enkrat glasuje. Hvala lepa.</p>
            </sp>
            <sp xml:id="SDZ1-Redna-16-1993-12-20.sp127">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Še gospod Geržina.</p>
            </sp>
            <sp xml:id="SDZ1-Redna-16-1993-12-20.sp128">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Civilna zaščita je civilna zaščita,
                  narodna zaščita_ tu piše, Vlada nam je poslala, kaj je to, narodna zaščita. To ni
                  policija, kot je že gospod Oman omenil, ampak je, tako piše oblika organizirane
                  teritorialne obrambe v času vojne, ki varuje posamezne objekte, ki jih
                  teritorialna obramba - to je slovenska vojska. Mislim, da bi to morali že urediti,
                  da je slovenska vojska slovenska vojska in da je ta narodna zaščita kot neka
                  oblika teritorialne obramba. Mislim, da je to tako. Civilno zaščito pa imamo
                  organizirano. To je policija, civilna zaščita pa, ko pride do ujm in raznih drugih
                  nesreč, se uporabi civilna zaščita, lahko se pa tudi uporablja vojska, ne pa
                  narodne zaščita, v tem primeru, v mirnem času. Narodno zaščito razumem izključno v
                  času <stage>(Bog varuj, da se nam zgodi)</stage>, če bi slučajno prišlo do vojne.
                  Zato sem za amandma, da ta narodna zaščita ostane v pristojnosti obrambnega
                  ministrstva. Hvala lepa.</p>
            </sp>
            <sp xml:id="SDZ1-Redna-16-1993-12-20.sp129">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pukl.</p>
            </sp>
            <sp xml:id="SDZ1-Redna-16-1993-12-20.sp130">
               <speaker>VITODRAG PUKL:</speaker>
               <p>Spoštovani! Pred nekaj dnevi smo imeli posvetovanje, ki ga je organizirala dr.
                  Kožuhova, in sicer strokovnjak iz obrambnega področja. Tam sta bila dva generala,
                  Slapar in Svarun, in še drugi strokovnjaki. Glede same zasnove obrambe so vsi ti
                  strokovnjaki poudarili, da je sama vojska, kot rezervni sestav in kot aktivni
                  sestav, v današnjih pogojih, če bi prišlo do konfliktov, nekoliko - ne nekoliko,
                  ampak absolutno nezadostna. Prizadevati si je treba za splošni ljudski odpor, kot
                  se je včasih o tem govorilo, za teritorialno organiziranost obrambe. To omogoča
                  izključno organizacija, ki je v ta cilj usmerjena. Kot vidimo iz tega amandmaja,
                  gre za narodno zaščito, ki bi bila organizirana teritorialno in bi bila v primerih
                  konflikta bila nenadomestljiva. Jasno je, da je treba to upoštevati pri tem, ko
                  gradimo ta koncept. Menim, da so vsi razlogi, ki bi govorili proti, taki, da ne
                  dojamejo današnje obrambe, če bi prišlo do konfliktnih situacij. Hvala lepa.
                  Glasoval bom za amandma.</p>
            </sp>
            <sp xml:id="SDZ1-Redna-16-1993-12-20.sp131">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Bogataj.</p>
            </sp>
            <sp xml:id="SDZ1-Redna-16-1993-12-20.sp132">
               <speaker>MIRAN BOGATAJ:</speaker>
               <p>Hvala lepa. Spoštovani zbor, se opravičujem, vendar mislim, da je vendarle treba
                  dati nekaj pojasnil.</p>
               <p>Prvič, po mednarodnih konvencijah oziroma Ženevskih konvencijah in dopolnilnem
                  protokolu so potrebne tri značilnosti za priznavanje legalnega oboroženega odpora.
                  Prvo je enotno vodenje in poveljevanje; drugo enotne oznake in tretje odkrito
                  nošenje orožja. To ni mogoče kompenzirati z nekimi oblikami delovanja, pa tudi če
                  jih priznava zakon, v katerih se mešajo policijske naloge, vojaške naloge,
                  samozaščitne naloge in tako naprej.</p>
               <p>Drugič, tudi druge države poznajo podobne organizacije, vendar v pristojnosti
                  obrambnega resorja, konkretno karabinjerji. Taka oblika, kot je bila razvidna iz
                  besedila, ki ga je prebrala gospa poslanka Potočnikova, je bila poznana pri nas v
                  prejšnjem obdobju, če se spomnite v zakonu o ljudski obrambi in družbeni
                  samozaščiti. Takšna oblika s parlamentarno demokracijo ni združljiva in je ne
                  moremo ohranjati v celotnem obrambnem sistemu. Primerjava z ameriško nacionalno
                  gardo, mislim, da tudi ni ustrezna in neargumentirana. Hvala lepa.</p>
            </sp>
            <sp xml:id="SDZ1-Redna-16-1993-12-20.sp133">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje o amandmaju, ki ga predlaga Vlada. Besede
                  "slovensko vojsko, ki je namenjena" se nadomestijo z besedami, "ki jih sestavljata
                  slovenska vojska in narodna zaščita, kot posebej organiziran del obrambnih sil in
                  so namenjene". Ugotovimo sklepčnost! <stage>(76 prisotnih.)</stage></p>
               <p>Kdo je za amandma k 1. točki podpoglavje Obrambni sistemi, podtočka a) obrambne
                  sile, ki ga predlaga Vlada? <stage>(29 poslancev.)</stage> Je kdo proti?
                     <stage>(40 poslancev.)</stage></p>
               <p>Ugotavljam, da amandma ni sprejet.</p>
               <p>Imamo še dva sklepa, ki ju predlaga Odbor za obrambo. Zboru predlagam, da sprejme
                  sklep, da se besedilo, ki ga navaja odbor pod točko 2.3 v svojem poročilu upošteva
                  v končni redakciji besedila resolucije. Je potrebno, da to preberem? Točko 2.3.
                  imate vsi na klopi. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je sklep sprejet.</p>
               <p>Prehajamo na glasovanje o resoluciji v celoti. Ugotovimo sklepčnost! <stage>(75
                     prisotnih.)</stage></p>
               <p>Kdo je za sprejem resolucije o izhodiščih zasnove nacionalne varnosti Republike
                  Slovenije? <stage>(65 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je resolucija sprejeta.</p>
               <p>Imamo še sklep gospe Vike Potočnik. "Državni zbor nalaga Vladi Republike
                  Slovenije, da celovito prouči organiziranje in delovanje narodne zaščite in
                  pripravi usklajen koncept delovanja teh sil v miru, v izrednem in v vojnem stanju
                  do druge obravnave zakona o obrambi".</p>
               <p>Želi kdo o sklepu razpravljati? <stage>(Nihče.)</stage> Dajem takšen predlog
                  sklepa na glasovanje. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je sklep gospe Vike Potočnik sprejet.</p>
               <p>S tem zaključujem to točko dnevnega reda.</p>
               <p>Prehajamo na naslednjo točko dnevnega reda. Gospod Ribičič je dal listek, v
                  katerem piše da je v Madonni Di Campiglio Jure Košir zmagal v slalomu devet
                  stotink pred Albertom Tombo. <stage>(Velik aplavz.)</stage> Čestitamo tudi v imenu
                  Državnega zbora. Upam, da bomo tudi mi dobro vozili ta slalom.</p>
               <p>Prehajamo k <title>19. TOČKI DNEVNEGA REDA</title> - to je na tretjo obravnavo
                     <title>PREDLOGA ZAKONA O SPREMEMBAH IN DOPOLNITVAH ZAKONA O DELOVNIH
                     RAZMERJIH</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? <stage>(Ne želi.)</stage></p>
               <p>Na podlagi sklepa Državnega zbora in priporočila Poslovniške komisije sprašujem,
                  ali želi še kdo vložiti amandma? V kolikor ne, je rok za vlaganje amandmajev
                  potekel. Predstavnik Vlade ne želi besede. Predlog zakona je obravnaval Odbor za
                  zdravstvo, delo, družino in socialno politiko kot matično delovno telo.</p>
               <p>Prosim poročevalca, da poda mnenje. Prosim, gospod Kociper.</p>
            </sp>
            <sp xml:id="SDZ1-Redna-16-1993-12-20.sp134">
               <speaker>ŠTEFAN KOCIPER:</speaker>
               <p>Spoštovani! Odbor Državnega zbora Republike Slovenije za zdravstvo, delo, družino
                  in socialno politiko, je na svoji 23. seji dne 14.12.1993 obravnaval predlog
                  zakona o spremembah in dopolnitvah zakona o delovnih razmerjih. Odbor se je
                  seznanil z mnenjem Sekretariata za zakonodajo in pravne zadeve, ki ugotavlja, da
                  se amandmaji Vlade k 5., 8. in 14. členu predloga zakona nanašajo na člene, h
                  katerim v drugi obravnavi niso bili sprejeti amandmaji. Glede na to jih v tretji
                  obravnavi ni mogoče spreminjati oziroma dopolnjevati. Sekretariat pa se strinja z
                  mnenjem Vlade, da je bila s sprejemom amandmaja k 3. členu porušena medsebojna
                  skladnost določb zakona. Zato bo pred glasovanjem o zakonskem predlogu v celoti
                  potrebno uskladiti v skladu s 196. členom poslovnika sprejete spremembe, to je
                  črtanje 5. in 8. člena predloga zakona ter črtanje ali spremembo 14. člena. Nato
                  je odbor po krajši razpravi podprl amandmaje, ki jih je vložila Vlada Republike
                  Slovenije. To so amandmaji k 4., 10. in 14. členu. Podprl pa je tudi amandma
                  poslanske skupine Združene liste socialnih demokratov k 3. členu. Na koncu je
                  sprejel tudi sklep, da je zakon o delovnih razmerjih ustrezno pripravljen.
                  Vključuje vse odločitve Državnega zbora, ki so bile sprejete ob drugi obravnavi
                  predloga zakona in, da o predlogu navedenega zakona Državni zbor razpravlja,
                  sprejme amandmaje, ki jih je podprl odbor in nato sprejme tudi predlagani zakon
                  skupaj z amandmaji. Hvala lepa.</p>
            </sp>
            <sp xml:id="SDZ1-Redna-16-1993-12-20.sp135">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru. Želi besedo predstavnik sekretariata? <stage>(Ne
                     želi.)</stage> Besedo dajem predstavnikom poslanskih skupin. Ne želi nihče.
                  Odpiram razpravo. Besedo dajem poslankam in poslancem. Ne želi nihče. Razpravo
                  zaključujem in prehajamo na odločanje.</p>
               <p>Prosim, da si pripravite gradivo pregled amandmajev k predlogu zakona o spremembah
                  in dopolnitvah zakona o delovnih razmerjih, to je na treh straneh z dnem
                  20.12.1993.</p>
               <p>Imamo amandma k 3. členu. Bom malo počakal, da si boste lahko vsi gradiva
                  pripravili. Amandma k 3. členu; predlagatelj je poslanska skupina Združene liste
                  socialnih demokratov, matično delovno telo amandma podpira. Želi kdo razpravljati
                  o amandmaju? V kolikor ne, dajem amandma na odločanje. Ugotovimo sklepčnost! Zdaj
                  nas je res več kot 40 v dvorani. Ponovimo. Ugotovimo sklepčnost! <stage>(50
                     prisotnih.)</stage></p>
               <p>Kdo je za sprejem amandmaja k 3. členu, ki ga predlaga Združena lista? <stage>(40
                     poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma k 3. členu sprejet.</p>
               <p>Amandmaji k 4. členu. Pod točko a) je predlagatelj  Vlada Republike Slovenije.
                  Matično delovno telo amandma podpira. Na strani 2 imate pod točko b) amandma,
                  predlagatelj je skupina poslancev s prvo podpisano gospo Vido Čadonič-Špelič.
                  Matično delovno telo se ni opredelilo. Želi o teh dveh amandmajih kdo
                  razpravljati? <stage>(Ne.)</stage> Prehajamo na odločanje.</p>
               <p>Dajem na glasovanje amandma pod točko a), ki ga predlaga Vlada. Ugotovimo
                  sklepčnost! <stage>(50 prisotnih.)</stage></p>
               <p>Kdo je za sprejem amandmaja Vlade k 4. členu? <stage>(51 poslancev.)</stage> Je
                  kdo proti? <stage>(Nihče.)</stage></p>
               <p>Ugotavljam, da je amandma pod točko a) sprejet.</p>
               <p>Amandma pod točko b). Želi kdo obrazložiti svoj glas? <stage>(Ne.)</stage> dajem
                  amandma pod točo b), ki ga predlaga skupina poslancev s prvo podpisano gospo Vido
                  Čadonič-Špelič na glasovanje. Ugotovimo sklepčnost! <stage>(51
                  prisotnih.)</stage></p>
               <p>Kdo je za sprejem amandmaja? <stage>(44 poslancev.)</stage> Je kdo proti?
                     <stage>(3 poslanci.)</stage></p>
               <p>Ugotavljam, da je amandma pod točko b) sprejet.</p>
               <p>Amandma k 5. členu. 5. člen se črta. Predlagatelj je Vlada Republike Slovenije.
                  Matično delovno telo se ni opredelilo. V opombi Sekretariat za zakonodajo in
                  pravne zadeve v svojem mnenju opozarja, da 5. člena predloga zakona v tretji
                  obravnavi ni mogoče spreminjati oziroma dopolnjevati z amandmaji, saj v drugi
                  obravnavi ta člen ni bil amandmiran. Glede na 198. člen poslovnika je ta člen
                  potrebno uskladiti, zato moramo o tem glasovati. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Prehajamo k 8. členu: 8. člen se črta. Predlagatelj je Vlada Republike Slovenije.
                  Matično delovno telo se ni opredelilo, je pa ista opomba, ki sem jo prebral prej
                  in ista rešitev glede na 198. člen poslovnika, tako da bomo zakon lahko uskladili.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma k 8. členu sprejet.</p>
               <p>S tem amandmajem smo 8. člen črtali.</p>
               <p>Amandma k 9. členu. Predlagatelj je skupina poslancev, prvopodpisana je gospa
                  Metka Karner-Lukač. Matično delovno telo se ni opredelilo. Prosim gospo
                  Lukačevo.</p>
            </sp>
            <sp xml:id="SDZ1-Redna-16-1993-12-20.sp136">
               <speaker>METKA KARNER-LUKAČ:</speaker>
               <p>Spoštovani zbor! Glasovala bom za ta amandma. Oprostite, da sem vztrajna, sedaj
                  sem ga predložila že drugič, vendar zbor opozarjam na posledice, ki se bodo
                  zgodile, v kolikor ta amandma, ki smo ga vložili, ne bi bil sprejet. Predloženi
                  amandma, nekoliko omilja verzijo, ki smo jo predložili v drugi obravnavi. Prebrala
                  vam bom cel stavek, kako se bo potem glasil: "Ne glede na določbo prejšnjega
                  odstavka delavka lahko nadaljuje delovno razmerje, dokler ne dopolni 40 let
                  zavarovalne dobe", dodajamo "če s tem soglaša delodajalec". Mi imamo številne
                  primere, tisti, ki prihajamo iz podjetij to poznamo, da posebno delavke, ki so
                  razporejene na težja delovna mesta, na primer za trak, ki so izpostavljene hudim
                  klimatskim pogojem, v določenem starostnem obdobju niso več sposobne opravljati
                  oziroma delati na teh delovnih mestih in potem jih je potrebno razporediti na
                  druga ustrezna delovna mesta. Če bi ta člen ostal tak kot je, brez našega
                  amandmaja, potem bi lahko delavka, nemesto da gre v penzijo, od delodajalca
                  zahtevala, da še vztraja v delovnem razmerju nadaljnjih pet let, ne glede na to,
                  ali bo delodajalec za njo imel ustrezno delovno mesto ali ne. V kolikor tega
                  našega amandmaja ne bomo sprejeli, bodo podjetja prišla v veliko stisko, kam s
                  presežnimi delavci, ki so - delavke, ki so stare čez 50 let, 55 let. Na drugi
                  strani pa imamo kopico mladih ljudi, ki so brezposelni in čakajo delo. Strinjam
                  se, da bi bila takšna dikcija, kot jo predlaga Vlada smiselna takrat, ko ne bi
                  bilo presežne delovne sile in to predvsem mlade.</p>
            </sp>
            <sp xml:id="SDZ1-Redna-16-1993-12-20.sp137">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Lukačeva. S tem zaključujem razpravo.</p>
               <p>Prehajamo na odločanje amandmaja k 9. členu. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je amandma sprejet.</p>
               <p>Imamo amandma k 10. členu. Predlagatelj je Vlada Republike Slovenije. Matično
                  delovno telo podpira. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma k 10. členu sprejet.</p>
               <p>Imamo amandma k 14. členu. Predlagatelj je Vlada Republike Slovenije. Matično
                  delovno telo podpira. Je tudi pripomba sekretariata, ker ta člen ni bil amandmiran
                  v drugi obravnavi, zaradi uskladitve po 198. členu bomo o njem odločali.</p>
               <p>Želi kdo razpravljati? Ker ne želi nihče, dajem člen na glasovanje. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma k 14. členu sprejet.</p>
               <p>S tem smo končali glasovanje o amandmajih. Ostaja nam še glasovanje o zakonskem
                  predlogu v celoti. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zakon sprejet.</p>
               <p>S tem končujem to točko dnevnega reda.</p>
               <p>Prehajamo na naslednjo <title>20. TOČKO DNEVNEGA REDA, NA PREDLOG ZAKONA O
                     SPREMEMBAH IN DOPOLNITVAH ZAKONA O ZAPOSLOVANJU IN ZAVAROVANJU ZA PRIMER
                     BREZPOSELNOSTI</title>.</p>
               <p>Ponovno sprašujem, ali želi še kdo vložiti amandma pred obravnavo. Potem  bomo
                  zaključili rok za vlaganje amandmajev. <stage>(Ne.)</stage> Od sedaj dalje ni
                  možno več vlagati amandmajev.</p>
               <p>Predlog zakona je za tretjo obravnavo pripravljala Vlada Republike Slovenije.</p>
               <p>Želi besedo predstavnik Vlade? Ga ni v dvorani. Predlog zakona je obravnaval Odbor
                  za zdravstvo, delo, družino in socialno politiko kot matično delovno telo.</p>
               <p>Želi poročevalec odbora besedo? Prosim, gospod Kociper.</p>
            </sp>
            <sp xml:id="SDZ1-Redna-16-1993-12-20.sp138">
               <speaker>ŠTEFAN KOCIPER:</speaker>
               <p>Hvala lepa. Spoštovani! Zdi se mi potrebno opozoriti, da tudi pri tej točki nimamo
                  predstavnika Vlade, preden dam poročilo matičnega delovnega telesa. Pri prejšnji
                  točko smo sprejeli amandma, po moji oceni sicer ustrezno, vendar, ker ga odbor ni
                  mogel obravnavati, bi pričakovali upravičeno, da bo Vlada vsaj tukaj dala stališče
                  k takim amandmajem. K temu predlogu zakona o spremembah in dopolnitvah Zakona o
                  zaposlovanju in zavarovanju za primer brezposelnosti in vložen noben amandma,
                  takega problema pri tem ne bomo imeli.</p>
               <p>Odbor je tudi ta predlog zakona obravnaval na 23. seji 14.12. Sprejel je naslednje
                  mnenje.</p>
               <p>1.) Odbor ugotavlja, da predlog zakona vključuje vse odločitve Državnega zbora,
                  sprejete pri drugi obravnavi predloga zakona.</p>
               <p>2.) Odbor predlaga Državnemu zboru, da razpravlja o zakonu in ga sprejme v
                  predloženem besedilu. Hvala lepa.</p>
            </sp>
            <sp xml:id="SDZ1-Redna-16-1993-12-20.sp139">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru. Želi besedo predstavnik sekretariata? <stage>(Ne
                     želi.)</stage> Besedo dajem predstavnikom poslanskih skupin. Besedo dajem
                  poslankam in poslancem. Ne želi nihče, zato bomo prešli na glasovanje o zakonu v
                  celoti, ker nimamo vloženega nobenega amandmaja.</p>
               <p>Na glasovanje dajem predlog zakona v celoti. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA</title>, to je na <title>PREDLOG
                     ZAKONA O STRUKTURI NEKATERIH NALOŽB DOLOČENIH JAVNIH ZAVODOV, SKLADOV IN
                     ZAVAROVALNIH ORGANIZACIJ</title>.</p>
               <p>Sprašujem ali želi še kdo vložiti amandma? Ne vidim nikogar, zato je čas za
                  vložitev amandmajev potekel.</p>
               <p>Predlog zakona je za tretjo obravnavo pripravila Vlada Republike Slovenije. Vlade
                  ni v dvorani. Predlog zakona je obravnaval Odbor za finance in kreditno-monetarno
                  politiko, kot matično delovno telo. Prosim poročevalca - ne želi. Želi besedo
                  predstavnik sekretariata? <stage>(Ne želi.)</stage> Besedo dajem predstavnikom
                  poslanskih skupin. Ne želi nihče. Besedo dajem poslankam in poslancem. Tudi ne
                  želi nihče.</p>
               <p>Prehajamo na glasovanje. Vidim, da tudi mi zelo hitro vozimo tale naš slalom.</p>
               <p>Amandma k 9. členu. Predlagatelj je odbor: drugi odstavek se spremeni in dopolni
                  tako, da se v celoti glasi: "Ministrstvo, pristojno za finance, lahko zaradi
                  preprečitve večjih motenj na trgu vrednostnih papirjev  rok, določen v prvem
                  odstavku tega člena, posameznim institucionalnim investitorjem podaljša za največ
                  tri mesece. Predpiše, preko katere borzno-posredniške družbe institucionalni
                  investitorji kupujejo in prodajajo državne vrednostne papirje".</p>
               <p>Želi kdo razpravljati? <stage>(Ne.)</stage> Prehajamo na odločanje. Odločali bomo
                  o amandmaju k 9. členu, ki sem ga pravkar prebral, ki ga predlaga Odbor za finance
                  in kreditno-monetarno politiko. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o predlogu zakona v celoti. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zakon sprejet. S tem zaključujem tudi to točko dnevnega
                  reda.</p>
               <p>Prehajamo na <title>22. TOČKO DNEVNEGA REDA</title>, sprašujem, preden pričnemo to
                  točko, ali želi še kdo vložiti amandma? <stage>(Ne.)</stage> V kolikor ne,
                  ugotavljam, da je rok za vložitev amandmajev potekel.</p>
               <p>
                  <title>22. TOČKA DNEVNEGA REDA</title>, to je <title>PREDLOG ZAKONA O
                     PORAČUNAVANJU OBVEZNOSTI REPUBLIKE SLOVENIJE DO ZAVODA ZA POKOJNINSKO IN
                     INVALIDSKO ZAVAROVANJE</title> sta nam v tretjo obravnavo predložila poslanka
                  Danica Simšič in poslanec Tone Peršak.</p>
               <p>Želi kdo od predlagateljev besedo? Prosim, gospa Simšičeva.</p>
            </sp>
            <sp xml:id="SDZ1-Redna-16-1993-12-20.sp140">
               <speaker>DANICA SIMŠIČ:</speaker>
               <p>Hvala lepa za besedo. Gospod predsedujoči, spoštovane poslanke, spoštovani
                  poslanci! V Poročevalcu št. 40 je na drugi strani pripravljen zakon za tretjo
                  obravnavo. Gre za zakon, ki ureja dolžniškoupniški odnos med državo in Zavodom za
                  pokojninsko in invalidsko zavarovanje in za zakon, ki je dodobra razgibal razpravo
                  v tem Parlamentu.</p>
               <p>S posebnimi številkami imate v predloženem zakonu za tretjo obravnavo označene
                  člene, ki so bili v drugi obravnavi amandmirani in ki jih lahko tudi v tretji
                  obravnavi spreminjamo. Glede na to, da sta bila k dvema členoma predložena
                  amandmaja in sicer k 6. členu dva, podobno tudi k 10. členu, želim  povedati, da
                  predlagatelja nasprotujeva predlogu amandmaja, ki ga je 6.členu predlagala skupina
                  poslancev s prvo podpisano gospo Metko Karner-Lukač in, ki se glasi: "Obveznosti
                  zavoda do izplačila teh dajatev prenehajo v primeru, če republiški proračun svojih
                  obveznosti ne poravnava v roku 30 dni po preteku rokov iz 4. in 5. člena."
                  Nasprotujeva preprosto zato, ker, če bi bilo to dopolnilo sprejeto, pomeni, da
                  zakon, ki ureja dolžniškoupniški odnos, ureja popolnoma druge stvari, ki se v tem
                  zakonu sploh ne obravnavajo. To pomeni nespoštovanje kar nekaj zakonov, odlokov in
                  podzakonskih aktov. Skupaj jih je okoli 74. S takim dopolnilom Državni zbor ne
                  more narediti takega presedana, da bi se tega lotil. Hkrati gre za omejevanje
                  oziroma krčenje tistih pravic, ki izhajajo iz zakonsko določenih pravic.</p>
               <p>Sama predlagatelja dodajava k 6. členu drugi odstavek, ki je bil v drugi obravnavi
                  črtan. Tukaj gre za zamudne obresti. Ta odstavek je bil črtan na predlog gospoda
                  Kopača, češ, da si dve instituciji, ki delujeta na ravni države med seboj, ne
                  moreta zaračunavati zamudnih obresti. To načelno drži. Res pa je, ker gre za
                  zakon, ki po dolgih letih končno ureja odnos med državo in Zavodom za pokojninsko
                  in invalidsko zavarovanje, je po mnenju predlagateljev  drugi odstavek potreben v
                  zakonu kot varovalka. Res je, kar je bilo v prejšnji obravnavi rečeno, da se lahko
                  tudi po oblagacijskem pravu sproži sodni postopek. To je druga stvar.</p>
               <p>Menimo, da bi bilo prav, da drugi odstavek v 6. členu ostane. Glede 10. člena pa
                  je po mnenju predlagateljev sprejemljiv amandma Vlade, da bi ta posebna komisija
                  štela štiri člane in, da se za predsednika izvoli priznan strokovnjak za področje
                  pokojninskega in invalidskega zavarovanja. Ta predlog Vlade, ki ga je podprlo tudi
                  delovno telo, predlagatelja tudi podpirava.</p>
               <p>Predlagam, da sprejmete zakon v tretji obravnavi, tako da zavrnemo amandma pod
                  točko a) k 6. členu. Sprejmemo točko b) in k 10. členu podpremo amandma pod točko
                  b). Hvala lepa.</p>
            </sp>
            <sp xml:id="SDZ1-Redna-16-1993-12-20.sp141">
               <speaker>PODPREDSEDNIK VLADIMIR TOPLER:</speaker>
               <p>Hvala lepa predlagatelju zakona. Predlog zakona je obravnaval Odbor za zdravstvo,
                  delo, družino in socialno politiko kot matično delovno telo. Prosim gospoda
                  Kocipra, kot poročevalca, da predstavi mnenje odbora.</p>
            </sp>
            <sp xml:id="SDZ1-Redna-16-1993-12-20.sp142">
               <speaker>ŠTEFAN KOCIPER:</speaker>
               <p>Hvala lepa. Odbor je predloženi zakon obravnaval prav tako na 23. seji, 14.12.93.
                  Ocenil je, da je predlog zakona pripravljen v skladu s sprejetimi amandmaji v
                  drugi obravnavi. Predlaga Državnemu zboru, da razpravlja o predlogu zakona,
                  sprejme amandma Vlade, ki ga je odbor tudi podprl k prvemu odstavku 10. člena. Za
                  tem sprejme zakon skupaj s predlaganim amandmajem.</p>
               <p>Odbor je imel vložen še en amandma k 10. členu, do katerega se ni opredelil, ker
                  se je opredelil do amandmajev Vlade. Gre smiselno za isto zadevo. Do drugih
                  amandmajev se odbor ni mogel opredeliti, ker niso bili predloženi. Hvala lepa.</p>
            </sp>
            <sp xml:id="SDZ1-Redna-16-1993-12-20.sp143">
               <speaker>PODPREDSEDNIK VLADIMIR TOPLER:</speaker>
               <p>Želi besedo predstavnik Vlade? <stage>(Ne.)</stage> Želijo besedo predstavniki
                  poslanskih skupin? Želijo besedo poslanke in poslanci? Prosim, gospa Lukačeva.</p>
            </sp>
            <sp xml:id="SDZ1-Redna-16-1993-12-20.sp144">
               <speaker>METKA KARNER-LUKAČ:</speaker>
               <p>Spoštovani zbor! Predložila sam samo en amandma k temu zakonu. Res je, da sem  ga
                  že drugič predložila, ponovno bi želela poudariti, da tisti, ki se tako zavzemate
                  za interese upokojencev, če se res zavzemate in če res hočete, da jih bodo lahko
                  tudi v naprej uveljavljali, se je istočasno potrebno zavarovati tudi pred finačno
                  nedisciplino Vlade. Lahko verjamem, da bo proračun svoje obveznosti v prihodnjem
                  letu do ZPIZ-a poravnaval, lahko pa se bo zgodilo popolnoma enako, kot se je
                  dogajalo od leta 1989 naprej. Gre za zelo visoka sredstva v višini 15 milijard, ki
                  jih bo proračun moral drugo leto - v letu 1994 - nakazati za poravnavanje teh
                  obveznosti. Kaj se bo zgodilo, če jih ne bo poravnal? Ali bomo zopet tisti, ki smo
                  zaposleni, iz tekočih prispevkov in zavod iz tekočih prihodkov poravnaval te
                  obveznosti do tistih, iz katerih se pokrivajo dajatve upravičencev iz ugodnejših
                  pogojev. Menim, da v kolikor se bo Vlada držala finančne discipline, ta amandma v
                  praksi sploh ne more zaživeti. V kolikor se pa ne bo, bi obveznosti ZPIZ-a do
                  izplačila teh dajatev prenehale. Bi pa ti upravičenci še vedno prejemali dajatve,
                  ki jih uživajo iz splošnih pogojev. Ko bi proračun sredstva nakazal, bi še prejeli
                  razliko.</p>
               <p>Glasovala bom za ta amandma. Menim, da je to v interesu zavarovanja upokojencev,
                  ki prejemajo pokojnine pod splošnimi pogoji in tudi našemu, ki še vedno plačujemo
                  zelo visoko prispevno stopnjo.</p>
            </sp>
            <sp xml:id="SDZ1-Redna-16-1993-12-20.sp145">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Lukačevi. Gospa Danica Simšič.</p>
            </sp>
            <sp xml:id="SDZ1-Redna-16-1993-12-20.sp146">
               <speaker>DANICA SIMŠIČ:</speaker>
               <p>Hvala lepa za besedo. Rada bi dopolnila to, kar je povedala gospa Lukačeva.
                  Dejansko gre za velike številke. Gre za 15 milijard za prihodnje leto. To drži.
                  Toda, teh 15 milijard je namenjenih za vse obveznosti, ki jih izplačuje Zavod za
                  pokojninsko in invalidsko zavarovanje in ne samo to, o katerih ona govori. Tem je
                  namenjen zelo majhen odstotek od teh 15-ih milijard.</p>
               <p>Druga stvar, kjer v svojem utemeljevanju predloga ni bila natančna, ne vem zakaj
                  ne, tako kot pri prejšnji točki ne. Gre za to, da v prihodnjem letu te stvari te
                  stvari ne zavezujejo, kajti obveznosti po tem zakonu začne država Zavodu za
                  pokojninsko in invalidsko zavarovanje odplačevati šele 1.1.1995, kot je natančno
                  zapisano v 8. členu, in sicer v prvem odstavku 8. člena.</p>
               <p>Zato njena razlaga ne vzdrži, hkrati vas prosim, da se spomnite še tega, kar sem
                  rekla, ko sem se prvič oglasila, da gre s tem za urejanje stvari, ki jih urejajo
                  drugi zakoni in ne ta zakon. Hvala lepa.</p>
            </sp>
            <sp xml:id="SDZ1-Redna-16-1993-12-20.sp147">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Je replika. Izvolite, gospa Lukačeva.</p>
            </sp>
            <sp xml:id="SDZ1-Redna-16-1993-12-20.sp148">
               <speaker>METKA KARNER-LUKAČ:</speaker>
               <p>Tudi razlage gospe poslanke Simšičeve v celoti ne drži. Ta zakon določa tudi
                  pokrivanje preteklih obveznosti, pa tudi tekočih obveznosti, ki bodo nastale, tako
                  da je ta amandma še kako smiseln.</p>
            </sp>
            <sp xml:id="SDZ1-Redna-16-1993-12-20.sp149">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger ima besedo. Prosim za malo miru, da tisti, ki
                  poslušajo lahko poslušajo.</p>
            </sp>
            <sp xml:id="SDZ1-Redna-16-1993-12-20.sp150">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Mislim, da smo resnično prišli do
                  tega trenutka, da bomo končno sprejeli ta zakon. Prepričan sem, da boste vsi
                  glasovali, kot je predlog poročila podal naš predsednik, gospod Kociper. Mislim,
                  da smo tudi na odboru o teh stvareh temeljito razpravljati. Podpiram
                  predlagatelje, kot sem to že delal v drugi obravnavi. Predlagatelja sta upoštevala
                  moji pripombi, ki sem ju imel na 8. in 10. člen. Mislim, da zdaj ni več odprtih
                  zadev, da ne bi tega zakona sprejeli, kot ga predlagatelja predlagata s tema
                  predlogoma amandmajev, ki ju imamo pred seboj in ki ju je gospa Simšičeva že
                  obrazložila.</p>
               <p>Zato pričakujem sprejem tega zakona, da odložimo  veliko breme, ki ga imamo pred
                  seboj, da se vendarle te obveznosti začnejo, kot imamo v memorandumu in tudi v tem
                  zakonu predvideno, poravnavati. Hvala.</p>
            </sp>
            <sp xml:id="SDZ1-Redna-16-1993-12-20.sp151">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Simšičeva, prosim.</p>
            </sp>
            <sp xml:id="SDZ1-Redna-16-1993-12-20.sp152">
               <speaker>DANICA SIMŠIČ:</speaker>
               <p>Hvala lepa. Gospod predsedujoči, rada bi izrazila svoj protest, da je to že četrti
                  ali peti zakonski dokument, pa v tej dvorani ni predstavnika Vlade. To me zelo
                  moti, pa ne zavoljo zakona, ki ga predlagamo mi, poslanci. Tukaj mnenje Vlade o
                  samem zakonu niti ni toliko pomembno, kot je bilo pri prejšnjih. Druga stvar,
                  spoštovane kolegice in kolegi! Rada bi vas opozorila na mnenje sekretariata s tem
                  amandmajev, ki ga je gospa Lukačeva ponovno vložila. Sekretariat meni to, kar sem
                  že dvakrat ponovila: če sprejmemo to dopolnilo, bo ta zakon urejal obveznosti, ki
                  v zakon sploh ne sodijo in jih urejajo drugi zakoni. Prosim, da tega dopolnila ne
                  podprete. Hkrati predlagam, da predstavnik Sekretariata za zakonodajo še enkrat
                  pove strokovno mnenje sekretariata. Hvala lepa.</p>
            </sp>
            <sp xml:id="SDZ1-Redna-16-1993-12-20.sp153">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospa Simšičeva. Predstavnika sekretariata sem prej pozval pa ni
                  povedal, mnenje smo dobili pisno. Zaključujemo razpravo.</p>
               <p>Prehajamo na obravnavo amandmajev. Imamo amandma k 6. členu, ki ga predlaga
                  skupina poslancev s prvo podpisano gospo Metko Karner-Lukač. Matično delovno telo
                  se ni opredelilo, predlagatelja nasprotujeta kot smo slišali. Ugotovimo
                  sklepčnost!  Še enkrat bom ponovil, glasujemo o amandmaju k 6. členu, ki ga
                  predlaga skupina poslancev s prvo podpisano Metko Karner-Lukač. Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(46
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod točko b, prav tako k 6. členu, ki ga predlagata gospa Danica
                  Simšič in Tone Peršak. Matično delavno telo se ni oprdelilo in dajem ta amandma na
                  glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma k 6. členu ni sprejet, tudi pod točko b ne.</p>
               <p>Imamo dva amandmaja k 10. členu. Prvega predlaga samostojna poslanska skupina,
                  matično delovno telo se ni opredelilo, ker je podprlo amandma Vlade Republike
                  Slovenije pod točko b) in pod točko b) predlagatelj Vlade Republike Slovenije,
                  matično delavno telo podpira in predlagatelja prav tako podpirata. Na glasovanje
                  dajem amandma k 10. členu samostojne poslanske skupine. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(47
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma vlade pod točko b k 10. členu. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(
                  Nihče.)</stage></p>
               <p>Ugotavljam, da je amandma pod točko b) k 10. členu sprejet.</p>
               <p>Dajem na glasovanja zakonski predlog v celoti. Ugotovimo sklepčnost! <stage>(60
                     prisotnih.)</stage>  Kdo je za sprejem zakona o poračunavanju obveznosti
                  Republike Slovenije do Zavoda za pokojninsko in invalidsko zavarovanje.</p>
               <p>Kdo je za? <stage>(57 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in želim vsem dober tek pri kosilu.
                  Tistim, ki ste člani Odbora za notranjo politiko sporočam, da seje danes ne bo in,
                  da bo seja jutri ob 8.30. Vabilo prejmete kasneje.</p>
            </sp>
            <stage type="time">(Seja je bila prekinjena ob 14.00 uri in se je nadaljevala ob 16.13
               uri)</stage>
            <sp xml:id="SDZ1-Redna-16-1993-12-20.sp154">
               <speaker>PODPREDSEDNIK VLADIMIR TOPLER:</speaker>
               <p>Poslanke, spoštovani kolegi poslanci! Nadaljujemo popoldanski del seje. Za
                  popoldanski del seje se je opravičil gospod Jurij Malovrh.</p>
               <p>Prosim, da najprej v dvorani ugotovimo prisotnost. Ugotavljamo prisotnost v
                  dvorani. <stage>(66 poslank in poslancev.)</stage> Tako je zbor sklepčen in
                  nadaljujemo delo.</p>
               <p>Kot sem že prej napovedal, prehajamo na <title>11. TOČKO DNEVNEGA REDA:
                     NADALJEVANJE ZAKONA O LOKALNI SAMOUPRAVI</title>.</p>
               <p>Mnenje Sekretariata za zakonodajo in pravne zadeve ste prejele, razpravo pa smo
                  prej zaključili.</p>
               <p>Smo pri amandmaju k 96. členu pod točko 2. Amandma predlaga poslanska skupina
                  Slovenskih krščanskih demokratov: 96. člen se spremni, tako da se glasi: "Zbori
                  občanov in referendumi se izvedejo v vseh občinah v skladu z zakonom o
                  referendumih za ustanovitev občin najkasneje do 30.4.1994. Volitve občinskih
                  svetov in županov pa do 30.6.1994." Matično delovno telo amandmaja ne podpira,
                  predlagatelji zakona amandmaja ne podpirajo, Vlada pa se ni opredelila. Prosim,
                  gospod Bučar.</p>
            </sp>
            <sp xml:id="SDZ1-Redna-16-1993-12-20.sp155">
               <speaker>DR. FRANCE BUČAR:</speaker>
               <p>Gospod predsedujoči, imam v bistvu proceduralno vprašanje. V tej ekspertizi, ki
                  smo jo dobili od Sekretariata za zakonodajo, je na 2. strani, v tretjem odstavku
                  izpuščeno, glede na to, da je čista ustavna rešitev, po kateri gre graditev nove
                  občine po zaporedju 129. člena ustave, najprej referendum prebivalcev, za tem
                  ustanovitev občin itd.. In končno  ugotavljam, da podaljšanje mandata z navadnim
                  zakonom ni možno in da so vsi predlagani amandmaji v bistvu z vidika 129. člena
                  ustave ustavno sporni. Mislim, da o teh amandmajih ta zbor ne more glasovati, ker
                  bi pomenilo, da glasuje o tem, ali smo pripravljeni ustavo spoštovati ali ne.
                  Mislim, da je to proceduralno popolnoma nemogoče in mislim, da bi morali najprej,
                  kot sem predlagal že dopoldan in kar potrjuje tudi stališče sekretariata najprej
                  doseči politično soglasje o tem, kako bi prešli na novo ureditev lokalne
                  samouprave in to vnesti potem v spremembo ustavnega zakona, potem pa lahko o
                  stvari razpravljamo. V tej fazi, in tako kot je sedaj, o tej stvari ne moremo
                  razpravljati in se jaz ne mislim udeleževati tega glasovanja niti ničesar. Hvala
                  lepa.</p>
            </sp>
            <sp xml:id="SDZ1-Redna-16-1993-12-20.sp156">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Bučarju. Želi predstavnik Sekretariata besedo? <stage>(Ne
                     želi.)</stage> Želi kdo drug besedo? Prosim, gospod Oman in za njim gospod
                  Zagožen.</p>
            </sp>
            <sp xml:id="SDZ1-Redna-16-1993-12-20.sp157">
               <speaker>IVAN OMAN:</speaker>
               <p>Gospod podpredsednik, gospe in gospodje! Glede na pojasnilo, ga je dal od
                  sekretariata, ne samo da ne moremo glasovati o amandmajih, tudi o osnovni dikciji
                  96. člena ne, ker je prav tako enako sporen kot so amandmaji.</p>
            </sp>
            <sp xml:id="SDZ1-Redna-16-1993-12-20.sp158">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Redna-16-1993-12-20.sp159">
               <speaker>DR. FRANC ZAGOŽEN:</speaker>
               <p>Spoštovani zbor! Mislim, da je bil tekst prehodnih določb, ki smo ga dobili za
                  drugo obravnavo, usklajen z ustavo s pomanjkljivostjo, da ni reševal tega prehoda.
                  Naša skupina je z amandmajem k 96. členu v bistvu hotela vzpostaviti prvotno
                  stanje, ampak je bil, žal, v soboto zavrnjen. Ne, vem kaj je možno sedaj storiti,
                  ampak mislim, da je v vsakem primeru treba najti rešitev, ki je v skladu z ustavo,
                  seveda na način, ki ga poslovnik omogoča. Še vedno je bilo najbrž po poslovniku
                  mogoče ponovno sklepati o našem amandmaju in s tem vzpostaviti prvotni tekst 96.
                  člena vsaj smiselno vsebinsko. Potem iskati rešitev, ki je lahko tudi v okviru
                  dopolnil k 96. členu za prehodno obdobje, od poteka mandata sedanjih skupščin do
                  izvolitve novih občinskih svetov. Amandma je predložen, če kdo meni, da ne rešuje
                  v zadostni meri, potem je o tem seveda mogoče sporazumevanje naprej med strankami.
                  Hvala.</p>
            </sp>
            <sp xml:id="SDZ1-Redna-16-1993-12-20.sp160">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Gospod Pukl, prosim, in potem gospod Ribičič.</p>
            </sp>
            <sp xml:id="SDZ1-Redna-16-1993-12-20.sp161">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Menim, da bi bilo treba sprejeti ta
                  zakon. Sam bom glasoval za amandmaje, kot so predloženi po vrsti, kot bodo
                  sprejeti. Soglašam s tistimi, ki so menili, da gre za dvoje različnih stvari. Da
                  prilagodimo zakon o lokalni samoupravi ustavi in da potem govorimo o tem, morda z
                  možnostjo podaljšanja ustavnega zakona, na kak način se bo potem ta naša misel v
                  sami praksi realizirala. Menim, da ne bi smeli prezreti. Če bi mi odklonili
                  sprejem tega zakona oziroma, če bi odložili ta sprejem na nova mnenja, strokovna
                  mnenja, so ta strokovna mnenja taka. Nekateri bodo govorili vse je protiustavno,
                  seveda, večina bo verjetno v istem kontekstu, kot je naš sekretariat povedal. Vse
                  rešitve niso povsem v skladu z ustavo. Samo gospe in gospodje poslanci, dejansko
                  druge izbire nimamo. Ta zakon moramo sprejeti, da ga prilagodimo ustavi, kakršna
                  koli bo s kakršnimikoli napakami, ga bomo potem spreminjali. Samoizvedbo pa lahko
                  rešujemo, če bomo spoštovali ustavo, kot to zahteva gospod dr. Bučar in z njim
                  tudi soglašam, bomo reševali z zakonom o spremembi ustavnega zakona za izvedbo
                  ustave. Zato predlagam, da seveda vsak poslanec po svoji vesti glasuje o teh
                  amandmajih. Sam bom glasoval za te amandmaje in za celotni zakon, tako, da bi se
                  rešili te zanke, ki nas lahko vodi res v brezpravje. Hvala lepa.</p>
            </sp>
            <sp xml:id="SDZ1-Redna-16-1993-12-20.sp162">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič, prosim.</p>
            </sp>
            <sp xml:id="SDZ1-Redna-16-1993-12-20.sp163">
               <speaker>DR. CIRIL RIBIČIČ:</speaker>
               <p>Spoštovani! Podpiram to, kar je kolega Pukl kot predsednik komisije, ki se tudi
                  ukvarja s takšnimi in podobnimi vprašanji, sedaj rekel. Zelo podobno gledam na ta
                  vprašanja. Jaz sem celo izdelal ustavni zakon, kakšen bi bil o podaljšanju
                  mandata. Izdelan je v formulacijah. Vsakdo ga lahko dobi, ki ga to zanima, bi
                  rekel, iz kakšnih drugih razlogov. Vendar ni pa nobene politične volje, da se ta
                  ustavni zakon sprejme. O tem ni bilo možno nikakor doseči političnega soglasja.
                  Opozoril bi, če bi mi postavili Sekretariatu za zakonodajo še eno vprašanje, in
                  sicer vprašanje, ali je v skladu z ustavo stanje, ko poteče mandat sedanjim
                  občinskim skupščinam pa te občinske skupščine delajo naprej, brez volitev, da bi
                  seveda dobili odgovor, da je to v nasprotju z ustavo. In to v zelo hudem nasprotju
                  z ustavo, ker nekdo dela, ko nima več mandata ljudi, ki ga je dobil na
                  volitvah.</p>
               <p>Opozarjam na to, če ta zakon ne bo sprejet, če bomo odlagali sprejem tega zakona,
                  da bomo prišli točno v to situacijo, da to področje ne bo urejeno, in da ne bomo
                  mogli storiti drugega, kakor izvoliti nove občinske skupščine, vendar ne po tem
                  zakonu, ampak pač trodomne občinske skupščine. Mi ne moremo ravnati drugače.</p>
               <p>Opozarjam pa na to in se strinjam, če bi sedaj kar nenadoma nastalo politično
                  razpoloženje, da se ustavni zakon sprejme - mi do sedaj nismo mogli doseči
                  soglasja o zelo preprosten vprašanju, da se za eno leto podaljša čas za
                  usklajevanje zakona z ustavo. Jaz sem zelo vesel, če bi se sedaj nenadoma
                  pokazalo, da je pa zelo lahko doseči soglasje o bolj zapletenem vprašanju, ker so
                  interesi strank bistveno bolj prizadeti, ker gre za čas lokalnih volitev in druge
                  stvari. To sprejemam in sem pripravljen pri tem se tudi angažirati. Se pravi, da
                  bi sprejeli ta zakon, pa hkrati z ustavnim zakonom stvari sanirali, tako da bodo
                  popolnoma čiste in jasne.</p>
               <p>Z vidika poslovnika bi pač opozoril, da je 96. člen seveda možno spreminjati na
                  podlagi vloženih amandmajev. Glede tega vprašanja imamo dva amandmaja, ki to
                  urejata, neke tretje rešitve pač poslovniško ta trenutek ni možno storiti, je pa
                  možno s poznejšo spremembo ustavnega zakona te stvari zapisati. Menim, da bi bi to
                  relativno kratko podaljšanje mandata v bistvu od maja na junij, se pravi za kakšen
                  mesec ali dva, smiselno sanirati oziroma zelo jasno zapisati tudi z ustavnim
                  zakonom, da tukaj ne bi bilo nobenega dvoma. Mislim pa, da tisti del, da je treba
                  ponovno voliti v dosedanjih občinah vodstva, če jim poteče mandat, da ta nikakor
                  ne more biti sporen in če ni pogojev za volitve v novo oblikovanih občinah, je pač
                  to treba narediti v tistih občinah, ki so bila oblikovane doslej in s tem
                  uveljaviti pač tisti del zakona, ki se nanaša na organizacijo občin in pozneje na
                  prenos pristojnosti. Zaradi tega bi podprl to, kar je predlagal gospod Pukl. Se
                  pravi, da sedaj odločamo o teh amandmajih in da hkrati ponovno sprožimo idejo, da
                  se z ustavnim zakonom poskuša stvari postaviti s pravnega, enostavnega vidika še
                  bolj čisto, z vsemi garancijami in proti vsem možnim ugovorom.</p>
               <p>Čeprav vam že v naprej rečem, da dvomim, da bo v četrto ali v peto ta poskus
                  uspešnejši, kot je bil do sedaj, ker so doslej te stvari pač kazale na velike
                  razlike v pristopu političnih strank. Hvala lepa.</p>
            </sp>
            <sp xml:id="SDZ1-Redna-16-1993-12-20.sp164">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Bučar.</p>
            </sp>
            <sp xml:id="SDZ1-Redna-16-1993-12-20.sp165">
               <speaker>DR. FRANCE BUČAR:</speaker>
               <p>Samo kratko repliko. Ne bi želel biti žaljiv in nevljuden. Moram pa vendar reči,
                  da je tega sprenavedanja, mislim, že dosti. Poglejte. Gospod Ribičič je danes
                  dopoldan tukaj, na tem mestu ugotovil, da je dejansko potrebno spremeniti ustavni
                  zakon. In da ga je on tudi nameraval. Sedaj pa, ker za koncepte, ki jih je on
                  zastopal, ni dobil potrebnega soglasja, enostavno te stvari takole za hrbtom skozi
                  zakon spraviti, ki ne potrebuje potrebne kvalificirane večine. Edina pot, ki nam
                  preostane je to, da stvari z ustavo uredimo na način, kot se bomo lahko
                  sporazumeli, seveda zopet vse v skladu z intencijami ustave. Vsaka druga možnost
                  je popolnoma izključena. Lahko se sporazumemo eventualno, da glasujemo o zakonu
                  danes, recimo, do prehodnih določb. Da odločanje o prehodnih določbah odložimo,
                  vendarle o zakonu takem, kot je sedaj predložen, s temi amandmaji, je popolnoma
                  nemogoče glasovati, če hočemo ostati v okviru ustave. Hvala lepa.</p>
            </sp>
            <sp xml:id="SDZ1-Redna-16-1993-12-20.sp166">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Školč.</p>
            </sp>
            <sp xml:id="SDZ1-Redna-16-1993-12-20.sp167">
               <speaker>JOŽEF ŠKOLČ:</speaker>
               <p>Hvala lepa. Pri svojem predlogu bi se oprl na to, kar je govoril prej gospod
                  Bučar, gospod Pukl in kar je bil tudi predlog Slovenskih krščanskih demokratov. Če
                  se stvar sintetizira, se seveda sintetizira spet tako, da marsikdo ne bo
                  zadovoljen, ampak le na ta način je seveda mogoče priti iz tega. Že prej, ko je v
                  dopoldanskem dnevu gospod Bučar govoril, da bo potrebno ustavni zakon morebiti
                  napisati, sem drugače rekel, da se seveda s tem strinjam, ampak, da ne bo tega
                  mogoče narediti, ne da bi sprejeli zakon o lokalni samoupravi. To je bilo tudi ves
                  čas stališče v bistvu Slovenske ljudske stranke in Slovenskih krščanskih
                  demokratov, da nočejo sodelovati pri tekstu ustavnega zakona za podaljšanje teh
                  rokov za izvajanje ustave in po tej plati ne vidim možnosti, da bi do tega prišli,
                  če tega zakona o lokalni samoupravi ne sprejmemo. Zato si tudi v vsem tem času v
                  bistvu nismo prizadevali, kako te odprte stvari uskladiti in menim, da velja o teh
                  stvareh, ki so sedaj na razpolago še v dveh variantah glasovati in glede na
                  rešitev, ki bo izglasovana potem, v kolikor je potrebno, nisem prepričan, da je to
                  nujno urejati vse z ustavnim zakonom. Ampak če se zmenimo, seveda ustrezno urediti
                  to tudi v ustavnem zakonu.</p>
               <p>Moje stališče je, v kolikor končamo sprejem zakonodaje, ki ureja vprašanje lokalne
                  samouprave na tej točki, da nikoli ne bomo prišli do ustavnega zakona. Ker stvari,
                  ki se tičejo sistema lokalne samouprave, so vse do ene v bistvu sprejete. Po tej
                  plati ni potrebe več pretirano dosti razpravljati, ker dejansko gre za vprašanje
                  kdaj se razpišejo volitve. V kolikor se poskuša preko tega vprašanja, ki je seveda
                  politično, iskati 2/3-ski konsenz</p>
               <p>mislim, da to tudi ni v duhu tega čemur običajno služi ustavni zakon. Zato je moj
                  predlog, da nadaljujemo na točki, kjer smo končali. Mnenje sekretariata nam je
                  pokazalo, kar smo že prejel vedeli, da ko se bomo odločili za to ali drugo
                  varianto, da bo potrebno dograditi ustavni zakon. Ni nam pa pokazalo tega, kar bi
                  sedaj mogoče kdo rad tukaj, da zato ker ni ne prva, ne druga čista, da nič
                  sprejeti. Če ne bi nič sprejeli, potem bi se dobili na točki, kjer bi morali
                  voliti v stare občine v polnem pomenu besede z zborom združenega dela, z zborom
                  krajevnih skupnosti in družbeno političnim zborom. Upam, da v tej dvorani ni
                  ljudi, ki bi zastopali tako stališče in zato predlagam, da o teh dveh variantah
                  glasujemo in potem sedemo k temu, da popravimo ustavni zakon. Hvala lepa.</p>
            </sp>
            <sp xml:id="SDZ1-Redna-16-1993-12-20.sp168">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pregelj.</p>
            </sp>
            <sp xml:id="SDZ1-Redna-16-1993-12-20.sp169">
               <speaker>ŽARKO PREGELJ:</speaker>
               <p>Spoštovani! Kolikor sem uspel preštudirati mnenje Sekretariata za zakonodajo lahko
                  zaključim, da je možno ta problem rešiti na tak način, ki bo tudi v skladu z
                  ustavo. Posebej sem bil pozoren na drugi odstavek na drugi stran, kjer jasno
                  sekretariat pove, da nove občine niso tiste občine, ki so bile ustanovljene z
                  zakonom, ki jih je opredeljeval kot temeljne družbeno-politične skupnosti z
                  državnimi pristojnostmi. Zato menim, da je tako kot sekretariat ugotavlja, da v
                  skladu s 5. členom ustavnega zakona, ki zgolj opredeljuje, da lahko država pač
                  prevzame državne funkcije, ki so jih do sedaj opravljale občine in dokler tega ne
                  naredi, opravljajo te funkcije organi občin naprej in v skladu s 144. členom
                  ustave kjer jasno piše, da so za nadzor nad zakonitostjo dela organov lokalnih
                  skupnosti pristojni državni organi - menim, da je popolnoma možno sprejeti tak
                  amandma, kot je pod točko 2, kjer se predvideva, da se zbori občanov in
                  referendumi izvedejo v vseh občinah in to je najpomembnejše - v skladu  z zakonom
                  o referendumih itd. do 30.4., volitve pa do 30.6..</p>
               <p>Čas od poteka mandata sedanjim občinskim skupščinam do izvolitve novih občinskih
                  svetov, to se pravi, do izvolitve nove občinske lokalne samouprave, bo pač čas, ko
                  bodo sedanji organi - upravni organi občin delali na podlagi do sedaj sprejetih
                  odlokov, nadzor nad njimi pa bo izvajala državna uprava, se pravi ministrstva in
                  vse, kar sodi zraven, sodna oblast ipd.. Tukaj ne vidim več nobenega problema, če
                  to želimo sprejeti na tak način. Kajti bistvo je, kot je bilo danes že večkrat
                  omenjeno, da se ugotovi volja prebivalcev, to se pravi, na referendumih je treba
                  ugotoviti voljo. Zato je ta zimski čas in spomladanski čas lahko namenjen
                  izpeljavi referendumov. Volitve potem lahko zelo kmalu sledijo, odvisno, koliko
                  bomo uspeli v Državnem zboru hitro te zakone sprejemati, kar se tudi da dokaj
                  hitro opraviti, če se bo le želelo.</p>
               <p>Zato menim, da se lahko odločimo, v kolikor se bomo odločili, za drugi amandma. V
                  drugih primerih menim, da smo v nasprotju z ustavo in tak zakon potem jasno ne bo
                  imel ustavne veljave. Strašiti prebivalce, državljane Slovenije s tem, da bodo
                  morali voliti v stare, trodomne skupščine pa je popolnoma brezpredmetno. Ta ustava
                  po 31.12., ki je bila do sedaj še nekako v veljavi ne bo več veljala, in v novi
                  ustavi ni nikjer napisano, da je občina družbenopolitična skupnost. Torej se v
                  take občine ne da več voliti. Hvala.</p>
            </sp>
            <sp xml:id="SDZ1-Redna-16-1993-12-20.sp170">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman in potem gospod Peršak. Ali je replika, gospod Peršak?
                     <stage>(Ne.)</stage></p>
            </sp>
            <sp xml:id="SDZ1-Redna-16-1993-12-20.sp171">
               <speaker>IVAN OMAN:</speaker>
               <p>Gospod podpredsednik, gospe in gospodje poslanci! Če ob tem konkretnem primeru ne
                  bomo upoštevali mnenja Sekretariata za zakonodajo in pravne zadeve, potem ne vem
                  zakaj bi ga v kakšnem drugem primeru. Potem je seveda tudi vprašanje, zakaj ga
                  imamo? Sedaj konkretno soglašam in podpiram predlog gospoda Bučarja - namreč,
                  sprejmimo zakon do "prehodnih določb", potem pa poskušajmo zadevo urediti s
                  sprejemom ustavnega zakona; seveda ne takega, kot je enkrat že padel, pač pa
                  takega, ki bo zadevo res reševal in ki bo sprejemljiv. Vidim samo to rešitev,
                  druge ne. Hvala lepa.</p>
            </sp>
            <sp xml:id="SDZ1-Redna-16-1993-12-20.sp172">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Peršak.</p>
            </sp>
            <sp xml:id="SDZ1-Redna-16-1993-12-20.sp173">
               <speaker>ANTON PERŠAK:</speaker>
               <p>Spoštovane poslanke in poslanci! Čeprav vem, se mi sedaj opredeljujemo oz. v
                  bistvu razlagamo glasove, kako bo kdo glasoval. Zato bom razložil svoj glas, zakaj
                  ne morem glasovati za drugi amandma, ki je predlagan.</p>
               <p>Najprej zato, ker tudi, če bi ga sprejemali s predpostavko, da se bomo po tem
                  amandmaju ponovno začeli usklajevati o tem, ali bomo z ustavnim zakonom podaljšali
                  mandat ali ne, ni <stage>(glede na izkušnjo)</stage> nobene garancije. Namreč, dva
                  sestanka predsednikov parlamentarnih strank in vodij poslanskih klubov sta bila že
                  sklicana in - če nebo grdo zvenelo - moram povedati to, da se na teh dveh
                  sestankih ni delalo drugega kot gledalo pod mizo. Jasno pa je bilo, da 60
                  poslancev za ustavni zakon, ki bi govoril o podaljšanju mandata, ni bilo. To je
                  ena stvar. In vsi smo takrat vedeli, da gre za problem mandata kot kategorije, ki
                  je ustavnega značaja, in vsi smo vedeli, da se mandat izteče aprila oz. prve dni
                  maja.</p>
               <p>Druga stvar. Se pravi, da sprejemanje tega amandmaja in katerega koli s
                  predpostavko, češ, se bomo potem pogovarjali, je seveda sprejemanje s figo v žepu.
                  S figo v žepu pa ni mogoče sprejeti amandmaja, ki teoretično ni izvedljiv - tudi
                  teoretično, kaj šele praktično. Kajti ta amandma pravi, da se do 30. aprila
                  izvedejo referendumi, do 30. junija pa volitve. Zakon in ustava zahtevata, da se
                  po izvedenih referendumih te odločitve preverijo, da se sprejme zakon o
                  ustanovitvi občin in zakon o območjih občin; seveda je to lahko tudi samo en
                  zakon, ampak se mora sprejeti in mora iti po kolikor toliko normalni proceduri
                  skozi Državni zbor. In volitve morajo biti razpisane najmanj 2 meseca, torej 60
                  dni pred volitvami - ker tako pravi zakon. Tudi teoretično to, kar piše v tem
                  amandmaju, ni izvedljivo. In zato je trditev, da je to izvedljivo, da je to
                  rešitev, ki je skladna z ustavo, je tudi zavajanje. Hvala. Zato bom glasoval
                  proti.</p>
            </sp>
            <sp xml:id="SDZ1-Redna-16-1993-12-20.sp174">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej ima sedaj besedo gospod Potrč, nato pa gospod Mozetič.</p>
            </sp>
            <sp xml:id="SDZ1-Redna-16-1993-12-20.sp175">
               <speaker>MIRAN POTRČ:</speaker>
               <p>Hvala lepa. Upam, da se bo med drugim ta zbor opredeljeval - če se bo moral,
                  mislim pa, da to niti ne bi bilo potrebno - za to, da bo nadaljeval odločanje in
                  glasovanje o zakonu, ki ga imamo na dnevnem redu. In če se bo o tem opredeljeval,
                  bi rad sporočil, da bom za to, da gremo normalno po zakonodajnem postopku in da o
                  predlogu zakona odločamo in glasujemo - in ga sprejmemo ali ne sprejmemo.</p>
               <p>Kar zadeva ustavni zakon, je prav samo na kratko ponoviti to, kar je pred menoj
                  rekel gospod Peršak, da je nekaj poskusov oblikovanja ustavnega zakona v različni
                  vsebini in opozoril, kaj naj bi doslej bila njegova vsebina, in da so opredelitve
                  doslej kazale, da 2/3 večine nima nobena rešitev. Govoriti sedaj, danes, o tem, da
                  hočemo ali nočemo spoštovati ustavo in določene stvari urediti z ustavnim zakonom
                  ni stvar pripravljenosti ali ne glasovati za ali proti ustavi, ampak vprašanje
                  politične volje kogarkoli od nas. S tem ne očitam nič temu ali drugemu, ampak
                  kogarkoli od nas, da bi do takega kompromisa, ki bi zagotavljal 2/3 večino,
                  prišlo. Nimam velikega upanja, da bi se to zgodilo v dnevu ali dveh, zlasti ne
                  zato, če vemo, kako smo se doslej pogovarjali v zvezi z ustavnim zakonom.</p>
               <p>Ker vsak spominja tudi na svojo vlogo, naj še enkrat povem, da sem nekajkrat
                  opozoril, če se ne bomo skupaj pogovarjali o rešitvah v lokalni samoupravi in v
                  ustavnem zakonu, da se bomo našli v situaciji, v kateri danes smo. In vsak od nas
                  lahko najde kaj, s čemer se pohvali ali pa drugega graja, kar konec koncev ni
                  najbolj bistveno. Bistveno je to, da glede na vse dosedanje opredelitve ne
                  verjamem, da bi bilo mogoče do ustavnega zakona zelo enostavno priti.</p>
               <p>Tretjič, rad bi opozoril, da bi bilo korektno glasovanje nadaljevati in se
                  odločiti. Mi smo imeli priložnosti celo priložnosti, ko so nekatere poslanske
                  skupine zapuščale to dvorano, ko je bilo postavljeno vprašanje, ali je mogoče
                  glasovati o amandmajih, ki niso bili pravočasno vloženi. Danes je situacija
                  popolnoma enaka. Mi smo pač do neke faze prišli. Poskušali oblikovati sporazumne
                  rešitve. Do njih nismo prišli. Imamo vložene amandmaje, imamo ugotovljeno, da je
                  postopek vlaganja amandmajev zaključen in smo pred tem, da o - mislim, da - treh
                  amandmajih, ki so še vloženi, glasujemo.</p>
               <p>Logika, da lahko v tem primeru Državni zbor sklene kar želi, obstaja, ampak
                  seveda, ta logika pač obstaja po tem v smislu, o katerem je že zadnjič govoril
                  gospod Peršak. Potem se domenimo, da za vsak zakon in za vsako odločitev posebej
                  sproti sprejemamo tudi pravila našega dela in bodo glede na trenutno razpoloženje
                  ta pravila veljala, ker če sicer veljajo, potem morajo tudi tokrat veljati in pač
                  mi o zakonu glasujemo do konca in ga izglasujemo takšnega ali drugačnega.
                  Razgovori o tem, kaj to pomeni, so seveda kasneje mogoči.</p>
               <p>Četrtič. Če zakona ne sprejmemo, potem pomeni, da smo naredili najmanj za
                  preobrazbo oziroma za vzpostavitev lokalne samouprave. Manj ne moremo narediti.
                  Zaradi tega, ker ne bomo imeli niti temeljnih rešitev niti nobenega roka in
                  postopkov, po katerih bi prišli do uvedbe lokalne samouprave. Posledica tega - ne
                  vem, ali si jo kdo želi ali ne, tudi ne vem, ali jo kdo že pripravlja ali ne - je
                  seveda lahko tudi ta, da ne bomo imeli tudi ne zakona o volitvah in, da iz tega
                  razloga tudi ne bomo mogli izvesti volitev in da bomo vsaj tako neustavno, kot se
                  pogovarjamo sedaj, na tiho podaljševali mandate sedanjim občinam oziroma njihovim
                  skupščinam, mi bomo pa modrovali o tem, kaj je bolj ustavno ali ne in se vsak zase
                  zaklinjali, kako sem za polno spoštovanje ustave in za čim prejšnjo uvedbo lokalne
                  samouprave. Bojim se, da ob vseh možnih rešitvah, da ne rečem, kaj bi lahko potem
                  o nas rekli volivci in državljani.</p>
               <p>Petič. Rešitev, da se v mesecu, dveh vse stvari, ki so predvidene v drugem
                  amandmaju, dejansko izvedejo - v te rešitve jaz ne verjamem. Ne želim, da bi
                  sprejeli zakon, na podlagi katerega bi njegova posledica - zopet predpostavljam,
                  boste rekli zlobno, ampak mislim, da realno - bila naslednja, da bi  sicer imeli v
                  večini občin celo izvedene referendume, samo da bi potem, ko bi bili izvedeni,
                  ugotovili, da potrebujemo, ne dva, ampak štiri ali pa pet mesecev časa in bi
                  zaradi tega pod silo razmer zopet, da ne bi bilo stanje nezakonito, spreminjali
                  zakon, ali pa zares dopuščali, da se te stvari podaljšujejo in bi zopet na
                  popolnoma neustaven način podaljševali obstoječe mandate in ne izvajali
                  volitev.</p>
               <p>Predlagam torej da, če bo treba in, če bo kdo predlagal, da o tem glasujemo. Bom
                  za to, da se glasovanje nadaljuje in zakon danes sprejme. Hvala.</p>
            </sp>
            <sp xml:id="SDZ1-Redna-16-1993-12-20.sp176">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Preden dam besedo gospodu Mozetiču, bi povedal, da bomo o teh
                  amandmajih glasovali, ker so bili vloženi v skladu s proceduro. O njih se je
                  razpravljalo na delovnih telesih. Predlagatelji zakona so prav tako podali mnenje
                  in bomo danes o tem odločali. Prosim, gospod Mozetič.</p>
            </sp>
            <sp xml:id="SDZ1-Redna-16-1993-12-20.sp177">
               <speaker>MIROSLAV MOZETIČ:</speaker>
               <p>Hvala lepa. Spoštovane kolegice in kolegi! Jaz tudi mislim, da je najboljše, da
                  glasujemo. Če dobre preberemo stališče naše službe in predvsem zadnji odstavek na
                  drugi strani pod I. mislim, da je najbližje temu stališču amandma, ki je vložen
                  pod točko 2. Strinjam se s tem, kar tudi tam piše, da je potreben zaradi tega
                  poseben ustavni zakon za podaljšanje mandatov. Če sedaj govorimo o tem ustavnem
                  zakonu za podaljšanje mandatov, ker smo imeli še drugega za podaljšanje roka
                  veljavnosti vse stare zakonodaje, ki še ni usklajena, je bila to tudi varianta in
                  če povem stališče, ki smo ga takrat imeli Krščanski demokrati je bilo to, da se ti
                  amandmaji, da se sprejme tak ustavni zakon, ki bo podaljšal mandate. Mi smo rekli
                  do konca leta. Varianta je bila tudi do aprila leta 1995. Tudi ta varianta. Je pa
                  bil tam en varnostni ventil, ki je bil postavljen in ni bil za nas sprejemljiv.
                  Samo podaljšanje zakona je pa bilo. Tam je pa bilo, da se ne podaljša tistim
                  skupščinam, ki ne delajo oziroma, ki niso sprejele proračuna v letu 1993. To za
                  nas nekako ni bilo sprejemljivo. Pa ne zato, ker je, recimo, tukaj notri Ljubljana
                  in ne vem katere druge še. Ampak bi v bistvu imeli potem zopet to, da bi v nekaj
                  občinah volili v stare, sedaj aprila, večina bi pa podaljšali mandate in bi zopet
                  prišli do istih problemov.</p>
               <p>Če bi sledili temu, kar je prej gospod Školč predlagal, in če bi hoteli potem
                  priti tudi do ustavnega zakona za podaljšanje mandatov, pa glede na stališče
                  sekretariata, je dejansko drugi amandma pod 2. točko sprejemljiv, ker pod točko 3.
                  predvideva volitve v stare občine. Strinjam se, da je do aprila verjetno zelo
                  težko karkoli izvesti. Ampak ta rok, ki je predlagan v tem amandmaju 30.6., se
                  zgleduje po amandmaju pod točko 3, ki tudi govori 30.6. Če smo želeli ali pa če
                  nekateri želijo, da se občine oziroma krajevne skupnosti malo hitreje hočejo
                  organizirati, morajo, so prisiljene do 30.6., to je neka kazen za tiste, ki hočejo
                  nekoliko hitreje, potem naj bo isti datum za vse. V tem je logika tega datuma, ni
                  nobene druge. Sicer pa bi bilo normalno to, kar se je tudi pogovarjalo pri
                  možnosti podaljšanja mandatov do konca leta 1994 oziroma za eno leto. To bi bilo
                  do aprila leta 1995.</p>
               <p>Zopet bom ponovil, kar sem že večkrat rekel, amandma pod točko 3. ni nikakršen
                  kompromis. Če ga sprejmemo, bomo prišli samo do tega, da bodo izvedene drugo leto
                  volitve v stari občini, tukaj se pa strinjam v celoti s stališčem našega
                  sekretariata, da je to tudi v nasprotju z ustavo.  Kakorkoli obračamo to zadevo,
                  jo moramo na nek način rešiti. Poslovniško je najbrž sedaj tako rešljiva, da
                  glasujemo o amandmajih in bomo videli, kaj bo prišlo do konca. Hvala lepa.</p>
            </sp>
            <sp xml:id="SDZ1-Redna-16-1993-12-20.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen ima še besedo.</p>
            </sp>
            <sp xml:id="SDZ1-Redna-16-1993-12-20.sp179">
               <speaker>DR. FRANC ZAGOŽEN:</speaker>
               <p>Spoštovani zbor! Predlagani drugi amandma k 96. členu pravi, da se morajo
                  referendumi izvesti do konca aprila. Seveda pa ne pravi, da se ne smejo prej.
                  Lahko bi jih tudi do konca marca ali pa do sredine marca. Potem bi bilo dovolj
                  časa, da se pripravi zakon o ustanovitvi in določitvi območij občin in pravočasno
                  razpiše volitve. Sicer pa, tukaj imamo še nekatere druge člene, recimo, v
                  prehodnih določbah člen 100, ki pravi, da Državni zbor sprejme zakon o ustanovitvi
                  in mejah novih občin v treh mesecih po izvedbi referendumu. Potem je 101. člen, ki
                  pravi, da se morajo volitve izvesti v treh mesecih. Skladno s temu je bil seveda
                  tudi prvotni tekst 96. člena in pa naš amandma, ki ni določal, do kdaj se morajo
                  volitve izvesti, ker je to v drugih členih določeno. Tako, da bomo neko neskladje
                  v prehodnih določbah v vsakem primeru dobili tudi, če izglasujemo drugi amandma,
                  ki bi omogočal volitve v juniju. Vsaj uskladiti bo treba potem nadaljnje
                  člene.</p>
               <p>Še vedno vidim samo to pot in ponovno opozarjam na amandma k 96. členu, ki se
                  glasi: "Do izvolitve novih občinskih svetov opravljajo tekoče posle dosedanji
                  izvršni sveti občin na podlagi odlokov, ki so bili sprejeti v občinskih skupščinah
                  pred tekom mandata. Za svoje delo odgovarjajo neposredno pristojnemu ministrstvu".
                  Če menite, da takega pooblastila izvršnim svetom in določitve njihove odgovornosti
                  ni mogoče sprejeti na ta način s prehodnimi določbami zakona, potem je prav to
                  mogoče urediti, po mojem, tudi z ustavnim zakonom brez podaljšanja mandatov tem
                  občinskim skupščinam. To ne bi bilo nič izjemnega, ker podobne rešitve pozna tuja
                  zakonodaja. Ne za take izjemne primere, kot je recimo pri nas, ko z zamudo in to z
                  očitno načrtovano zamudo, izvajamo reformo lokalne samouprave, ampak, recimo, za
                  primere, ko iz teh ali drugih razlogov občinski svet izgubi mandat, ali več ne
                  deluje in mora seveda država, parlament zagotoviti normalno delovanje občinske
                  uprave in postavlja, na primer državnega pooblaščenca, ki skrbi za to, da občinska
                  uprava v prehodnem obdobju, do izvolitve novega občinskega sveta, normalno deluje
                  in v skladu z zakonodajo.</p>
               <p>Take zakonske rešitve seveda lahko najdemo v naši neposredni soseščini in nikakor
                  ne more biti v nasprotju tudi ne z našo ustavo.</p>
               <p>Če boste sedaj zahtevali glasovanje, mislim, da je mogoče, če nočete sprejeti
                  zakona, ki bi bil v nasprotju z ustavo, izglasovati samo drugi amandma, pa potem
                  najti ustrezno rešitev. Ali ta, ki je ponujena ali podobno z ustavnim zakonom.
                  Hvala.</p>
            </sp>
            <sp xml:id="SDZ1-Redna-16-1993-12-20.sp180">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Potrč.</p>
            </sp>
            <sp xml:id="SDZ1-Redna-16-1993-12-20.sp181">
               <speaker>MIRAN POTRČ:</speaker>
               <p>Hvala lepa. Ne zato, da bi mislil, da lahko kdo koga še kaj prepriča. Samo
                  sprenevedanje, ki se danes tukaj tolikokrat omenja, velja tudi za razpravo gospoda
                  dr. Zagožna. Gospod dr. Zagožen poglejte, govoriti, da je en amandma v skladu z
                  ustavo in drugi ne, pomeni vsaj, da se potem, lepo prosim, ne sklicevati na mnenje
                  sekretariata. Za oba piše, da nista v skladu z ustavo - da poenostavim - nista in
                  za oba piše, da se ju da z ustavnim zakonom sanirati, če za to obstaja 60
                  glasov.</p>
            </sp>
            <sp xml:id="SDZ1-Redna-16-1993-12-20.sp182">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje in odločanje. Na glasovanje dajem amandma.</p>
               <p>Obrazložitev glasu - repliko ima gospod dr. Zagožen.</p>
            </sp>
            <sp xml:id="SDZ1-Redna-16-1993-12-20.sp183">
               <speaker>DR. FRANC ZAGOŽEN:</speaker>
               <p>Mislim, da je to napačna interpretacija stališča sekretariata. Sekretariat sicer
                  ugotavlja, da v ustavnem roku ni mogoče izvesti volitev v nove občine v skladu z
                  ustavo in da je za to potrebno najti ustrezno rešitev, hkrati pa ugotavlja, da bi
                  bil razpis volitev na teritoriju sedanjih občin neustavno dejanje, in prav to je
                  vsebina tretjega amandmaja.</p>
            </sp>
            <sp xml:id="SDZ1-Redna-16-1993-12-20.sp184">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod dr. Bučar, prosim.</p>
            </sp>
            <sp xml:id="SDZ1-Redna-16-1993-12-20.sp185">
               <speaker>DR. FRANCE BUČAR:</speaker>
               <p>Spoštovani zbor! Moram povedati, da pri tem napadu - poudarjam napadu - na temelje
                  naše države ne morem sodelovati in bom glasoval - popolnoma jasno - proti temu.
                  Opozarjam vas, da s tem, če sprejmemo te amandmaje, prekoračimo tisti prag, tisti
                  rubikon, ko lahko našo državo se štejemo za pravno državo. Morda boste rekli, da
                  so to velike besede, Vendarle, doslej smo se uspeli izogniti usodi, ki je doletela
                  vse druge države bivše Jugoslavije. Glasovanje za ta amandma pomeni začetek
                  stanja, ki lahko vodi v državljansko vojno. V vsakem primeru - zavedam se, kaj
                  govorim - pa je to spodbuda vsem državljanom te države Slovenije k civilni
                  nepokorščini. Kajti če ta najvišji zbor preprosto ne spoštuje ustave, če ga ta
                  najvišji zbor preprosto molče preko samih temeljev tistih pravnih osnov, ki jo
                  kvalificirajo kot pravno državo in za kar je tudi v naši ustavi izrecno napisano,
                  da smo mi pravna država, potem seveda to pomeni kvalitativen prehod v stanje, ki
                  nas lahko zelo daleč pripelje. Upam, da ne bom jaz tisti, ki sem ob prvi
                  skupščini, tej novo izvoljeni skupščini <stage>(nastopil na veliko negodovanje
                     predhodnikov tega dela)</stage> s tezo, da s tem aktom zaključujemo
                  državljansko vojno. Bojim se, če sedaj sprejemamo tak amandma, ki je izrecno
                  protiustaven, prehajamo ponovno v stanje državljanske vojne.</p>
               <p>Zato mislim, da nihče, ki mu je do te države, da ostane in da se naprej razvija,
                  ne bo glasoval za ta amandma. Hvala lepa.</p>
            </sp>
            <sp xml:id="SDZ1-Redna-16-1993-12-20.sp186">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima še gospa Omanova.</p>
            </sp>
            <sp xml:id="SDZ1-Redna-16-1993-12-20.sp187">
               <speaker>IRENA OMAN:</speaker>
               <p>Hvala lepa. Spoštovani! Samostojna poslanska skupina zahteva pol ure odmora.
                  Hvala.</p>
            </sp>
            <sp xml:id="SDZ1-Redna-16-1993-12-20.sp188">
               <speaker>PODPREDSEDNIK VLADIMIR TOPLER:</speaker>
               <p>Besedo ima gospod Herman Rigelnik, predsednik Državnega zbora. Prosim.</p>
            </sp>
            <sp xml:id="SDZ1-Redna-16-1993-12-20.sp189">
               <speaker>MAG. HERMAN RIGELNIK:</speaker>
               <p>Spoštovani gospod podpredsednik, kolegice in kolegi! Glede na besede, ki jih je
                  izrekel gospod Bučar in glede na predlog, ki ga je dala gospa Omanova, bi
                  predlagal tudi kolegij predsednika Državnega zbora, in sicer ob 17.10 uri - in
                  predlagam, da nadaljujemo  delo ob 17.45 uri.</p>
            </sp>
            <sp xml:id="SDZ1-Redna-16-1993-12-20.sp190">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Odrejam torej odmor do 17.45 ure.</p>
            </sp>
            <stage type="time">(Seja je bila prekinjena ob 17.00 uri in se je nadaljevala ob 18.26
               uri.)</stage>
            <sp xml:id="SDZ1-Redna-16-1993-12-20.sp191">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice in kolegi. Prosim, če zasedete mesta. Nadaljujemo sejo.
                  Prosim, da najprej ugotovimo prisotnost v dvorani. <stage>(79 prisotnih)</stage>.
                  Zbor je sklepčen in nadaljujemo  delo.</p>
               <p>Gospod dr. Pučnik, ali ste želeli imeti besedo? Prosim.</p>
            </sp>
            <sp xml:id="SDZ1-Redna-16-1993-12-20.sp192">
               <speaker>DR. JOŽE PUČNIK:</speaker>
               <p>Predsedujoči! Zaradi potrebe po nadaljnjem usklajevanju zahtevam pol ure
                  odmora.</p>
            </sp>
            <sp xml:id="SDZ1-Redna-16-1993-12-20.sp193">
               <speaker>PODPREDSEDNIK VLADIMIR TOPLER:</speaker>
               <p>Glede na to, da je ura že toliko, jaz za danes sejo prekinjam. Sejo nadaljujemo
                  jutri ob 10. uri.</p>
               <p>Gospod Školč ima še besedo. Prosim, če še malo počakate na mestih, gospod Školč
                  ima še proceduralno.</p>
            </sp>
            <sp xml:id="SDZ1-Redna-16-1993-12-20.sp194">
               <speaker>JOŽEF ŠKOLČ:</speaker>
               <p>Gospod predsedujoči! Seveda se je potrebno strinjati z odmorom, toda preden sejo
                  prekinete, predlagam, da date na glasovanje, če se zbor strinja, da se seja danes
                  nadaljuje. Predlagam, da se seja nadaljuje in da tudi končamo odločanje. Mi smo na
                  točno isti točki o tem nehali v soboto in prosim, da se tudi o tem odloča.</p>
            </sp>
            <sp xml:id="SDZ1-Redna-16-1993-12-20.sp195">
               <speaker>PODPREDSEDNIK VLADIMIR TOPLER:</speaker>
               <p>Seja še ni prekinjena. Ta proceduralni predlog bom dal vsekakor na glasovanje.</p>
               <p>Ali imate vi tudi proceduralnega? <stage>(Govor iz dvorane - se ne sliši)</stage>
                  To bomo potem.</p>
               <p>Na glasovanje dajem predlog gospoda Školča, da se Državni zbor po pol ure sestane
                  in da danes končamo razpravo in zaključimo odločanje o zakonu o lokalni
                  samoupravi. Je tako, gospod Školč? Takšen predlog dajem na glasovanje. Ugotovimo
                  sklepčnost! <stage>(71 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(23
                     poslancev.)</stage></p>
               <p>Odrejam polurni odmor. Sejo nadaljujemo ob 19. uri. Sejo nadaljujemo danes ob
                  19.00 uri, da bo bolj točno.</p>
            </sp>
            <stage type="time">(Seja se je nadaljevala ob 19.05 uri.)</stage>
            <sp xml:id="SDZ1-Redna-16-1993-12-20.sp196">
               <speaker>PODPREDSEDNIK VLADIMIR TOPLER:</speaker>
               <p>Prosim, da zasedete svoja mesta. Kolegice in kolegi! Nadaljujemo sejo.</p>
               <p>Prosim, ugotovimo sklepčnost! <stage>(68 prisotnih.)</stage> Zbor je sklepčen.
                  Gospod Pučnik, ali želite besedo? Gospod Pučnik, ker ste zahtevali odmor, želite
                  besedo?</p>
            </sp>
            <sp xml:id="SDZ1-Redna-16-1993-12-20.sp197">
               <speaker>DR. JOŽE PUČNIK:</speaker>
               <p>Spoštovani predsedujoči! Jaz lahko samo javim, da vidnega napredka pri tem nismo
                  mogli doseči. V tem smislu nimam novega predloga. Če ne bi bilo preveč nesramno,
                  bi sedaj znova predlagal podaljšanje in prekinitev dela, danes. Hvala lepa.</p>
            </sp>
            <sp xml:id="SDZ1-Redna-16-1993-12-20.sp198">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen, prosim.</p>
            </sp>
            <sp xml:id="SDZ1-Redna-16-1993-12-20.sp199">
               <speaker>DR. FRANC ZAGOŽEN:</speaker>
               <p>Spoštovani zbor! Očitno je postalo jasno, da prehodne določbe, take, kot jih imamo
                  v predlogu skupaj z amandmaji, niso v skladu z ustavo in karkoli bo izglasovano,
                  bo v nasprotju z ustavo. Na kolegiju je bil podan predlog, da bi kljub temu to
                  izglasovali in potem to neustavnost prehodnih določb naknadno pravno pokrili z
                  ustavnim zakonom, tako da bi neustavne določbe postale ustavne. To je seveda
                  svojevrstno razumevanje pravne ureditve in ustavne ureditve, na katero ne
                  pristajamo. Naš predlog je naslednji: da se zakon o lokalni samoupravi zavrne in
                  da se sproži nov postopek od začetka. Na 17. seji Državnega zbora, kjer bi v prvi,
                  drugi in tretji obravnavi sprejeli zakon brez prehodnih določb. Po poslovniku
                  namreč sedaj nimamo možnosti, da sprejmemo zakon brez prehodnih določb. Torej ga
                  je treba zavrniti in sprejeti zakon brez prehodnih določb na 17. seji, ki je - če
                  je zato politična volja - lahko tudi jutri in opravljena v eni uri.</p>
               <p>Potem je mogoč prehod od sedanjega komunalnega sistema, ki ni ustaven v nov sistem
                  lokalne samouprave, v nov sistem občin z referendumom, z uzakonitvijo novih občin
                  in območij teh občin in z volitvami in ves postopek tega prehoda uzakonit z
                  ustavnim zakonom, ki bi ga bilo treba v tem smislu še pripraviti s tako vsebino,
                  da bi zanj lahko glasovalo vsaj 60 poslancev.</p>
               <p>Če se bo Državni zbor odločil za prvo varianto, o kateri sem govoril, ki je bila
                  predlagana na kolegiju predsednika, potem je ta država resnično v nevarnosti, ker
                  se zakonodajni organ, parlament, odloča za kršitev ustave in pokrivanje teh
                  kršitev potem naknadno z nekim ustavnim zakonom. Pri takem početju ne bom
                  sodeloval. Hvala.</p>
            </sp>
            <sp xml:id="SDZ1-Redna-16-1993-12-20.sp200">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Preden dam besedo gospodu Thalerju, ki se je javil k
                  besedi, bi rad povedal: tudi če bi bil ta postopek, ki ga je predlagal gospod dr.
                  Zagožen, moramo najprej glasovati o vseh amandmajih in potem zakon ne sprejeti, da
                  končamo proceduro.</p>
               <p>Prosim, gospod Thaler.</p>
            </sp>
            <sp xml:id="SDZ1-Redna-16-1993-12-20.sp201">
               <speaker>ZORAN THALER:</speaker>
               <p>Hvala lepa, gospod podpredsednik. Spoštovane kolegice in kolegi! Danes, pa tudi že
                  kak dan prej, smo tukaj tarče svojevrstnega psihološko verbalnega terorizma.
                  Govori se ves čas o protiustavnosti, o državljanski vojni in tako naprej. Skratka,
                  uporabljajo se najtežje besede v tem parlamentu, ob problemu, ki ni nič izjemnega
                  v množici težkih problemov, s katerimi smo se že spopadali. Tisti, ki uporabljajo
                  tako težke besede, pozabljajo, da pravzaprav sedimo na teh zadnjih izrednih sejah
                  tako neprestano pravzaprav zaradi njih, ker je bil ta pritisk, da je treba to
                  zakonodajo sprejeti do konca leta tako velik, da smo se v smislu kompromisa s tem
                  strinjali. Sedaj smo prišli tako rekoč do konca zakona o lokalni samoupravi in,
                  ker ta zakon očitno ni pogodu tem, ki so prej pogojevali sprejem ustavnega zakona,
                  da najprej sprejmemo ta zakon o lokalni samoupravi, so sedaj nenadoma enkrat so
                  spremenili taktiko. Želijo, da tega zakona ne sprejmemo, ampak da se vrnemo na
                  ustavni zakon. Mislim, da se to lahko vleče v nedolged in da smo v svojevrstni
                  situaciji, ki se ji reče včasih literarno kavelj 22 - "catch 22", ker je vse
                  protiustavno, skratka, zakon nam ni po godu. Ker nam ni pogodu, bo vse drugo
                  protiustavno, ker ne bodo pristali na nič, kar je bilo v skladu z ustavo. Vse
                  težke besede, ki se uporabljajo in ob katerih se zgrozim, niso doživele
                  nikakršnega odgovora - vsaj javno ne. Mi smo danes poslali slovenski javnosti
                  sporočilo, predbožično, da naši postopki vodijo v državljansko vojno. O tem je
                  govoril gospod Karadži} v bosanskem parlamentu nekaj tednov <stage>(vmesni govor
                     podpredsednika: Jaz bi prosil, da se držimo dnevnega reda. Razpravljamo o
                     drugem amandmaju.)</stage> preden se je res začelo. Predlagam, da damo
                  slovenski javnosti bolj optimistično sporočilo in da izvršimo svoj posel in gremo
                  naprej. Mi smo sedaj pri 96. členu že od sobote, in predlagam, da svoj posel
                  izvršimo in da predvsem nehamo s tako težkimi kvalifikacijami, s katerimi se sam
                  absolutno ne strinjam. Mislim, da je Slovenija daleč od državljanske vojne. Hvala
                  lepa.</p>
            </sp>
            <sp xml:id="SDZ1-Redna-16-1993-12-20.sp202">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod dr. Zagožen, potem pa gospod mag. Kocijančič in
                  gospod Polajnar. Proceduralno, gospod Polajnar boste imeli. Gospod dr. Zagožen ima
                  repliko.</p>
            </sp>
            <sp xml:id="SDZ1-Redna-16-1993-12-20.sp203">
               <speaker>DR. FRANC ZAGOŽEN:</speaker>
               <p>Ne razumem, gospod Thaler, res ne razumem, kako naj bi sprejemanje neustavnih,
                  protiustavnih določil postalo nekaj popolnoma normalnega v tem parlamentu, njegova
                  normalna naloga zaradi tega, da reši neke probleme, tako da bi nekomu ustrezalo.
                  Ugovarjam temu, da protestiramo proti temu početju, zaradi tega, ker nismo
                  zadovoljni z vsebino. Ta vsebina ni v skladu z ustavo. Za vsako rešitev v okviru
                  ustavne ureditve pa lahko glasujemo. Hvala.</p>
            </sp>
            <sp xml:id="SDZ1-Redna-16-1993-12-20.sp204">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod dr. Zagožen. Gospod Polajnar ima besedo. Potem pa še gospod
                  mag. Kocijančič.</p>
            </sp>
            <sp xml:id="SDZ1-Redna-16-1993-12-20.sp205">
               <speaker>IGNAC POLAJNAR:</speaker>
               <p>Hvala lepa. V naši poslanski skupini nismo zaskrbljeni, smo pa seveda za to, da se
                  o stvareh pogovarjamo. Ker se moramo tudi sami še očitno pogovarjati o tem, ker je
                  bilo tule danes veliko različnih besed, prosim ali zahtevam za dve uri, da se v
                  poslanski skupini o tem resno pogovorimo.</p>
            </sp>
            <sp xml:id="SDZ1-Redna-16-1993-12-20.sp206">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog bom dal na glasovanje, zaradi tega, ker smo danes tudi prejeli
                  sklep, da sejo danes končamo. Potem bi morali nadaljevati ob 21. uri.</p>
               <p>Besedo dajem še prej gospodu mag. Kocijančiču. Prosim, gospod mag. Kocijančič.
                  Prosim za mir v dvorani.</p>
            </sp>
            <sp xml:id="SDZ1-Redna-16-1993-12-20.sp207">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, kolegice in kolegi! Nisem med tistimi, ki bi pretirano
                  zlorabljal vašo potrpežljivost in velikokrat hodil gor. Po moji evidenci sem tukaj
                  41., morda 42.. Preštejte si vi, kolikokrat ste bili vi, ampak se mi zdi, da gre
                  današnja razprava v napačno smer in da si s tega govorniškega odra medsebojno
                  pripovedujemo mnogo pretrde stvari, pretrde že za nas same, če bi bili na neki
                  zaprti seji, trikrat pretrde pa, če so te izjave namenjene domači in širši
                  javnosti. Obžalujem, da tukaj ni gospoda Bučarja, ki je pač svoje povedal - kot se
                  reče "dicsis"<stage>(?)</stage> in je odšel. Njegova izjava o državljanski vojni
                  je bila prav gotovo preko "licencie poetike". Razumel bi, da človek, ki napiše
                  knjigo "Prehod čez Rdeče morje" nima veliko opraviti z vodo ...
                     <stage>(predsedujoči ga prekine)</stage></p>
            </sp>
            <sp xml:id="SDZ1-Redna-16-1993-12-20.sp208">
               <speaker>PODPREDSEDNIK VLADIMIR TOPLER:</speaker>
               <p>Gospod Kocijančič, prosil bi, da se držimo bolj dnevnega reda.</p>
            </sp>
            <sp xml:id="SDZ1-Redna-16-1993-12-20.sp209">
               <speaker>MAG. JANEZ KOCIJANČIČ:</speaker>
               <p>Saj se ga držim točno toliko kot moji predgovorniki. Bil bi pripravljen tolerirati
                  marsikakšno razpravo, ne pa najtrših; ne pa tistih najtrših, ki ustvarjajo totalno
                  negotovost, če ne pri nas, pa gotovo pri naših sodržavljanih.</p>
               <p>In v tej zvezi,  neposredno v zvezi z dnevnim redom postavljam vprašanje: komu na
                  ljubo, kdo, zakaj, kje se je pripravljen iti državljansko vojno zaradi reforme
                  komunalne samouprave? Kje na svetu se je že začela kakšna državljanska vojna
                  zaradi reforme komunalne samouprave? Ali v tem parlamentu nismo sposobni trezno
                  izmenjati stališča in ugotoviti, katera rešitev ima večinsko podporo? Postavljam
                  vprašanje - upam, da ni samo retorično. Za mene je bistvo demokracije v tem, da se
                  ne razdelimo na dva bloka, ampak da smo sposobni prisluhniti stališčem; Tudi ne
                  mislim, da je bistvo demokracije v jezičku na tehtnici - mislim, da je bistvo
                  demokracije v legitimnosti vseh stališč in v tem, da v demokratičnem soočanju in
                  preverjanju argumentov pridemo do stališča, ki bo imelo večinsko podporo.</p>
               <p>Poglejte, slučajno sem magistriral ustavno pravo. Postaviti izjemno trdno
                  stališče, da je ustava v vsakem primeru in vedno absolutno veljavna, je stališče,
                  ki bi zaustavilo razvoj sleherne družbe. Po prepričanju sem legalist in mislim, da
                  je treba ustavo spoštovati, ampak vsaka ustava, zlasti nove ustave, nosijo s seboj
                  problem usklajevanja z življenjem. Vsaka norma, do najvišje, do ustavne norme, ima
                  osnovno karakteristiko, da je statična; življenje je dinamično. In preliti ustavne
                  norme v reformo komunalne samouprave v tako razvejani deželi kot je majhna
                  Slovenija, ni enostaven posel. In sem za to, da to naredimo na osnovi treznih
                  argumentov.</p>
               <p>Če dovolite na koncu malo cinizma ali sarkazma: če je bistvo omenjene državljanske
                  vojne v tem, da dobimo uro ali več odmora, bi še kar bil za te državljanske vojne.
                  Če pa je bistvo naših političnih odnosov v tem, da se ob vsaki priložnosti spremo
                  do kraja, pa mislim, da je stvar skrajno nesmotrna. Osebno bi menil, da je trezna,
                  pametna ideja oz. predlog Krščanskih demokratov, da se ta seja prekine za dve uri,
                  ali da se danes sploh prekine; bil bi za to, da trezno razmislimo o stvari in bil
                  bi za to, da na koncu izglasujemo stališče, ki ima večinsko podporo. Poglejte,
                  zopet metafora, da ne bo danes metafor uporabljal samo dr. Bučar: v politiki in
                  povsod drugje je potrebno znati in zmagati in prenesti poraz. Na koncu, v daljši
                  perspektivi, je pravzaprav življenje seštevek zmag in porazov. Če ne bi znal npr.
                  Jure Košir večkrat prenesti poraza, danes ne bi zmagal.</p>
            </sp>
            <sp xml:id="SDZ1-Redna-16-1993-12-20.sp210">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo imajo še gospod Zagožen, gospod Rupel in gospod Poljšak, potem
                  pa bom dal na glasovanje proceduralni predlog, ki ga je dal gospod Poljšak.
                     <stage>(oglašanje iz dvorane)</stage></p>
               <p>Ni razprava? Želite proceduralno? Prosim.</p>
            </sp>
            <sp xml:id="SDZ1-Redna-16-1993-12-20.sp211">
               <speaker>MIROSLAV MOZETIČ:</speaker>
               <p>Kolegice in kolegi! Če sem prav razumel, je vodja moje poslanske skupine zahteval
                  odmor in mislim, da ga je po poslovniku treba dati brez razprave, brez debate. Če
                  pa želimo sedaj razpravljati ... <stage>(predsedujoči ga prekine)</stage></p>
            </sp>
            <sp xml:id="SDZ1-Redna-16-1993-12-20.sp212">
               <speaker>PODPREDSEDNIK VLADIMIR TOPLER:</speaker>
               <p>Gospod Mozetič, sedaj je bila razprava o drugih stvareh. Bila je replika, zato sem
                  vam dal proceduralno ... <stage>(govorita oba hkrati - se ne razume)</stage></p>
            </sp>
            <sp xml:id="SDZ1-Redna-16-1993-12-20.sp213">
               <speaker>MIROSLAV MOZETIČ:</speaker>
               <p>... Spoštovani kolega, po poslovniku bi moral dati.</p>
            </sp>
            <sp xml:id="SDZ1-Redna-16-1993-12-20.sp214">
               <speaker>PODPREDSEDNIK VLADIMIR TOPLER:</speaker>
               <p>Dobro. Po poslovniku moram dati odmor dve uri. Vendar, ker je prej Državni zbor
                  sklenil, na predlog gospoda Školča, da sejo s to točko danes končamo, zato dajem
                  ..... <stage>(ne zaključi)</stage> - Gospod Polajnar, ali vztrajate pri dveurnem
                  odmoru? <stage>(odmevi iz dvorane - se ne razloči)</stage> Vztrajate dve uri. To
                  pomeni, da bi morali sejo nadaljevati ob 21.15 uri. <stage>(Reakcija v
                     dvorani!)</stage></p>
               <p>Odrejam torej dve urni odmor. Sejo nadaljujemo ob 21.15 uri. <stage>(Bučno
                     reagiranje v dvorani!)</stage></p>
               <p>Prosim, gospod Polajnar. Prosim za mir v dvorani! Jaz ne morem odločiti, da sejo
                  danes prekličemo, ker je Državni zbor prej sklenil, da to točko končamo; to lahko
                  naredimo demokratično le tako, da o tem ponovno odločamo. Ker pa tega nočete ...
                  Prosim, gospod Polajnar.</p>
            </sp>
            <sp xml:id="SDZ1-Redna-16-1993-12-20.sp215">
               <speaker>IGNAC POLAJNAR:</speaker>
               <p>Da ne bomo sami sebi smešni, predlagam, da glasujemo o tem, da sejo sedaj
                  prekinemo.</p>
            </sp>
            <sp xml:id="SDZ1-Redna-16-1993-12-20.sp216">
               <speaker>PODPREDSEDNIK VLADIMIR TOPLER:</speaker>
               <p>In da jo nadaljujemo jutri zjutraj? Ta predlog je v nasprotju s sklepom, ki smo ga
                  prej sprejeli. <stage>(Bučno reagiranje v dvorani!)</stage></p>
               <p>Na glasovanje dajem predlog gospoda Polajnarja, da  sejo danes prekinemo in jo
                  nadaljujemo jutri. Gospod Školč, ni obrazložitve, ker je proceduralni predlog. -
                  Prosim za mir v dvorani! Bom povedal, kaj je na glasovanju, najprej pa ugotovimo
                  prisotnost v dvorani! <stage>(76 poslancev.)</stage></p>
               <p>Kdo je za to, da danes prekinemo sejo in nadaljujemo jutri? To je predlog gospoda
                  Polajnarja. <stage>(43 poslancev.)</stage> Kdo je proti? <stage>(29
                     poslancev.)</stage> Ugotavljam, da je predlog sprejet.</p>
               <p>Želim lahko noč in sejo nadaljujemo jutri ob 10.00 uri.</p>
               <p>Gospod Pukl bi še rad obvestil, da jutri ni Odbora za notranjo politiko.</p>
            </sp>
            <stage type="time">(SEJA JE BILA PREKINJENA 20. DECEMBRA 1993 OB 19.22 URI IN</stage>
         </div>
      </body>
   </text>
</TEI>