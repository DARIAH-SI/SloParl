<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-19-1994-03-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A8689337ED1A994EC1257832004838F5</idno>
               <idno type="URI">A8689337ED1A994EC1257832004838F5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-19-1994-03-30.DZ" n="19">
               <name>Redna</name>
               <date when="1994-03-30"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-19-1994-03-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 30. MARCA 1994 OB 10.22 URI.)</stage>
            <sp xml:id="SDZ1-Redna-19-1994-03-30.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Pričenjamo nadaljevanje 19. seje Državnega zbora Republike Slovenije. Obveščen sem, da so danes zadržani in se seje ne  morejo udeležiti naslednje poslanke in poslanci: Dušan Bavdek, Maks Lavrinc, Jože Jagodnik, Tone Partljič in gospod Ignac Polajnar. Prosim, da najprej ugotovimo pristnost v dvorani. Prosim, da potrdite s pritiskom na tipko svojo prisotnost v dvorani. Ugotovimo sklepčnost! <stage>(62 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam.</p>
               <p>Današnjo sejo bomo nadaljevali z obravnavo včeraj prekinjene</p>
               <p>9. točke dnevnega reda - predlog zakona o delovnih in socialnih sodiščih, nadaljevali z 10. točko - predlog zakona o sodniški službi.</p>
               <p>Državni zbor bo danes zasedal do 19.00 ure, jutri ne bo zasedanja Državnega zbora zaradi praznikov, tudi v petek ne.</p>
               <p>Prehajamo na <title>9. TOČKO DNEVNEGA REDA, NA TRETJO OBRAVNAVO PREDLOGA ZAKONA O DELOVNIH IN SOCIALNIH SODIŠČIH</title>.</p>
               <p>Včeraj smo obravnavo prekinili pri amandmajih k 72. členu.</p>
               <p>Želi kdo besedo? Prosim, gospod Tone Peršak. V dvorani prosim za malo miru.</p>
            </sp>
            <sp xml:id="SDZ1-Redna-19-1994-03-30.sp2">
               <speaker>ANTON PERŠAK:</speaker>
               <p>Spoštovane poslanke in poslanci! Včeraj smo sejo prekinili zaradi tega, da bi se nekako uskladili. Vloženih je bilo sedem amandmajev različnih predlagateljev k 72. členu.</p>
               <p>Rad bi povedal to, da smo vse uskladili, in sicer na ta način, da je gospod Mozetič kot prvopodpisani dela amandmajev vložil amandma, ki se v celoti nanaša na 72. člen in predlaga zamenjavo celotnega 72. člena. Njegov amandma zadeva obnovo postopkov, pri čemer je in treba poudariti to, da zakon prinaša dva nova razloga za obnovo postopkov. Na ta način razširja možnosti obnove postopka v primeru, ko je šlo za odločitve o prenehanju ali morebitne krivične odločitve v zvezi s sklepanjem delovnih razmerij, prestavljanj, prerazporejanjem itn.</p>
               <p>Dogovorili smo se tudi, da bom jaz kot prvopodpisani skupine poslancev predložil amandma na temo revizije za novi 72.a člen. To sem tudi naredil, pri čemer smo pri pretipkavanju naredili napako, na katero opozarjam. V drugem odstavku tega bi morali namesto v šestih pisati v dvanajstih. Zaradi uskladitve, da je rok pri obeh členih enak. Prosil bi to, če se da čisto redakcijska opomba. Tam velja dvanajsti. To je bilo zmenjeno, ampak se je pri pretipkavanju pretipkalo staro besedilo.</p>
               <p>Rad bi povedal, ker je gospod Mozetič hkrati vložil amandma na ta moj amandma, da smo se mi včeraj dogovorili, da naj bi se ta v revizijah nanašal samo na prenehanja. Prepuščam odločitev vam poslancem, ali bi sprejeli tisto dikcijo, ki jo on predlaga v tem amandmaju na amandma. Pripravljen bi jo bil podpreti, res je, da smo mi rekli, da so tisti ključni problem  prenehanja.</p>
               <p>Povedal bi še to, da so predstavniki Vlade do neke mere skeptični glede te revizije. Razlog, zakaj so skeptični, če pravilno razumem, je predvsem ta, da se nekako bojijo, da bo prišlo do natrpanosti, do prevelikega števila zahtev in bo to obremenilo sodišča. Razlog, če sem pravilno razumel, ni toliko vsebinske narave.</p>
               <p>S tem, ko smo rok podaljšali, smo delno prispevali k temu, da se bo to v daljšem času razporedilo. So pa seveda razlogi za to, da se vendarle poleg možne obnove uvede tudi možnost revizije sodb. Obnova, kot vi veste, pomeni to, da ob teh novih morajo biti razlogi, nekakšni dodatni momenti, iz naslova katerih se spodbija neka odločitev v preteklosti, revizija pa seveda pomeni, da se nekdo sklicuje, da niso bili predpisi, na podlagi katerih je bila sprejeta neka odločitev, ustrezno uporabljeni. Razlika med amandmaji, ki so bili prej in sedaj, vložen je tudi ta, da se ta amandma in to je bistveni problem, ne sklicuje na odločitve v zvezi z moralno politično neprimernostjo. Kajti problem je v tem, da v večini teh odločb oziroma izrekov seveda ne piše, da je bil nekdo zaradi moralno-politične neprimernosti odslovljen iz službe ali pa ni dobil službe, ali kakorkoli. Ampak so seveda navedeni neki drugi razlogi, čeprav se da trditi, ugotavljati itn., da v principu pa je šlo za to. In zaradi tega mi te moralno-politične primernosti oziroma neprimernosti ne omenjamo posebej, ker bi se drugače to skrčilo na izredno majhno število primerov, kjer je ta kriterij posebej naveden. V resnici pa v večini teh odločb oziroma izrekov ni in jaz predlagam, da pač izglasujemo oba osnovna amandmaja. Kot rečeno pa o tem amandmaju gospoda Mozetiča k našemu amandmaju te skupine, kjer sem jaz prvo podpisani, pa pač prepuščam naši skupni odločitvi. Mi pa smo se včeraj nekje strinjali, da bi se naj nanašal predvsem na primere prenehanja delovnega razmerja.</p>
               <p>Povedati moram tudi to, da večina teh, če bo do teh revizij in obnov prišlo, večina bo tudi takih, ki bodo na nek način pomenile dodaten problem, ker v mnogih primerih teh pravnih oseb ni več in bo seveda potrebno potem razmišljati, kako to sanirati. Mislim teh pravih oseb, kjer so ljudje izgubljali službe itn., ali je prišlo do preoblikovanja, stečajev, ugasnitve, kakorkoli že, ampak to seveda ne more biti razlog, zakaj mi ljudem neke pravice, za katero pač sodimo, da je utemeljena, potrebna, ne bi dali. Hvala.</p>
            </sp>
            <sp xml:id="SDZ1-Redna-19-1994-03-30.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Tone Peršak. Preden dam besedo gospodu ministru, bi rad povedal, da ni treba popravljati amandmaje zato, ker je že amandma na amandma tisto, šest mesecev nadomešča za dvanajst. To je vložil gospod Mozetič za poslansko skupino. Če ne bo sprejet, bi spremenili. Gospod minister, izvolite.</p>
            </sp>
            <sp xml:id="SDZ1-Redna-19-1994-03-30.sp4">
               <speaker>MIHA KOZINC:</speaker>
               <p>Torej, spoštovane poslanke, cenjeni poslanci. Če bi se navezal na to, kar je gospod Peršak povedal na koncu, da veliko teh delovnih organizacij ne obstaja več, kjer se bodo vlagale revizije. To najbrž seveda absolutno drži in ravno to je ena izmed bojazni predlagatelja, da bo za odškodnine, ki bodo iz teh sporov nastale, zavezan proračun in da bo seveda plačevala odškodnine za to država in seveda finančnih posledic tega ne moremo oceniti.</p>
               <p>Če govorimo o 72.a členu, se pravi amandma gospoda Peršaka kot prvo podpisanega, bi jaz v imenu Vlade povedal, da Vlada ta amandma ne podpira, ker koncept, ki ga je zavzela od vsega začetka, je bil drugačen in pač moram to povedati.</p>
               <p>Če bi bil ta amandma sprejet, bi bil pravilen sklep v tretjem odstavku tega amandmaja, če je revizija vložena po 4. odstavku, to je napačno, če je revizija vložena po prvem odstavku tega člena, zato ne bo drugače.</p>
               <p>Glede amandmaja k 72. členu gospoda Mozetiča, glede obnove postopka ga podpiramo, glede na to, da je tak tekst bil že od vsega začetka, je tudi Vlada podoben tekst predlagala. Glede dodatnega amandmaja k 72.a členu, glede prenehanja in sklenitve delovnega razmerja bi moral povedati, da je bilo sporov glede sklenitve delovnega razmerja relativno malo in če so ti spori bili, jih lahko vključimo tudi tu noter, ker potem obstajajo ti spisi oziroma se lahko tudi ti postopki obnovijo in če bo iz teh spisov izhajalo, tako da je to v bistvu tehnika ki bi tako in tako vključevala in če potem sumiram 72.a člen, Vlada ga ne podpira, v primeru, da bi bil sprejet, bi bil redakcijski popravek tega odstavka prvi odstavek.</p>
               <p>Glede 72. člena pa sem že povedal, kakšno je stališče. Hvala lepa.</p>
            </sp>
            <sp xml:id="SDZ1-Redna-19-1994-03-30.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Želi še kdo besedo? Prosim, gospod Peršak.</p>
            </sp>
            <sp xml:id="SDZ1-Redna-19-1994-03-30.sp6">
               <speaker>ANTON PERŠAK:</speaker>
               <p>Jaz bi samo to rad povedal, da se strinjam s temi redakcijskimi pripombami v tem prepisovanju čez noč in tako je to problem in tako predlagam, da se redakcijske popravke v glavnem upošteva.</p>
               <p>Rad bi to rekel. Ocena vseh tistih, ki to predlagamo, je, da bo v bistvu teh primerov zelo malo in da bo, vlog bo veliko, ampak tistih, ki bodo rešene bo zelo malo zaradi mnogih okoliščin, zato bi lahko zdaj pričakovali, da bo to strahotno obremenilo proračun, vendar ne, obremenilo bo pa do neke mere sodišče, to je pa res, ampak to, da so sodišča obremenjena, je seveda treba upoštevati, ampak sodišča so na nek način v službi državljanov in zato ta razlog ne more biti razlog, da te pravice ne bi bilo. To hočem reči. Hvala.</p>
            </sp>
            <sp xml:id="SDZ1-Redna-19-1994-03-30.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Tonetu Peršaku. Želi še kdo besedo? <stage>(Ne.)</stage> Prešli bomo na odločanje.</p>
               <p>Amandma pod št. 1, ki ga imate na pregledu. Menim, da je umaknjen, ker je poslanska skupina Krščanskih demokratov,  prvopodpisani gospod Mozetič, dala nov amandma. Je tako? <stage>(Da.)</stage> Hvala. Zato tudi nimamo amandmaja na amandma Vlade.</p>
               <p>Pod št. 2 imamo amandmaja, ki ga predlaga skupina poslancev, prvopodpisana gospa Metka Karner-Lukač. Člen se spremeni tako, da se glasi, ... Je umik. Hvala.</p>
               <p>Na klop ste dobili tudi amandma, prvopodpisani gospod Miroslav Mozetič za poslansko skupino Slovenskih krščanskih demokratov. Drugi in tretji odstavek 72. člena zakona se nadomestita z novim 2., 3. in 4. odstavkom. V zadevah, ki so pravnomočno končane do uveljavitve tega zakona, je dovoljena obnova postopka, ne glede na določbo 69. člena tega zakona, če je bilo z odločbo pristojnega sodišča odločeno ali je bila potrjena odločitev pristojnega organa, ki se nanaša na sklenitev ali prenehanje delovnega razmerja ali na razporeditev na drugo delovno mesto dela in naloge iz razloga moralno politične neprimernosti. V zadevah iz prejšnjega odstavka se dovoli obnova postopka, če so odločbe sodišča ali iz drugih listin izhaja, da je podan razlog iz prejšnjega odstavka in če je zahteva vložena v 12 mesecih po uveljavitvi tega zakona. V obnovljenem postopku se odločbe pristojnega organa, ki je temeljila na kriteriju moralne politične neprimernosti, razveljavi.</p>
               <p>Dajem ta amandma na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>S tem so amandmaji pod točko 3., 4., 5. in 6 brezpredmetni. Gospod Tone Peršak kot prvopodpisani predlaga amandma: doda se nov 72.a člen, katerega besedilo se glasi:</p>
               <p>Zoper odločbo, ki je postala pravnomočna do uveljavitve tega zakona, iz katerega je sodišče združenega dela zavrnilo zahtevo delavca za sodno varstvo zaradi prenehanja delovnega razmerja, je dovoljena revizija iz razlogov, ki jih določa zakon. Revizija se lahko vloži v 12 mesecih od uveljavitve tega zakona.</p>
               <p>Če je revizija vložena po prvem odstavku - prosim, če popravite, ker četrti prej piše - tega člena, revizijsko sodišče preizkusi izpodbijalno določbo samo v tistem delu, ki se izpodbija z revizijo in v mejah razlogov, ki so v njej navedeni.</p>
               <p>Prvopodpisani gospod Miroslav Mozetič ima amandma na ta amandma, ki sem ga prebral: V drugem odstavku 72a. člena se besedilo "prenehanje delovnega razmerja" nadomesti z naslednjim besedilom, "prenehanje ali sklenitve delovnega razmerja in zaradi razporeditve na drugo delovno mesto". V drugem odstavku se beseda "šestih", nadomesti z besedo "dvanajstih", kar sem že prej povedal redakcijsko.</p>
               <p>Tukaj bi še prosil, prebral sem v drugem odstavku 72a. člena, pravilno je v prvem odstavku 72.a člena.</p>
               <p>Najprej bomo glasovali o amandmaju na amandma, ki ga predlaga poslanska skupina Slovenskih krščanskih demokratov. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma na amandma sprejeli. Dajem na glasovanje amandma, ki ga je predlagala skupina poslancev, prvopodpisani gospod Tone Peršak. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli. Amandma pod 7. točko je s sprejemom tega amandmaja postal brezpredmeten.</p>
               <p>Imamo še nekaj redakcijskih in uskladitvenih amandmajev, o katerih bomo glasovali po 198. členu poslovnika. Besedo ima Miha Kozinc, minister za pravosodje.  </p>
            </sp>
            <sp xml:id="SDZ1-Redna-19-1994-03-30.sp8">
               <speaker>MIHA KOZINC:</speaker>
               <p>Hvala lepa. Glede na to, da se na vsakem zasedanju zgodi, da imamo eno novo sodišče več, je seveda bilo potrebo tudi vložiti amandma k 63. členu, ki usklajuje to sodišče na Ptuju z ostalimi določbami. Prosil bi, da se glasuje tudi o tem amandmaju, ko bo.</p>
            </sp>
            <sp xml:id="SDZ1-Redna-19-1994-03-30.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej imamo amandma k 30. členu: Za besedilom v oklepaju se doda besedilo: "ter četrte točke 5. člena tega zakona". Predlagatelj je Vlada Republike Slovenije. Prosim, če pridete gospod Pregelj, če želite besedo.</p>
            </sp>
            <sp xml:id="SDZ1-Redna-19-1994-03-30.sp10">
               <speaker>ŽARKO PREGELJ:</speaker>
               <p>Spoštovani! Takšen amandma mora Sekretariat za zakonodajo predlagati in ga pripraviti skupaj z matičnim odborom, ne pa Vlada.</p>
            </sp>
            <sp xml:id="SDZ1-Redna-19-1994-03-30.sp11">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj. V 198. členu piše, da lahko predlagateljica, to je Vlada zakona ali matično delovno telo predlaga amandma za medsebojno uskladitev določb zakona še pred glasovanjem o zakonskem predlogu v celoti. Jaz sem tudi povedal, da bomo o teh amandmajih glasovali po 198. členu.</p>
               <p>Prosim, da ugotovimo prisotnost. Najprej glasujemo o amandmaju k 30. členu. Ugotovimo sklepčnost! <stage>(45 prisotnih.)</stage> Še enkrat bomo morali ugotoviti prisotnost.</p>
               <p>Ugotovimo sklepčnost! Prosim gospod Pregelj. Jaz sem vam odgovoril. Če ugovarjate, prosim, da pridete sem. Ugotovimo. Gospod Pregelj ima besedo. Izvolite gospod Pregelj.</p>
            </sp>
            <sp xml:id="SDZ1-Redna-19-1994-03-30.sp12">
               <speaker>ŽARKO PREGELJ:</speaker>
               <p>Prosim, če se ugotovi, da je to ugotovil Sekretariat, da je treba po tem narediti te popravke. Gre sicer zgolj za golo formo, ampak želim, da se tukaj postopa tako, kot je v poslovniku mišljeno. Hvala lepa.</p>
            </sp>
            <sp xml:id="SDZ1-Redna-19-1994-03-30.sp13">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, kaj predlagate? Jaz bi prosil predstavnika Sekretariata, pa ga ni tukaj v dvorani. Bomo malo počakali. Prosim, gospod Berlič. Ker ni predstavnika Sekretariata, bomo še malo počakali oziroma mislim, da je dobro, da ne bi izgubljali časa, da prekinemo to točko in da gremo na sodniško službo. Nadaljujemo. Gospod Baškovič je tukaj. Gospod Baškovič. Jaz bi vas prosil, če bi podali mnenje gospodu Žarku Preglju in Državnemu zboru. Izvolite.</p>
            </sp>
            <sp xml:id="SDZ1-Redna-19-1994-03-30.sp14">
               <speaker>MILAN BAŠKOVIČ:</speaker>
               <p>Hvala lepa. Moram pojasniti, da je bilo to sodelovanje z Vlado med procesom ustvarjeno in da je naš predstavnik na seji odbora ravno to solucijo predlagal, da se na ta način te stvari rešijo. Isto velja tudi za ta amandma glede sodišč v Mariboru in tako naprej, v Ptuju in podobno, kar je tudi usklajevanje z drugimi rešitvami v tem zakonu in zakonu o sodiščih. Tako z naše strani formalno je to pokrito.</p>
            </sp>
            <sp xml:id="SDZ1-Redna-19-1994-03-30.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pregelj.</p>
            </sp>
            <sp xml:id="SDZ1-Redna-19-1994-03-30.sp16">
               <speaker>ŽARKO PREGELJ:</speaker>
               <p>Spoštovani! Dovolite mi, da pojasnim, zakaj sem uporabil to intervencijo. Osebno razumem ta člen oziroma določila tega člena, da se ga uporablja takrat, kadar je končano glasovanje o amandmajih v tretji obravnavi. Namreč, zgodi se lahko, da so vloženi taki amandmaji, ki porušijo notranjo skladnost zakona. In v tem primeru jaz razumem določilo tretjega odstavka tako. "V tem primeru Sekretariat to ugotovi in predlaga uskladitveni predlog", ta predlog pa pripravi ali predlagatelj ali Vlada ali pa matično delovno telo. Tokrat pa je bilo to že prej pripravljeno. Torej bi lahko bila zadeva uporabljena normalno, kot se dela, se pravi pripravljen amandma za tretjo obravnavo. Verjetno pa ti členi niso bili takrat v drugi obravnavi amandmirani. Menim, da to ni pravilen postopek.</p>
               <p>Res, da je zdaj spet en kup poslovniških zank, vsebina verjetno ni tako pomembna, da bi morali zaradi tega zadevo zapletati, toda opozarjam, da se ta člen večkrat popolnoma narobe uporablja. Hvala.</p>
            </sp>
            <sp xml:id="SDZ1-Redna-19-1994-03-30.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bi prebral tudi izseček iz poročila matičnega delovnega telesa, ki ste ga dobili tudi 19.3.1994. Odbor je obravnaval amandmaje, ki jih je vložila Vlada Republike Slovenije, ki so v glavnem uskladitvene narave. Odbor je podprl amandmaje Vlade v 4., 7., 30. in 63. členu, s tem, da je ugotovil, da je potrebno amandma k 30. členu redakcijsko dopolniti z navedbo 4. točke. V zvezi s tem je potrebno za medsebojno uskladitev predložiti še dodatne amandmaje k 33., 34., 35., 36. in 61. členu predloga zakona ter o vseh glasovati v skladu s 198. členom poslovnika Državnega zbora. To poročilo ste tudi imeli.                  </p>
               <p>Amandma, ki je k 63. členu, je pa Vlada vložila danes, zato ker smo takšno odločitev sprejeli včeraj in ga ni bilo možno zaradi uskladitve prej vložiti. Prosim, da gremo na glasovanje. Najprej dajem na glasovanje amandma k 30. členu. Za besedilom v oklepaju se doda besedilo : ter 4. točke 5. člena tega zakona. Predlagatelj je Vlada Republike Slovenije. Prosim, da ugotovimo prisotnost v dvorani. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Imamo amandma k 31. členu, ki se glasi:"besedilo o pravici do in iz zavarovanja, se nadomesti z besedilom iz prejšnjega člena. Predlagatelj je Vlada Republike Slovenije. Ugotovimo sklepčnost! <stage>(40 prisotnih.)</stage> Mislim, da nas je več v dvorani. Prosim, da ponovno ugotovimo prisotnost in prosim, da ne zapuščate dvorane. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Imamo amandma k 33., 34., 35. in 36. členu: V prvem odstavku 33. člena, 34. členu, k prvem odstavku 35. člena in drugem odstavku 36. člena se besedilo o pravici "do in iz zavarovanja" nadomesti z besedilom "iz 30. člena tega zakona." Predlagatelj je Vlada Republike Slovenije. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Imamo amandma k 61. členu. V drugem odstavku se črta beseda "socialnih". Besedilo o pravici "do in iz zavarovanja" pa nadomesti z besedilom "iz 30. člena tega zakona." Predlagatelj je prav tako Vlada Republike Slovenije. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Imamo amandma k 63. členu. V 63. členu predloga zakona se doda nov tretji odstavek, ki se glasi: tega nimate in prosim, da ga poslušate, ko ga bom prebral. "Delovno sodišče Maribor sodi v zadevah iz območnih okrajev Ormož in Ptuj do 31. decembra 1994 na sedežu sodišča, po tem datumu pa na zunanjem oddelku v Ptuju. Dosedanji tretji odstavek postane četrti odstavek." Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma k 63. členu sprejeli.  </p>
               <p>Imamo še amandma k 74. členu. V prvem odstavku se številka "67" nadomesti s številko "68". Predlagatelj je Vlada Republike Slovenije. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>S tem zaključujem to točko dnevnega reda. Moramo še glasovati o zakonu v celoti, kar je najpomembnejše.</p>
               <p>Na glasovanje dajem zakon v celoti. Želi kdo prej obrazložiti glas? <stage>(Ne.)</stage> Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je zakon sprejet.</p>
               <p>Zaključujem to točko dnevnega reda.</p>
               <p>Prehajamo na <title>10. TOČKO DNEVNEGA REDA, NA PREDLOG ZAKONA O SODNIŠKI SLUŽBI</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi besedo predstavnik Vlade? <stage>(Ne želi.)</stage> Predlog zakona je obravnaval Odbor za notranjo politiko in pravosodje kot matično delovno telo. Prosim gospoda Pukla, da kot poročevalec poda mnenje.</p>
            </sp>
            <sp xml:id="SDZ1-Redna-19-1994-03-30.sp18">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Gre za tretjo branje tega zakona. Naš odbor je obravnaval amandmaje in pobude za amandmaje k tretjemu branju. Odbor je ugotovil, da so upoštevani vsi amandmaji, sprejeti v drugem branju. Predlagamo zboru, da zakon z amandmaji v celoti sprejme.</p>
               <p>Kar se tiče podpore k amandmajem, gre v glavnem za redakcijske in usklajevalne amandmaje. Odbor jih je podprl. Vložil je tudi nekaj amandmajev, imate tudi stališče odbora do teh amandmajev, tako da bi opozoril le na glasovanje po 180. členu poslovnika Državnega zbora, ko je na okoliščino, glede katere se je oglasil naš  kolega Žare Pregelj.</p>
               <p>Mi smo ugotovili, da je usklajevanje po 198. členu, kot je zapisano v pregledu amandmajev, potrebno in nujno zaradi konsistence zakona in predlagam, da te amandmaje sprejmete. Podpreti bi zlasti bilo potrebno, na kar posebej opozarjam, amandma k 64. členu, poslanske skupine Združene liste Socialdemokratov. To pa zaradi tega, da se uskladi določba o plačah, ki se določajo po osnovah poslanskih plač s tem zakonom, to se pravi, da se določi ista omejitev. In k 47. členu, skupine poslancev, prvopodpisani Maks Lavrinc. Gre za amandma odbora na predlog Vlade, ki usklajuje višino plač. Pri prvem amandmaju ni bila usklajena in je prišlo do anomalij. Zato predlagam, da to pri odločanju upoštevate. Hvala lepa.</p>
            </sp>
            <sp xml:id="SDZ1-Redna-19-1994-03-30.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pukl. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? Besedo dajem poslankam in poslancem. Želi kdo besedo? Ker ne želi nihče besede, razpravo zaključujem.</p>
               <p>Prehajamo na odločanje o amandmajih, ki ste jih prejeli z dne 22.3.1994.</p>
               <p>Najprej imamo amandma k 10. členu. V drugem odstavku se črtajo besede "sodnika za prekrške ali". Predlagatelj je Vlada Republike Slovenije. Odbor podpira. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 10. členu sprejet.</p>
               <p>Amandma k 11. členu. Predlagatelj Vlada Republike Slovenije, odbor podpira. V drugem odstavku se črtajo besede "sodnika za prekrške ali". Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma k 11. členu sprejet.</p>
               <p>K 45. členu imamo amandma, ki ga predlaga Vlada, odbor podpira. Črta se besedilo "v skladu z zakonom o poslancih, Uradni list Republike Slovenije številka 48/92". K 45. členu imamo dva amandmaja. Drugi amandma predlaga poslanska skupina Združene liste social demokratov. Odbor podpira, Vlada ne podpira. Amandma se glasi: osnova iz prejšnjega odstavka se glede na proračunske možnosti zniža za odstotek, ki ga določi Državni zbor za plače poslancev in se usklajuje na enak način, kot se usklajuje osnova za obračun plač poslancev Državnega zbora. Prosim.</p>
            </sp>
            <sp xml:id="SDZ1-Redna-19-1994-03-30.sp20">
               <speaker>MIHA KOZINC:</speaker>
               <p>Stališče k temu amandmaju je, da je nepotreben. Glede na to, da se sklicuje na zakon o poslancih, seveda veljajo vse omejitve tega zakona in ni nikakršne potrebe, da bi se spreminjal 45. člen na ta način, glede na to, da se plače določajo na enotni način za vse, tako za poslance, kot za sodnike, skupaj z omejitvami, ali pa seveda tudi z zvišanji. Zato ne vidimo razloga, da bi ta amandma bil vključen v zakon. Ni pa seveda tudi nobene škode, če je.</p>
            </sp>
            <sp xml:id="SDZ1-Redna-19-1994-03-30.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bi vas samo opozoril, da ste imeli ta amandma v pregledu amandmajev, napisan k 46. členu. To je amandma k 45. členu. Vztrajate pri amandmaju? Ja, prosim, gospod Pavlica ima besedo.</p>
            </sp>
            <sp xml:id="SDZ1-Redna-19-1994-03-30.sp22">
               <speaker>MILOŠ PAVLICA:</speaker>
               <p>Hvala lepa. Kot je že predsednik odbora povedal, mi še vedno mislimo, da je ta amandma smiseln, tudi zaradi diskusij, ki smo jih že imeli v tem parlamentu. Lahko se sicer, tako kot pravi gospod minister, tolmači, vendar, da ne bi prihajalo do nesporazuma, je dobro, da imamo še to varovalko v zakonu. Zato predlagam, da ta amandma vendarle podpremo.</p>
            </sp>
            <sp xml:id="SDZ1-Redna-19-1994-03-30.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej bomo glasovali o amandmaju pod številko 1. Črta se besedilo "v skladu z zakonom o poslancih, Uradni list Republike Slovenije številka 48/92". Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je amandma sprejet in imamo amandma, ki ga predlaga poslanska skupina Združene liste socialdemokratov, ki sem ga prej prebral in ga dajem na glasovanje. Ugotovimo sklepčnost! <stage>(45 prisotnih.)</stage> Ponovili bomo ugotavljanje sklepčnosti! Prosim, da ponovno ugotovimo prisotnost v dvorani. Prosim, da se vsi prijavite. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da je tudi ta amandma k 45. členu sprejet.</p>
               <p>Smo na 2. strani našega pregleda amandmajev. Imamo amandma k 47. členu: V prvem odstavku se v prvi skupini številke "1,74", nadomesti s številko "2" in številka "91" s številko "2,10", številko "2,03" s številko "2,20" in številka "2,19", s številko "2,25". Predlagatelj je skupina poslancev, prvopodpisani gospod Lavrinc. Odbor podpira, Vlada podpira. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma k 47. členu sprejet.</p>
               <p>K 74. členu imamo amandma, ki je redakcijske narave in ga predlaga odbor: v zadnji vrstici drugega odstavka se črta beseda "drugo". Ugotovimo sklepčnost! <stage>(43 prisotnih.)</stage> Prosim, da ponovno ugotovimo prisotnost v dvorani in da jo vsi potrdite, ki sedite v dvorani! Ugotovimo sklepčnost! <stage>(47 prisotnih.)</stage></p>
               <p>Kdo je za amandma k 74. členu? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 78. členu imamo amandma, ki je prav tako redakcijske narave. Predlagatelj je Vlada Republike Slovenije, odbor ga podpira: Drugi odstavek se spremeni, tako da se glasi: "Če je sodnik obsojen na zaporno kazen, ki je daljša od 6 mesecev, predlaga Sodni svet Državnemu zboru, da sodnika razreši. O ostalih sodbah, s katerimi je sodnik obsojen za kaznivo dejanje, pa Sodni svet le obvesti Državni zbor". Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma k 78. členu sprejeli.</p>
               <p>K 80. členu imamo amandma skupine poslancev, prvopodpisani dr. France Bučar, odbor ne podpira. Amandma se glasi: Drugi odstavek se črta. Prosim, gospod minister.</p>
            </sp>
            <sp xml:id="SDZ1-Redna-19-1994-03-30.sp24">
               <speaker>MIHA KOZINC:</speaker>
               <p>Vlada tega amandmaja ne podpira in vztraja pri tem, da ostane v 80. členu tudi drugi odstavek, ki daje ministru za pravosodje možnost, da vloži zgolj pobudo za uvedbo disciplinskega postopka. To ne pomeni obveznega disciplinskega postopka, namreč zgolj pobudo. To se nanaša na že sprejeti zakon o sodiščih, ki govori o nadzorstveni funkciji, ki jo izvaja Ministrstvo za pravosodje in seveda, če se v teh nadzorstvenih funkcijah ugotovijo napake, je pač potrebno dati nekomu možnost, da predlaga uvedbo disciplinskega postopka. Stvar disciplinskega tožilca pa je, ali tako pobudo sprejme, ali ne. Zato Vlada vztraja pri taki dikciji, kot je določena.</p>
            </sp>
            <sp xml:id="SDZ1-Redna-19-1994-03-30.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pregelj.</p>
            </sp>
            <sp xml:id="SDZ1-Redna-19-1994-03-30.sp26">
               <speaker>ŽARKO PREGELJ:</speaker>
               <p>Spoštovani! V spominu imam zagotavljanje ministra Kozinca pri obravnavi teh zakonov v prejšnjih fazah, ko je trdil, da je v bistvu vloga ministra zgolj v smislu nadzora funkcioniranja poslovanja sodišč, organiziranja sodne službe in podobno. Tukaj se pa pojavlja kot pobudnik za uvedbo disciplinskega postopka. Sicer lahko izgleda zadeva logična, ampak v resnici se tukaj vloga ministra naenkrat enači z vlogo predsednika sodišča oziroma z delom te vloge. Razlika je zgolj med tem, kdo ima pravico zahtevati in kdo ima pravico dati pobudo. V resnici pa oba zahtevata. Zato menim, da ta drugi odstavek ne gre v kontekst oziroma v celotno shemo, kot jo je minister Kozinc razlagal v prejšnjih fazah tega zakona. Zato menim, da je prav, da sprejmemo amandma, ki ga predlaga dr. Bučar.</p>
            </sp>
            <sp xml:id="SDZ1-Redna-19-1994-03-30.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister ima besedo.</p>
            </sp>
            <sp xml:id="SDZ1-Redna-19-1994-03-30.sp28">
               <speaker>MIHA KOZINC:</speaker>
               <p>Torej v prejšnjem zakonu o sodiščih se govori o dolžnosti Ministrstva za pravosodje, da rešuje nadzorstvene pritožbe. Nadzorstvene pritožbe so pritožbe, ki jih vlagajo stranke in gredo predvsem v smer neutemeljenega zavlačevanja sodnih postopkov in predolgotrajnega reševanja sodnih postopkov. Zdaj seveda zelo težko, lahko seveda se tudi spustimo v gramatično razlago, kakšna je razlika med zahtevo in pobudo, kajti prvi odstavek 80. člena govori: uvedbo disciplinskega postopka zoper sodnika ima pravico zahtevati predsednik sodišča, na podlagi zahteve predsednika sodišča je disciplinski tožilec dolžan. Se pravi, je dolžnost disciplinskega tožilca, da sproži in uvede postopek. Drugi odstavek govori zgolj o pobudi in seveda pri tem nastopi diskrecijska pravica disciplinskega tožilca, ali smatra to za takšne kršitve, da bo uvedel postopek, ali ne. Vendar kot sem dejal, nadzorstvena pritožba, ki je omogočena po zakonu o sodiščih, se vlaga zaradi zavlačevanja postopka in tu je potrebno dati neko možnost, da se lahko da pobuda disciplinskemu tožilcu, če se seveda ugotovi, da se postopki neutemeljeno dolgo zavlačujejo.</p>
            </sp>
            <sp xml:id="SDZ1-Redna-19-1994-03-30.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pregelj ima besedo.</p>
            </sp>
            <sp xml:id="SDZ1-Redna-19-1994-03-30.sp30">
               <speaker>ŽARKO PREGELJ:</speaker>
               <p>Zahvaljujem se za obširno razlago, ampak jaz take razlage iz drugega odstavka ne morem razbrati in bomo spet pri primeru, ko se lahko pojavi določen problem, ko se bo uporabila tako imenovana širša razlaga zakona. Samo določilo je pa hudo revno. Namreč, niti ni točno določeno, komu vloži pobudo. Ali predsedniku sodišča, pač vloži pobudo nekam. Jaz razumem, da disciplinskemu tožilcu. Že tukaj je v bistvu nejasnost notri vgrajena in ne vem, zakaj bi moral zbor sprejemati takšne dvoumne zakone in na koncu, ko pride do takih primerov, kot smo jih imeli na izredni seji, nosi svojo krivdo. Ne vem, zakaj. Hvala lepa.</p>
            </sp>
            <sp xml:id="SDZ1-Redna-19-1994-03-30.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister ima besedo. Prosim za malo miru v dvorani, kolegice in kolegi.</p>
            </sp>
            <sp xml:id="SDZ1-Redna-19-1994-03-30.sp32">
               <speaker>MIHA KOZINC:</speaker>
               <p>Lahko še enkrat ponovim, kar sem že tretjič povedal. Potrebno je pogledati zakon o sodiščih. Potrebno je pogledati 72. člen tega zakona. Stranka lahko, če meni, da sodišče neutemeljeno dolgo rešuje zadevo, naslovi na predsednika sodišča pritožbo zaradi zavlačevanja postopka. V 73. členu je določeno, da minister za pravosodje lahko v primeru zadnjega odstavka prejšnjega člena, ki govori o nadzorstveni pritožbi in daje možnost stranki, da nadzorstveno pritožbo vloži pri Ministrstvu za pravosodje, pošlje to nadzorstveno pritožbo predsedniku višjega sodišča itd. V teh primerih tega člena sploh ne znam drugače tolmačiti. Ne vem, kakšne so še druge možnosti za tolmačenje tega člena. V teh primerih se lahko da pobuda disciplinskemu tožilcu, da sproži postopek, če bo le-ta menil, da je utemeljena, disciplinskega postopka ne bo sprožil.</p>
               <p>Saj nihče ne zahteva obvezno kaznovanje sodnikov. To bi bil poseg v njihovo neodvisnost. Zgolj praktično obvestilo disciplinskemu tožilstvu, da Ministrstvo za pravosodje meni, da se nek postopek zavlačuje neutemeljeno dolgo in da odgovornost za tako neutemeljeno dolgo zavlačevanje postopka nosi tisti, kateremu je spis dodeljen v reševanje.</p>
            </sp>
            <sp xml:id="SDZ1-Redna-19-1994-03-30.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Glasujemo o amandmaju k 80. členu. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(39 poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma k 101. členu. V prvem odstavku se besede "funkcijo", nadomestijo z besedami "mesto, ki ga". Predlagatelj je Vlada Republike Slovenije. Odbor podpira. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je k 101. členu amandma sprejet.</p>
               <p>Imamo še amandma k 101. členu, ki ga predlaga poslanska skupina Socialdemokratske stranke.  Na pregledu ga imate na tretji strani. Prosim, gospod Pučnik.</p>
            </sp>
            <sp xml:id="SDZ1-Redna-19-1994-03-30.sp34">
               <speaker>DR. JOŽE PUČNIK:</speaker>
               <p>Spoštovani! Ta amandma se dotika zelo urgentnega in vam vsem poznanega vprašanja. Gre enostavno za ugotovitev, da so sodniki, ki so sodelovali pri sodbah, v katerih so bile prekršene temeljne človekove pravice, tukaj po strokovni plati dokazali neko določeno nesposobnost, neko določeno pomanjkanje senzibilnosti in da zaradi tega ne bi mogli biti, ko se jim izteče mandat, znova postavljeni kot sodniki za celotno obdobje delovanja.</p>
               <p>Poudaril bi razliko, ki je tukaj. Tukaj se ne zahteva kaznovanje ali kazensko pravni pregon za njihovo dejanje. Gre za to, da se ugotovi, da to ni bilo kar koli, temveč, da je to bil jasen znak njihove strokovne pomanjkljivosti, če so se lahko podpisali pod sodbe, s katerimi so bile zelo očitno kršene neke temeljne človekove pravice. Če je sodnik to storil, je sigurno storil po določenem premisleku. Ampak dejanje obstoja neodvisno od njegovih motivov, ki so eventualno bili celo to, da se ne bi zaviralo njegovo napredovanje in tako naprej. Razlogi so bili verjetno zelo pisani, zelo osebni. Ampak sam ta akt, samo to dejanje sodnika ostane.</p>
               <p>Jaz mislim, če si mi prizadevamo za pravno državo, je potrebno tukaj postaviti neke kriterije. Jaz sem že ob neki drugi priliki povedal, da je bilo do sedaj čez 400 razveljavljenih. In to so bile sodbe z zelo težkimi - prosim to je seznam vrhovnega sodišča - oziroma je bil dan predlog za njihovo ponovno obravnavo. In v veliki večini so potem tudi tožilstva, temeljna tožilstva ukinila postopek in tako naprej, sprejela argumente, da se bile kršene že same formalije, da so, govorimo o materialni resnici, ki se je pač takrat pogosto zelo pomanjkljiva raziskovala.</p>
               <p>Spoštovane kolegice in kolegi! Mislim, da je takšen dodatek k temu zakonu potreben. Nekje mora slovenska država le jasno pokazati, da ne more vsega akceptirati kot nepomembno, kot nek slučajni prometni prekršek, na primer napačno parkiranje, ki zastara in tako naprej, temveč je potrebno potegniti vsaj ta merila, ki - še enkrat poudarjam - nimajo namena in ne uveljavljajo neke kazenskopravne odgovornosti, temveč ugotavljajo samo strokovne pomankljivosti tistih sodnikov, ki so se udeleževali takšnih, zelo pogosto naročenih procedur na sodiščih. Zato vas prosim, da podprete ta amandma.</p>
            </sp>
            <sp xml:id="SDZ1-Redna-19-1994-03-30.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Pučniku. Gospod minister ima besedo.</p>
            </sp>
            <sp xml:id="SDZ1-Redna-19-1994-03-30.sp36">
               <speaker>MIHA KOZINC:</speaker>
               <p>Temu amandmaju bi nasprotoval, in sicer iz več razlogov. Kot lahko razberete iz dikcije amandmaja, se govori, o sodnikih, ki so sodelovali v političnih procesih. Sedaj sam osebno ne vem, kaj pomeni to sodelovanje. V teh večjih političnih procesih, ki so bili, je sodil senat petorice lahko in sodnik je lahko dal tudi drugačen oglas in drugačno mnenje, pa je bil preglasovan. Vendar v tem postopku je sodeloval. Kdo bo sedaj dokazoval, da je bilo njegovo mnenje oziroma njegov glas, ki ga je dal sodbi, drugačen od tistega, ki ga je sprejela večina v tem sodnem senatu. In predsednik sodnega senata, tudi če je preglasovan, je dolžan napisati sodbo in dolžan to sodbo obrazložiti. To je prvi razlog, ker sam osebno ne vem, kaj je to sodelovanje in seveda, kako se bo to sodelovanje ugotavljalo. Drugi razlog, ki bi ga navedel, je to, da na koncu tega amandmaja piše, da po izteku njihovega mandata ni možno podaljšati sodniške funkcije. Nikomur se po izteku mandata sodniška funkcija ne podaljša, temveč so sodniki podvrženi ponovni izvolitvi v Državnem zboru. Avtomatizma k podaljšanju ni.</p>
               <p>Zato seveda ne moremo govoriti o podaljšanju, temveč bodo vsi, ki bodo kandidirali za pridobitev trajne sodniške funkcije, ponovno izvoljeni v Državnem zboru. Na tem mestu bi dejal, da za vsakogar, za katerega bo Državni zbor menil, da ni primeren za opravljanje te funkcije, ga pač ne bo izvolil. Skliceval bi se na določila 8. člena zakona o sodniški službi, in sicer zadnjega odstavka, ki govori: "Ni osebnostno primeren za opravljanje sodniške funkcije, kdor se je, ali se še obnaša tako, da je mogoče na podlagi njegovega ravnanje utemeljeno sklepati, da sodniške funkcije ne bo opravljal pošteno in vestno". Državni zbor bo za te ljudi menil, da je nastopil razlog iz zadnjega odstavka 8. člena in sodniške funkcije ne bodo pridobili.</p>
               <p>Skliceval bi se še na sodbo Zveznega sodišča Nemčije, ki jo cenjeni kolega dr. Pučnik pozna, ker sem mu jo dal v originalu, ki jo je Zvezno sodišče Nemčije sprejelo in ta sodba govori oziroma Vrhovno sodišče Zvezne republike Nemčije je zavzelo stališče, da je po tem stališču sodnikom iz Vzhodne Nemčije mogoče soditi za njihove, v času obstoja NDR. izrečene sodbe le v primeru, če so bile te sodbe samovoljne, torej če je šlo za ekscesne primere zlorabe takrat veljavnega prava, ali če so pomenile hudo kršitev temeljnih človekovih pravic. Vendar morajo biti te kršitve dokazane, ta samovolja mora biti dokazana.  </p>
               <p>Mislim, da je ta zadnji odstavek 8. člena, o katerem sem prej govoril, zadosti širok, da lahko zaobseže tudi te primere, za katere bo Državni zbor menil, da niso primerni, da opravljajo svojo sodniško funkcijo še naprej.</p>
               <p>Res je, kar je povedal dr. Pučnik, da je Vrhovno sodišče skoraj 400 oziroma celo nekaj več kot 400 zadev razveljavilo in seveda zadevo vrnilo v ponovno odločanje. Vendar tehnika je takšna, da na prvi stopnji potem tožilstvo umakne obtožbo. Tehnično se temu reče: izide zavrnilna sodba, ki nima nobene obrazložitve, razen to obrazložitev, da je tožilstvo umaknilo obtožbo iz tega časa, ki je bilo.</p>
               <p>Zato se iz takih postopkov ne more ugotavljati kršitev temeljnih človekovih pravic in svoboščin, kajti te nove sodbe nimajo postopka. Imamo samo prejšnjo sodbo, ki je bila obnovljena in potem umik obtožbe s strani tožilstva.</p>
               <p>Osebno sem prepričan, da bi v tem primeru šlo za enega od pogojev za pridobitev sodniške funkcije in da bi potem morala biti tehnično v 8. členu določena taka dikcija, če bi bila sprejeta. Mislim, da tak amandma ni potreben.</p>
            </sp>
            <sp xml:id="SDZ1-Redna-19-1994-03-30.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pučnik ima besedo.</p>
            </sp>
            <sp xml:id="SDZ1-Redna-19-1994-03-30.sp38">
               <speaker>DR. JOŽE PUČNIK:</speaker>
               <p>Spoštovani! Zdi se mi, da je gospod minister poskušal z vsemi silami pravzaprav iz tega, v čemer vidim problem, problem Slovenije, napraviti nekaj, čemur se Državni zbor sploh naj ne bi posvečal.</p>
               <p>Gospod minister tukaj ni odgovoril na vprašanje, kako naj Državni zbor ugotavlja pri predlogih. Ko dobi neke predloge, kako naj Državni zbor ugotavlja in preverja strokovna mnenja, ki se bodo o posameznih sodnikih nekje morala podajati. In že zaradi tega bi bilo potrebno nekje v zakonu neko določilo, ki bi pravzaprav zagotavljalo, da bi se dejansko ti primeri, verjetno jih ni zelo veliko, tudi preverjalo.</p>
               <p>Druga stvar. Čudi me, gospod minister, kako vi pokažete eno tako strahovito nesenzibilnost za te probleme. Ne vem, če ste imeli priliko čitati sodbe. Jaz vam jih lahko nekaj deset, mogoče tudi nekaj sto pošljem v kopijah, da boste videli, kako in kaj vse so gospodje ali tovariši sodniki podpisali. Kako so oni svojo kazoistiko pravno obračali in kakšne argumente so tamkaj postavljali. Če nekdo, ki je pravnik, si prečita vsaj eno od takih sodb, dobi pomisleke in pride do ugotovitve, da gospodje ali gospe, ki so to podpisovali ali podpisovale, niso bili sodniki, temveč so bili izvrševalci nekega navodila, ki so sodišče zlorabljali za uveljavljanje neke politične linije ali česa drugega. Tu ne moremo govoriti o sodniških kvalifikacijah, tu moramo mi ugotoviti, da so ti ljudje osnovo sodniškega poklica opustili in se predali plavanju na področju delanja kariere prilagajanja političnemu vzdušju ali pritiskom in podobno. Pozabljali so na neka osnovna pravila profesionalne etike, ki jo sodniki moramo imeti. Če mi gradimo pravno državo in se pri tem tudi po teh debatah zadnje dni in tudi po poudarkih in strogih merilih pravne države, tu ne bi šel v detajle, se pokažemo tako strahovito nesenzibilne, tako površne in rekel bi, celo cinične.</p>
               <p>Spoštovane kolegice in kolegi, vem da gre za principialno vprašanje. V ozadju so tudi neki politični interesi. Vem, da se tukaj brani ugled, bom povedal direktno, nekega režima, da se ja ne bi na tem laku, v kolikor je ohranjen, pokazala kaka rjasta točka. Tisti, ki to delajo, odgovarjajo samemu sebi, svojemu moralnemu prepričanju in svoji racionalni uvidevnosti, ko se odločajo o teh vprašanjih.</p>
               <p>Trditi danes, da pravna država, da ta zakon o sodniški službi naj enostavno ne bi imel prepričljivih pravnih sredstev, da se pokaže, če se je nekdo podpisal pod neko skrpucalo, ki ga je imenoval sodba, da je s tem pravzaprav zapravil tiste kvalifikacije, pravniške, pustimo moralo, pravne kvalifikacije, ki ga usposabljajo kakor sodnika.</p>
               <p>Upam, spoštovane kolegice in kolega, da boste to podprli. Gre po mojem mnenju za bistveno vprašanje, ki je važnejše, kakor kakršnikoli trenutni ali srednjeročni politični interesi te ali one politične skupine. Gre za načelno vprašanje in mislim, da je to vprašanje takega pomena, da bo sigurno, če se mu na ta način izognemo, kakor je predlagal minister, odigralo še zelo pomembno vlogo v razpravah v slovenski kulturni in tudi politični javnosti. Hvala lepa.</p>
            </sp>
            <sp xml:id="SDZ1-Redna-19-1994-03-30.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Pučniku. Gospod Rupel in potem minister.</p>
            </sp>
            <sp xml:id="SDZ1-Redna-19-1994-03-30.sp40">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Sem pozorno poslušal kolega Pučnika. V nekem pogledu mislim, da je njegova skrb utemeljena. Nima prav, ko govori o tem, da je kdorkoli v tem parlamentu pripravljen braniti ugled prejšnjega, če sem ga pravilno razumel, komunističnega režima. Mislim, da ga ni v tem parlamentu, ki bi želel braniti ugled prejšnjega, komunističnega režima. Nisem eden tistih, ki bi bil pripravljen ta ugled braniti. Tega ugleda, mislim, da ga ni in mislim, da je na nek način to, kar govori gospod Pučnik, ideološki konstrukt.</p>
               <p>Če mi dovolite, imam drugačen predlog. Nima smisla, da s takšnim amandmajem spreminjamo zakon. Sem za to, če sem prej pravilno poslušal ministra, je govoril o tem, da je mogoče v spornih primerih, ko so sodniki predmet razprave in volitev v tem parlamentu, določene sporne stvari zaustaviti. Mogoče se je ravnati tudi v skladu z analizami spornih sodb, o katerih je bilo</p>
               <p>govora do sedaj.</p>
               <p>Jaz sem za to, da gospod Pučnik dejansko da na razpolago poslancem tega parlamenta, tistih 100 sodb, o katerih je govoril, ki so bile pač krivične in ideološke in ki so branile ugled režima itn. in jaz sem prepričan, da nihče od poslancev tega parlamenta potem, ko bo imel pred seboj natančno analizo primerov, ne bo pripravljen glasovati, da se podaljša mandat sodnikom, ki so zagrešili, da tako rečem, protičloveška ali pa morebiti samo ideološko pristrana, ali pa strastna dejanja v preteklosti. Namreč, jaz imam občutek, da v resnici gre morda za nekaj primerov, sem prepričan, da za nekaj primerov gre, mislim, da se s številom v tem primeru pretirava, ampak seveda rad bi govoril na podlagi konkretnih podatkov.</p>
               <p>Jaz ne morem sprejeti nekega ideološkega konstrukta, ne da se govori o konkretnih zadevah in o konkretnih problemih. Sem pripravljen seveda upoštevati analizo neke parlamentarne skupine, pa tudi analizo in podatke kolege Pučnika, samostojno analizo kolega Pučnika. Če nam on dobavi, temu parlamentu, tem poslancem dokaze o posameznih sodnikih, ki so pred reelekcijo itn., sem prepričan, da bo ta parlament reelekcijo tistih grešnikov zaustavil. Nisem pa za to, da se zdaj v zakon vgrajuje nek ideološki konstrukt. Hvala lepa.</p>
            </sp>
            <sp xml:id="SDZ1-Redna-19-1994-03-30.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Pučnik.</p>
            </sp>
            <sp xml:id="SDZ1-Redna-19-1994-03-30.sp42">
               <speaker>DR. JOŽE PUČNIK:</speaker>
               <p>Spoštovani, najprej replika gospodu ministru na njegov prvi nastop. Sodba vrhovnega sodišča, ki ste jo citirali, obravnava kazensko odgovornost teh sodnikov, ne pa pravniško kvalifikacijo, da naprej opravljajo svojo sodniško službo. To sta pa dve različni stvari in jaz skušam na začetku potrditi, da ne zahtevam kazenske odgovornosti, temveč, da se samo njihovo sodniško delovanje vzame kot argument pri ugotavljanju njihove sodniške sposobnosti, kvalifikacije za opravljanje tega silno važnega poklica in da če je nekdo iz teh ali onih razlogov podpisal sodbo, tudi če se sam ni strinjal, je to ravno tako, kot če nekdo zaradi podkupnine podpiše neko sodbo, s katero se eventualno ne strinja. Vsekakor je to zloraba poklica najhujše vrste, kakor si jo lahko predstavljamo.</p>
               <p>Na pripombo gospoda Rupla lahko rečem samo naslednje. Gospod Rupel, ne gre samo za ugotavljanje posameznih primerov, ki naj bi jih eden od poslancev ugotavljal in naj bi eden od poslancev prevzel odgovornost, da obvešča kolege, da se bodo lahko odločali. Naloga parlamenta je v tem, da država ureja tako važno vprašanje. Če pa po vašem mnenju to ni pomembna zadeva, je to čisto druga stvar in je vaša privatna ocena. Mislim, da je to pomembno vprašanje pri graditvi slovenske pravne države in da to mora država, ki je na nek način naslednica, tudi v raznih drugih pravnih stvareh prejšnjega režima ali prejšnje države, te stvari urejati v lastni nalogi, ne pa da bi zdaj eden od poslancev, ki pride na to idejo, moral po oceni gospoda Rupla prevzeti to dolžnost, da bo raziskoval ozadje posameznih sodnikov.</p>
               <p>Gospod Rupel, jaz vam bom, vprašal bom Vrhovno sodišče,</p>
               <p>če vam lahko kopijo teh doslej opravljenih predlogov pošljem in jo boste dobili. Tam gre do 1. januarja letošnjega leta za 404 sodbe, v katerih je bil postopek ustavljen, in sicer samo zaradi formalnih napak. To še ni materialna resnica, ki se je tukaj ugotavljala. Če bi šli po teh kriterijih, kar seveda verjetno sploh ni izvedljivo itn., tudi ni mogoče, bi verjetno ta številka bila sigurno nekajkrat višja. Ocenjujem, ne vem. Torej, spoštovane kolegice in kolegi. Moj argument je, da mora naša država načelno določeno obnašanje, v tem primeru sodnikov, oceniti kot nekaj, kar ni združljivo s poklicnim etosom sodnika,  kar ni združljivo s poklicno kompetenco tega človeka in s tem ni združljivo z nastavitvijo tako rekoč za daljšo dobo takšnega človeka kot sodnika te pravne države.</p>
               <p>Pustimo zdaj moralne in druge razloge čisto ob strani, ostajamo samo pri pravnih in ostajamo pri kvalifikacijah. Poglejte, kaj bomo mi, če bo dobil Državni zbor nek primer, kjer je bilo ugotovljeno, da je eden od sodnikov iz teh ali onih razlogov, recimo iz političnih, ker je pripadal eni stranki, pa je stal pred sodišče njegov kolega iz iste stranke in je prekršil temeljna pravila svojega sodniškega poklica, kaj bomo naredili? Čisto jasno bo. In tukaj pridem do našega odnosa do preteklosti. Spoštovane kolegice in kolegi, mi se izogibamo, da bi bilo v kateremkoli uradnem aktu karkoli ugotovljeno, da je bilo nekoč v naši preteklosti kaj narobe. Seveda je bilo rečemo, to je vse v redu, mi se opravičujemo, mi bomo vse to nekje popravili, ampak nekje, v bistvu je bilo vse v redu, samo neki spodrsljaji so bili. Ne, gospe in gospodje, to so bile hude reči, to so bile žalostne reči in do teh stvari zavzemati tako lahkoten, tako igriv odnos, kakor gospod minister, mislim, da je to madež, da to vzbuja močen dvom v to, ali smo mi res pripravljeni te stvari gledati z nekim realnim očesom in če se hočemo pri tem znebiti nekih, bi rekel, čisto političnih, da ne rečem ideoloških razlogov pri reševanju tega problema.</p>
               <p>Poglejte, od prvih demokratičnih volitev in do danes je preteklo nekaj let in na določenih področjih se pač stvar zatika. Potem mi rečemo, to so tehnični problemi, eno ali drugo. Jaz sem prepričan, tu so določeni nameni, vsi vemo, takšno je to življenje, tu so določeni interesi in te interese se skuša braniti tudi indirektno s tem, da se branijo faktični, ki so večinoma gospodarski in finančni, se brani tudi okvir, se brani prestiž in se branijo stvari, ki nimajo s to državo, o kateri le upamo, da bo pravna, vedno bolj pravna, kakor je danes, nobene povezave. Jaz mislim, še enkrat, prosim gospoda ministra, da spremeni svoje mnenje, to bi sigurno vplivalo na kolege, da opustijo svoj igrivi odnos do teh žalostnih reči in to bi morda pomagalo tudi kolegom iz njegove stranke, da bi eventualno pritisnili na tipko v smislu potrditve tega amandmaja. Hvala lepa.</p>
            </sp>
            <sp xml:id="SDZ1-Redna-19-1994-03-30.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pučnik. Jaz bi prosil, da ta debata ni na osebnem nivoju. Izvolite, gospod minister. Imate repliko? Se opravičujem, gospod minister. Gospod Rupel ima repliko.</p>
            </sp>
            <sp xml:id="SDZ1-Redna-19-1994-03-30.sp44">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi. Jaz ne vem, če me je kolega Pučnik dobro razumel. Mislim, da je funkcija skupščinskih oziroma državno-zborovskih nastopov v tem, da se poizkušamo mirno in trezno prepričati o tem, da imajo naši ali kateri drugi argumenti težo. Gospod Pučnik me je prepričal o tem in me je že od nekaj prepričal o tem, da je seveda potrebno v zvezi z dediščino, ki smo jo prevzeli od prejšnjega režima itn., storiti določene ukrepe, da je treba popraviti krivice itn. O tem med nama ni nobene razlike oziroma o tem med nama ni spora.</p>
               <p>Glede zagovarjanja pravne države med nama ni spora. Jaz se samo bojim, da bi morebiti z nekaterimi preradikalnimi ukrepi ali pa, bojim se, da tudi ta amandma tako meri, da bi povzročili dejansko odklon v drugo smer in bi se znašli tam oziroma v bližini tistega, kar kritiziramo in česar nočemo. Poglejte recimo, prej je bila omenjena beseda sodelovanje. Jaz se spomnim te besede sodelovanje iz prejšnjih časov. Jaz se spomnim, ko so bili ljudje šikanirani in ko so bili ovirani pri svojem delu, pri svojem položaju v družbi zaradi tega, ker so sodelovali z nekim neljudskim režimom ali ker so sodelovali z nekom itn. in tega nihče ni preverjal. Sodelovanje je tako širok pojem in tako ideološko obremenjen iz prejšnjih časov, žal, da jaz ne morem na to pristati, da s sodelovanjem pojasnjujem problem, za katerega se pa najbrž z gospodom Pučnikom strinjava, da ga je treba rešiti. Skratka, mislim, da je tu stvar lahko narobe merjena.</p>
               <p>Poglejte, jaz osebno vidim tudi v današnjem času ljudi iz tožilstev, sodišč, celo iz ustavnega sodišča, ki politično razsojajo in bi se najbrž s kolegom Pučnikom o teh zadevah tu na tej točki pa ne strinjala več.</p>
               <p>Jaz mislim, da je treba, če se resno gremo pravno državo, odstraniti vse nevarnosti, vse ideološke primesi, vse pasti, ki bi nas lahko pripeljale v situacijo, ki bi bila podobna tisti, ki jo hočemo rešiti oziroma, ki jo hočemo popraviti. In v tem smislu bi si želel, da bi gospod Pučnik tu nastopal, jaz bi si želel, da bi nas prepričal. Jaz si želim zvedeti nove in pametne argumente, da bi se lahko dobro in trezno odločil. Jaz nisem odločen ta hip, kako bom pritisnil na gumb. Jaz želim, da me gospod Pučnik prepriča o tem, da je nekaj, kar on zagovarja, nujno potrebno storiti. Zaenkrat me ni prepričal. Ampak mislim, da je funkcija našega pogovora v tem, da se prepričamo in da se prepričamo z argumenti, ne s strastjo in ne z ideološkimi argumenti. Hvala lepa.</p>
            </sp>
            <sp xml:id="SDZ1-Redna-19-1994-03-30.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-19-1994-03-30.sp46">
               <speaker>MIHA KOZINC:</speaker>
               <p>Torej, jaz se v dobršni meri strinjam z dr. Pučnikom. Bile so krivice, bile so napake, bili so pravni zmazki, pod katerimi so podpisani sodniki, ki imajo ime in priimek. Ravno v imenu pravne države ne moremo obsojati počez, temveč tiste konkretne ljudi, ki so prekršili zakon, ki so prekršili temeljne človekove pravice, in tisti naj za svoja dejanja odgovarjajo, če se jim seveda dokaže, da so storili to, kar piše v tem amandmaju. Strinjam se, tudi veliko takih sodb, o katerih ste govorili, sem videl in jih bral in se strinjam z vami, da so se dogajale krivice. Vendar, te krivice so povzročali konkretni, ponavljam, konkretni ljudje. Zgolj in samo sodelovanje v takih postopkih seveda ne more biti - vsaj po mojem osebnem mnenju - zadosti, da se ne da možnost ljudem, da kandidirajo - govorim o možnosti - da kandidirajo za trajni mandat. Stvar Državnega zbora je, da nekoga izvoli ali ne izvoli. Vendar, dokler jim ni dokazana neka krivda, možnost morajo imeti. Ko pa bo takemu dokazana krivda, ko bodo dokazane napake, kršitve zakona, potem teh možnosti ne bo imel več. In ravno v imenu pravne države se je potrebno zavzemati za to.</p>
               <p>Zato si seveda ne dovolim očitka, spoštovani gospod Pučnik, da "igrivo" pristopam k tej problematiki. Ne vem, s čim utemeljujete igrivost. Morebiti je igrivost zavzemanje za pravno državo in za enakost pred zakonom. Vendar, kot sem rekel, takega očitka vsaj v tem trenutku ne vidim, da bi bil utemeljen.</p>
            </sp>
            <sp xml:id="SDZ1-Redna-19-1994-03-30.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič. Ali imate vi repliko? Prosim.</p>
            </sp>
            <sp xml:id="SDZ1-Redna-19-1994-03-30.sp48">
               <speaker>DR. DIMITRIJ RUPEL:</speaker>
               <p>Prosim za odmor 10 minut, da pripravimo amandma na amandma. Mislim, da je stvar tako resna in tako nujno potrebna kratkega premisleka, da prosim za odmor, da se takšen amandma pripravi.</p>
            </sp>
            <sp xml:id="SDZ1-Redna-19-1994-03-30.sp49">
               <speaker>PODPREDSEDNIK VLADIMIR TOPLER:</speaker>
               <p>To zahtevate v imenu poslanske skupine?</p>
            </sp>
            <sp xml:id="SDZ1-Redna-19-1994-03-30.sp50">
               <speaker>DR. DIMITRIJ RUPEL:</speaker>
               <p>V imenu poslanske skupine.</p>
            </sp>
            <sp xml:id="SDZ1-Redna-19-1994-03-30.sp51">
               <speaker>PODPREDSEDNIK VLADIMIR TOPLER:</speaker>
               <p>Odrejam 10-minutni odmor.</p>
            </sp>
            <stage type="time">(Seja je bila prekinjena ob 11.43 uri in se je nadaljevala ob 12.35 uri.)</stage>
            <sp xml:id="SDZ1-Redna-19-1994-03-30.sp52">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Prosim, da zasedete svoja mesta in da na začetku najprej ugotovimo prisotnost v dvorani. Nadaljujemo sejo. Prosim, da ugotovimo prisotnost v dvorani! Ugotavljam, da je navzočih 54 poslank in poslancev in lahko nadaljujemo z delom in tudi z odločanjem. Želite gospod Rupelj besedo po odmoru? Ne želite. Prej se je k besedi javil še gospod Mozetič. Izvolite besedo gospod Mozetič. Na klop pa vam je bil razdeljen tudi amandma.</p>
            </sp>
            <sp xml:id="SDZ1-Redna-19-1994-03-30.sp53">
               <speaker>MIROSLAV MOZETIČ:</speaker>
               <p>Hvala lepa za besedo kolegice in kolegi! Sedaj, ko je amandma nekoliko popravljen, čeprav jaz bi tudi prejšnjega podprl. Mislim pa, da je ta res dosti boljše formuliran, bolj natančen in glede na podpise ne pričakujem, da bo tudi sprejet. Tako, da ni potrebno, da to povem, kar sem mislil sicer prej povedati. Mislim pa, edino to bi povedal, dva stavka. Mislim, da je bodisi prejšnji ali pa ta amandma bil potreben predvsem zaradi sodstva samega. Ne toliko zaradi posameznega sodnika, ampak zaradi sodstva, kot institucije, ki je izgubila svojo veredostojnost in bi eden od načinov, kako bi pridobila nazaj postopno svojo veredostojnost in neodvisnost in vse to, kar pritiče sodni oblasti, in tudi to, da bi bil tak amandma sprejet in jaz upam, da sedaj bo sprejet v popravljeni verziji, da se bodo določene stvari znotraj sodstva razčistile in da bo sodstvo praktično znotraj samega sebe naredilo tisto katarzo, ki je potrebna, da bo postalo v resnici neodvisno, samostojno in da bodo v tako sodstvo... <stage>(Podpredsednik Vladimir Topler: Prosim za mir v dvorani)</stage> ... državljani zaupali.</p>
               <p>Jaz povem samo še to, da bom ta amandma, ki je tako dopolnjen, če tak ne bo, bi tudi prejšnjega podprl in mislim, da je zelo prav, da ga podpremo vsi. Hvala lepa.</p>
            </sp>
            <sp xml:id="SDZ1-Redna-19-1994-03-30.sp54">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pučnik ima besedo.</p>
            </sp>
            <sp xml:id="SDZ1-Redna-19-1994-03-30.sp55">
               <speaker>DR. JOŽE PUČNIK:</speaker>
               <p>Spoštovane kolegice! Amandma ste dobili. Izboljšala se je formulacija. V tej zvezi bi se zahvalil ministru, ki je pomagal s svojimi pripombami, da smo dobili boljšo formulacijo in tudi kolegom iz drugih strank. Hvala lepa.</p>
            </sp>
            <sp xml:id="SDZ1-Redna-19-1994-03-30.sp56">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne morejo umakniti prejšnjega amandmaja, ker je to amandma na amandma. Jaz ga bom prebral. "Sodniki, ki so sodili ali določali v preiskovalnih in sodnih postopkih, v katerih so bile s sodbo kršene temeljne človekove pravice in svoboščine, po izteku svojega mandata ne izpolnjujejo pogojev za izvolitev v sodniško funkcijo po določbah tega zakona". To je amandma na amandma k 101. členu. Dajem ga na glasovanje. Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(68 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>S tem smo v celoti nadomestili prejšnji amandma in o tem ni treba več glasovati.</p>
               <p>Imamo amandma k 102. členu, ki ga predlaga Vlada Republike Slovenije. V prvem odstavku se besedilo: "sodniki, ki ne kandidirajo za izvolitev s trajnim mandatom, ali ki vanj še niso bili izvoljeni" in nadomesti z besedilom "sodniki iz prvega odstavka prejšnjega člena, ki ne kandidirajo za izvolitev v trajno sodniške funkcije in do 1. januarja 1995. Odbor podpira. Amandma je redakcijske narave. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da amandma k 102. členu sprejet.</p>
               <p>S tem smo končali glasovanje o členih, ki so bili spremenjeni v drugi obravnavi in prehajamo na glasovanje po poslovniku po 198. členu poslovnika. Imamo amandmaje, ki so redakcijske in uskladitvene narave.</p>
               <p>Imamo amandma k 48. členu, k 49. členu, k 50. členu in mislim, da tudi k 8. členu. Bomo glasovali po vrsti. Najprej k 48. členu.</p>
               <p>Številka 5,8 se nadomesti s številko 2,40. Predlagatelj je Vlada. Odbor podpira. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>K 49. členu imamo amandma na amandma Vlade pod 2.točko. V prvem odstavku se številka 1,74 nadomesti s številko 2. V drugem odstavku pa številka 2,19 s številko 2,25. Odbor amandma podpira. Predlagatelj je pa Vlada in ne iz skupine poslancev, ker poslanci ne morejo tega predlagati.</p>
               <p>Dajem amandma na amandma k 49. členu pod 1.točko na glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma na amandma Vlade sprejeli.</p>
               <p>Dajem amandma Vlade, ki se glasi: V prvem odstavku se številka 3,9 nadomesti s številko 1,74. Številka 6,6 pa s številko 2,73. V drugem odstavku se številka 5,3 nadomesti s številko 2,19. Predlagatelj je Vlada, odbor podpira. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Imamo amandma prav tako redakcijske uskladitvene narave. K 50. členu v drugem odstavku se številka 7,6 nadomesti s številko 3,14. Predlagatelj Vlada, odbor podpira. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 50. členu sprejet.</p>
               <p>Gospod minister ima besedo. Glasujemo pa o amandmaju oziroma razpravljamo o amandmaju k 101. členu, prav tako radakcijske uskladitvene narave. Izvolite.</p>
            </sp>
            <sp xml:id="SDZ1-Redna-19-1994-03-30.sp57">
               <speaker>MIHA KOZINC:</speaker>
               <p>Torej ta zadnji amandma vsebinske narave, ki je bil sprejet, in sicer amandma gospoda Pučnika, bi bilo potrebno sprejeti še ta amandma na amandma na amandma in sicer, ki bi se glasil: "Ne glede na določbo prvega odstavka tega člena sodniki, ki so sodili ali odločali v preiskovalnih in sodnih postopkih, v katerih so bili s sodbo kršene temeljne človekove pravice in svoboščine..."</p>
               <p>Tekst je identičen, kot je bil sprejet prej. Celotni tekst bi moral biti: peti odstavek 101. člena postane nov tretji odstavek 8. člena in se spremeni tako, da se glasi, kot sem prebral prej. Gre za pogoje v izvolitev v sodniško funkcijo, ki so jo določili v 8. členu. Amandma gospoda Pučnika bi moral biti temeljni pogoj za izvolitev v trajno sodniško funkcijo in s tem vključen v 8. člen. Zato je bil ta amandma na amandma predlagan.</p>
            </sp>
            <sp xml:id="SDZ1-Redna-19-1994-03-30.sp58">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Amandmaja ne bom prečital, ker ga je gospod minister prečital. Dajem ga na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Tako smo zaključili glasovanje o amandmajih. Moramo pa še o zakonu v celoti.</p>
               <p>Želi kdo besedo pred glasovanjem o zakonu v celoti? <stage>(Ne.)</stage> Dajem zakon v celoti na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo zakon sprejeli.</p>
               <p>S tem zaključujem tudi to točko dnevnega reda. Prosim, gospod minister.</p>
            </sp>
            <sp xml:id="SDZ1-Redna-19-1994-03-30.sp59">
               <speaker>MIHA KOZINC:</speaker>
               <p>Spoštovane poslanke, cenjeni poslanci! Zahvalil bi se vam za sprejem vseh teh treh zakonov s sodnega področja, ki bo omogočil reformo celotnega sodnega sistema. Govoriti sem prišel iz enega drugega razloga.</p>
               <p>Imel bi prošnjo, ki sem jo že izrazil vodstvu Državnega zbora, glede na to, da imam tako jaz, kot sodelavci danes neodložljive obveznosti. Mislil sem, da bodo ti zakoni prej in bi prosil, da se ta kazenska zakonodajo obravnava v enem sklopu v naslednjem tednu. Samo toliko. Hvala lepa.</p>
            </sp>
            <sp xml:id="SDZ1-Redna-19-1994-03-30.sp60">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, minister. Mislim, da bomo to storili, ker smo to že večkrat in tega ne bi dal na glasovanje.</p>
               <p>Prehajamo na naslednjo točko dnevnega reda.</p>
               <p>
                  <title>13. TOČKA DNEVNEGA REDA, PREDLOG ZAKONA O INVESTICIJAH V JAVNE ZDRAVSTVENE ZAVODE, KATERIH USTANOVITELJ JE REPUBLIKA SLOVENIJA ZA OBDOBJE 94-99.</title>
               </p>
               <p>Predlog zakona je za tretjo obravnavo pripravila Vlada Republike Slovenije. Želi besedo predstavnik Vlade? <stage>(Ne želi.)</stage> Predlog zakona je obravnaval Odbor za zdravstvo, delo, družino in socialno politiko kot matično delovno telo. Prosim poročevalca. Ne želi podati besede. Želi besedo predstavnik sekretariata? <stage>(Ne.)</stage> Želi kdo besedo kot predstavnik poslanskih skupin? Ne vidim nikogar. Besedo dajem poslankam in poslancem. Nihče ne želi razpravljati.</p>
               <p>Prehajamo na odločanje o posameznih amandmajih. Imamo dva amandmaja k 4. členu in k 6. členu. K 4. členu ga predlaga skupina poslancev, prvopodpisana je gospa Kožuh - Novak. V 4. členu se doda nov odstavek, ki se glasi: "Pri pripravah na investicije pri projektiranju in izvajanju investicij so javni zdravstveni zavodi in ministrstvo dolžni upoštevati postopke, predpisane in normative ter standarde, ki so pri gradnjah ali adaptaciji zdravstvenih prostorov ali objektov v veljavi v državah evropske unije."</p>
               <p>Želi kdo besedo? <stage>(Ne.)</stage> Prosim, da ugotovimo prisotnost.</p>
               <p>Gospod Baškovič ima besedo, izvolite.</p>
            </sp>
            <sp xml:id="SDZ1-Redna-19-1994-03-30.sp61">
               <speaker>MILAN BAŠKOVIČ:</speaker>
               <p>Hvala. Jaz bi rad samo opozoril, da je naš sekretariat dal posebno dodatno mnenje pred eno uro k temu amandmaju. Ne vem, če ste ga dobili na mize.</p>
               <p>Rad bi samo opozoril na to, da smo mi ocenili ta amandma kot dokaj sporen, namreč, ker na nek splošen način skuša predpise, normative, standarde in postopke, kar se tukaj navaja, uveljaviti kot naše domačo pravo, ne da bi te predpise, ki veljajo, kot pravi tukaj, v državah Evropske unije preciziral - prevzel v naš pravni sistem, jih objavil, sankcioniral in tako naprej, kot se normalno dela. S tega vidika je amandma gotovo nedorečen, neizvedljiv in tudi ga ni mogoče sankcionirati v takih obveznostih, ki niso določene.</p>
               <p>Menimo, da bi bilo treba v takih primerih ugotoviti, kateri predpisi, katerih držav Evropske unije so tukaj mišljeni, jih seveda preštudirati, prevesti, po redni proceduri uveljaviti, če so izvršilni predpisi preko Vlade oziroma ministrstev, če so strokovni preko drugih inštitucij in tako naprej, da so tukaj, da so naši, objavljeni, da se je mogoče po njih ravnati, jih citirati in tudi sankcionirati z ustreznimi kaznimi in drugimi sankcijami.</p>
               <p>Tako s tega vidika opozarjamo, da je amandma preveč okrogel, in skratka s tega pravnega vidika - normativnega je šepav in bi ga ne priporočali v sprejemanje, čeprav je ideja sama zelo v redu, samo zgleda, da je silno kočljiva zadeva. Hvala lepa.</p>
            </sp>
            <sp xml:id="SDZ1-Redna-19-1994-03-30.sp62">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču za pojasnilo amandmaja k 4. členu.</p>
               <p>Glede na poročilo sprašujem predlagatelje, ali vztrajajo pri amandmaju? Gospa Kožuhova kot prvo podpisana, ali vztrajate pri amandmaju?</p>
               <p>Imate besedo gospod minister? Prosim, izvolite.</p>
            </sp>
            <sp xml:id="SDZ1-Redna-19-1994-03-30.sp63">
               <speaker>DR. BOŽIDAR VOLJČ:</speaker>
               <p>Spoštovane poslanke in poslanci! Jaz moram reči, da mi je ideja tega amandmaja simpatična. Vendar pa spričo okoliščin, ki jih je ravnokar razložil gospod Baškovič, predlagam, da tega amandmaja vendarle ne sprejmete, vendar pa bi pri pripravi investicij - posameznih investicij, potem, ko bo zakon sprejet, pa se bomo skušali s temi evropskimi standardi seznaniti in jih vendarle kolikor mogoče upoštevati.</p>
               <p>Verjetno je pa res, kar je gospod Baškovič rekel, da bi tukaj potrebovali cel pravni postopek, da bi te standarde sprejeli tudi v Sloveniji. Hvala.</p>
            </sp>
            <sp xml:id="SDZ1-Redna-19-1994-03-30.sp64">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jug.</p>
            </sp>
            <sp xml:id="SDZ1-Redna-19-1994-03-30.sp65">
               <speaker>MAG. JANEZ JUG:</speaker>
               <p>Jaz vsebinsko podpiram to misel tega amandmaja, vendar bi v to zadevo vneslo preveč nejasnosti, zato bi predlagateljem predlagal, da bi potem predlagali določen sklep, ki nekoga zavezuje v zdravstvu, da pripravi standarde in normative za investicije v zdravstvu, nekaj podobnega. Hvala.</p>
            </sp>
            <sp xml:id="SDZ1-Redna-19-1994-03-30.sp66">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma dajem na glasovanje. Prosim, da ugotovimo prisotnost v dvorani! Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da amandma k 4. členu ni sprejet.</p>
               <p>Imamo amandma k 6. členu. Predlagatelj je Vlada Republike Slovenije, in sicer: 6. člen predloga zakona se spremeni tako, da se glasi: "Sredstva iz prve in druge alinee prejšnjega člena se nakazujejo na poseben račun Ministrstva za zdravstvo, v skladu z določili proračuna Republike Slovenije. Sredstva iz tretje alinee prejšnjega člena nakazujejo javni zdravstveni zavodi, v skladu s posebnimi predpisi, ki jih izda minister, pristojen za zdravstvo - najmanj pa dvakrat letno, in sicer ob polletnem obračunu in zaključnem računu." Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma k 6. členu sprejeli.</p>
               <p>Amandmajev nimamo več in dajem na glasovanje zakon v celoti. Želi kdo besedo? Ugotovimo sklepčnost! <stage>(49 prisotnih.)</stage></p>
               <p>Kdo je za sprejem zakona? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo zakon sprejeli.</p>
               <p>Jaz kot podpisnik tega tudi predlagam, da sprejmemo sklep - to, kar je bil amandma. Prosim, gospa Kožuhova.</p>
            </sp>
            <sp xml:id="SDZ1-Redna-19-1994-03-30.sp67">
               <speaker>DR. MATEJA KOŽUH-NOVAK:</speaker>
               <p>Prosim vas, če lahko sprejmete kar to besedilo, samo toliko popravljeno: "pri pripravah na investicije, pri projektiranju in izvajanju investicij naj javni zdravstveni zavodi in ministrstvo upoštevajo postopke, predpise, normative in standarde ... itn." <stage>(Podpredsednik Topler: Namesto "so" je "naj".)</stage> Da, če bi lahko sprejeli tak predlog sklepa - z istimi podpisniki.</p>
            </sp>
            <sp xml:id="SDZ1-Redna-19-1994-03-30.sp68">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi kdo o predlogu sklepa besedo? Če ne, bom sklep še enkrat prebral:</p>
               <p>"Pri pripravah na investicije, pri projektiranju in izvajanju investicij so javni zdravstveni zavodi in ministrstvo dolžni upoštevati postopke, predpise, normative in standarde, ki pri gradnjah ali adaptacijah zdravstvenih prostorov ali objektov veljajo v državah Evropske unije."</p>
               <p>Obrazložitev glasu, gospod Jug. Prosim.</p>
            </sp>
            <sp xml:id="SDZ1-Redna-19-1994-03-30.sp69">
               <speaker>MAG. JANEZ JUG:</speaker>
               <p>Do gospoda ministra bi imel samo eno vprašanje v zvezi s tem predlogom sklepa. Poglejte! Mi se moramo opredeliti, kakšne standarde in normative na področju investicij v zdravstvu bomo upoštevali, ker ne vem, če ima cela Evropa ali Evropska skupnost unificirano oziroma če imajo vsi enako. Da ne bomo potem prišli na 15 vrst standardov in ne bomo vedeli katere. Moralo bi biti točno povedano katere, kako; ali pa zadolžiti, da se do tistega tudi to pripravi. Mislim zato, da se ne bomo potem lovili. Hvala.</p>
            </sp>
            <sp xml:id="SDZ1-Redna-19-1994-03-30.sp70">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister ima besedo. Prosim.</p>
            </sp>
            <sp xml:id="SDZ1-Redna-19-1994-03-30.sp71">
               <speaker>DR. BOŽIDAR VOLJČ:</speaker>
               <p>Spoštovane gospe in gospodje! Menim oziroma domnevam, da morda delamo krivico našim gradbenikom, kajti nekateri od njih so se v okviru podjetja "Medico Ingeniring" - kot veste - specializirali za gradnje v slovenskem zdravstvu in jih tudi celo vrsto izpeljali. Prav gotovo niso tega delali brez nekih normativov in standardov. Vsekakor pa jemljem opozorilo kot dobronamerno, kot resno, se z njim strinjam in predlagam, da sprejmete tak sklep, ki naj zadolži naše ministrstvo in Komisijo za investicije in pa odbor za investicije, ki bo v skladu z zakonom ustanovljen, da se ravnajo po tistih normativih, ki so recimo v evropskem prostoru, v razvitem delu Evrope najbolj razširjeni. Tudi ne vem, ne vem gospod Jug, ali so v vseh državah ti normativi poenoteni. Ne morem reči. Vsekakor pa menim, da je dobro, da to pogledamo in primerjamo s tistimi normativi, ki so bili do sedaj v Sloveniji upoštevani. Hvala.</p>
            </sp>
            <sp xml:id="SDZ1-Redna-19-1994-03-30.sp72">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Gospod Pregelj ima besedo.</p>
            </sp>
            <sp xml:id="SDZ1-Redna-19-1994-03-30.sp73">
               <speaker>ŽARKO PREGELJ:</speaker>
               <p>Spoštovani! Verjamem, da so gradbeniki iz Smlednikovega inžiniringa - mislim, nekako tako se imenuje ta institucija - usposobljeni za gradnjo takih objektov, toda žal je bilo v preteklosti narejenih in pri preganjanju strahovito veliko napak, tudi pri uporabi napačnih materialov. Tudi razvoj znanosti je kasneje pokazal, da bo treba vrsto materialov v sedanjih bolnišničnih objektih zamenjati. Za primer so fasade znane v šempetrski bolnici, tudi v koprski, po tem je bil podoben primer včasih - ne vem, če je še, to me lahko popravite - transformator v Kliničnem centru, ki je uporabljal za hladilno olje, olje ki je imelo v sebi PcB. V kolikor se ta transformator vžge, potem lahko zapreš celoten objekt. Tako, da tukaj verjetno bo celo problem ugotavljanja ustreznosti materialov v že zgrajenih objektih in sanacija le teh.</p>
               <p>Vsekakor predlagam, da bi minister v doglednem času pripravil mogoče neko poročilo v zvezi s tem in nekako nam podal neko osnovno informacijo o stanju in tudi o standardih, ki se ne bi uporabljali. Hvala.</p>
            </sp>
            <sp xml:id="SDZ1-Redna-19-1994-03-30.sp74">
               <speaker>PODPREDSEDNIK VLADIMIR TOPLER:</speaker>
               <p>Ali predlagate kakšen sklep gospod Pregelj? Dobro. Hvala. Prosim, gospod minister.</p>
            </sp>
            <sp xml:id="SDZ1-Redna-19-1994-03-30.sp75">
               <speaker>DR. BOŽIDAR VOLJČ:</speaker>
               <p>Gospod Pregelj. Jaz menim, da imajo tudi standardni normativi svojo dinamiko v prostoru in času. Recimo, res je, da je bilo kot hladilna tekočina uporabljeno recimo eno olje, ki je imelo PcB, ampak v tistem času, ko je bilo to takrat delano, še nismo o tem imeli tolikšnega znanja in tolikšnih izkušenj kot danes. Danes je seveda nemogoče, da bi kaj takega delali. In enako je tudi recimo z materiali, za katere se je izkazalo, da pač niso bili dobri in da jih je potrebno sedaj zamenjati. Se strinjam.</p>
            </sp>
            <sp xml:id="SDZ1-Redna-19-1994-03-30.sp76">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz predlagam, da sklep spremenimo zato, ker pri gradbeništvu mislim, da ni odgovorno ministrstvo in da to naložimo Vladi in bi sklep formulirali takole. "Vlada Republike Slovenije naj pripravi oziroma posodobi predpise, normative in standarde pri gradnjah in adaptacijah zdravstvenih prostorov ali objektov, in pri tem upošteva predpise, ki so v veljavi v državah Evropske unije. Upam, da ste me razumeli. Se strinjate tudi predlagatelji sklepa?</p>
               <p>Dajem takšen sklep na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo sklep sprejeli. S tem zaključujem to točko dnevnega reda.</p>
               <p>Prehajamo na <title>20. TOČKO DNEVNEGA REDA - PREDLOG ZAKONA O POLITIČNIH STRANKAH</title>.</p>
               <p><stage>(Oglašanje iz dvorane.)</stage> Prosim? Gospod Tratnik je tukaj. <stage>(Oglašanje iz dvorane.)</stage> Prosim? 19. točko, gospod Kozinc je prej prosil, da bi jih obdelovali skupaj. Prosim, gospod Kreft.</p>
            </sp>
            <sp xml:id="SDZ1-Redna-19-1994-03-30.sp77">
               <speaker>DR. LEV KREFT:</speaker>
               <p>Glede na to, da je gospod Kozinc najavil svojo odsotnost in svoje skupine, mislim, da ne glede na to, kdo od ostalih je prisoten pri zakonih, pri katerih je gospod Kozinc prvi in pravi zastopnik Vlade Republike Slovenije v tem parlamentu, o teh zakonih seveda ne moremo danes razpravljati, ker se mi zdi nesmiselno, da lahko minister izbira, o teh zakonih pustim, da se danes lahko razpravlja v parlamentu, o teh pa, čeprav sem jaz nosilec, pa ne bi.</p>
               <p>Torej, dajmo nadaljevati s tistimi točkami dnevnega reda, ki se ne tičejo tega ministrstva. Hvala lepa.</p>
            </sp>
            <sp xml:id="SDZ1-Redna-19-1994-03-30.sp78">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bom to upošteval. Prosim, gospod Kociper ima besedo.</p>
            </sp>
            <sp xml:id="SDZ1-Redna-19-1994-03-30.sp79">
               <speaker>ŠTEFAN KOCIPER:</speaker>
               <p>Gospod Kreft ima načelno prav. Jaz sem gospoda Kozinca slišal, da kazenske zakone oziroma tožilstvo izpustimo, za drugo pač ni prosil. Zato sem mislil, da bi te zadeve lahko obravnavali. Če bo Državni zbor odločil, da tudi o tem danes ne bo govoril, pa tudi tega ne bo. Hvala lepa.</p>
            </sp>
            <sp xml:id="SDZ1-Redna-19-1994-03-30.sp80">
               <speaker>PODPREDSEDNIK VLADIMIR TOPLER:</speaker>
               <p>Tega ne bi dal na glasovanje. Predlagam, če kdo ne nasprotuje, da te zakone, ki so iz pravosodnega ministrstva, da jih ne obravnavamo, obravnavamo jih drugi teden. Pojavlja se vprašanje, na katero točko lahko gremo, ker smo program prestavili in nimamo tukaj ministrov, ker smo mislili, da smo... Ni ministra. Moramo poklicati. Prosim, gospod Nace Polajnar.</p>
               <p>Mislim, da je najboljše, da bi naredili odmor, pa začeli ob 15.00 uri delati. Prosim, gospod Polajnar. Ni še odmor, gospod Polajnar ima besedo.</p>
            </sp>
            <sp xml:id="SDZ1-Redna-19-1994-03-30.sp81">
               <speaker>IGNAC POLAJNAR:</speaker>
               <p>Gospod predsedujoči, če je taka volja, da sedaj nehamo, v redu. Mislim, da zakon o popravi krivic Državni zbor lahko obravnava. Gre za prvo branje, gre tudi za načelno razpravo in po moji sodbi sama prisotnost ministra tukaj ni ključna, je pa tukaj tudi nekaj ljudi iz Vlade, ki so te stvari spremljali in jih poznajo, razen, če bi predstavniki Vlade sami ocenili, da tega ni mogoče danes delati. Hvala lepa.</p>
            </sp>
            <sp xml:id="SDZ1-Redna-19-1994-03-30.sp82">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Polajnar, zakon o popravi krivic je vezan na zakon o tožilstvu in bi ga morali hkrati s tem obravnavati. Predlagam, da bi to pravosodno obravnavali hkrati skupaj drugi teden. Predlagam, kolegice in kolegi, da naredimo sedaj odmor, da se pravi in da  nadaljujemo sejo ob 15.00 uri. Ni še konec seje. Besedo ima gospod Pukl.</p>
            </sp>
            <sp xml:id="SDZ1-Redna-19-1994-03-30.sp83">
               <speaker>VITODRAG PUKL:</speaker>
               <p>Opozoril bi samo, da smo mi načrtovali sejo odbora ob 15. uri in mi smo pač menili, da bo šlo vse po dnevnem redu in bi prosil, da se držimo tega dnevnega reda. Tako, da bi to vneslo eno zmedo za poslovanje zbora.</p>
            </sp>
            <sp xml:id="SDZ1-Redna-19-1994-03-30.sp84">
               <speaker>PODPREDSEDNIK VLADIMIR TOPLER:</speaker>
               <p>Jaz se opravičujem zaradi tega, ker imamo v bistvu zelo obširen dnevni red, nimamo pa predstavnikov ministrstva, da bi lahko obravnavali stanovanjski zakon. Tudi druge zakone ne in jaz potem predlagam.... Lahko pa imamo zdaj točko do 14. ure še o poslovniku. Tu smo sami predlagatelji, pa gospoda Potrča ni v dvorani. Jaz predlagam, da bi morda, če je možno, seje, ki so za 15. uro, prestavili na.... Prav. Jaz predlagam odmor. Sejo nadaljujemo ob 16. uri. Zaključujem dopoldanski del seje.</p>
            </sp>
            <stage type="time">(Seja je bila prekinjena ob 13.09 uri in se je nadaljevala ob 16.12 uri.)</stage>
            <sp xml:id="SDZ1-Redna-19-1994-03-30.sp85">
               <speaker>PODPREDSEDNIK MIROSLAV MOZETIČ:</speaker>
               <p>Prisotnost, prosim. <stage>(51 prisotnih.)</stage> Ugotavljam, da smo sklepčni in da lahko nadaljujemo z delom. Za popoldanski del seje se je opravičil gospod Janez Podobnik.</p>
               <p>Delo za današnje popoldne bi teklo na naslednji način:</p>
               <p>Najprej <title>UGOTOVITVENI SKLEP V ZVEZI S PRENEHANJEM MANDATA POSLANCU GOSPODU JANEZU JANŠI</title> in potem bi prešli na 23. točko, nadaljevali s 24., 25., 26. in naprej, odvisno od razpoložljivega časa, s tem da bi ob 18.00 uri prešli na točko volitve in imenovanja.</p>
               <p>Ima kdo kakšen ugovor na predlog dela za današnje popoldne? Ne vidim.</p>
               <p>Prehajamo na obravnavo in glasovanje o ugotovitvenem sklepu o prenehanju mandata poslancu v skladu z 9. členom zakona o poslancih. Predlog ugotovitvenega sklepa je zboru predložila Mandatno-imunitetna komisija in ste ga prejeli na klop. Želi poročevalec komisije besedo? Prosim, gospod Lenarčič.</p>
            </sp>
            <sp xml:id="SDZ1-Redna-19-1994-03-30.sp86">
               <speaker>ANDREJ LENARČIČ:</speaker>
               <p>Hvala lepa za besedo. Spoštovani! Mandatno-imunitetna komisija je na svoji 25. seji, ki je bila dne 30.3., to je danes, obravnaval izjavo poslanca Janeza Janše, z dne 30.3.1994, v kateri navaja, da se nepreklicno odpoveduje poslanskemu mandatu v Državnem zboru Republike Slovenije v skladu z 9. členom zakona o poslancih.</p>
               <p>Zakon o poslancih v zadnji alinei prvega odstavka 9. člena določa, da poslancu preneha mandat, če odstopi. Glede na izraženo voljo poslanca Janeza Janše z izjavo z dne 30.3.1994 je komisija ugotovila, da mora predlagati Državnemu zboru, da ugotovi, da so nastali razlogi po 9. členu zakona o poslancih in da je prenehal mandat poslancu Janezu Janši.</p>
               <p>Zato komisija predlaga Državnemu zboru sklep: "Državni zbor Republike Slovenije ugotavlja, da je poslanec Janez Janša, z dne 30.3.1994 podal odstopno izjavo, zato mu v skladu z zadnjo alineo prvega odstavka in drugim odstavkom 9. člena zakona o poslancih preneha mandat z današnjim dnem.</p>
               <p>Mandatno-imunitetna komisija predlaga Državnemu zboru, da glede na nujnost rešitve zadeve uvrsti obravnavano poročilo in predlagani ugotovitveni sklep na 19. sejo Državnega zbora, z dne 30.3.1994." Hvala lepa.</p>
            </sp>
            <sp xml:id="SDZ1-Redna-19-1994-03-30.sp87">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo? <stage>(Ne želi.)</stage> Besedo dajem predstavnikom poslanskih skupin. Želi kdo besedo? <stage>(Ne.)</stage> Besedo dajem poslankam in poslancem. Želi kdo besedo? <stage>(Ne.)</stage> - Ker ne želi nihče razpravljati, dajem na glasovanje naslednji ugotovitveni sklep:</p>
               <p>"Državni zbor Republike Slovenije ugotavlja, da je poslanec gospod Janez Janša dne 30.3.1994 podal odstopno izjavo, zato mu v skladu z zadnjo alineo prvega odstavka in drugim odstavkom 9. člena zakona o poslancih preneha mandat z današnjim dnem." Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je ugotovitveni sklep sprejet.</p>
               <p>Prehajamo na <title>23. TOČKO DNEVNEGA REDA</title>, to je na prvo obravnavo <title>PREDLOGA ZAKONA O ZAGOTOVITVI SREDSTEV ZA GRADNJO UNIVERZITETNE KNJIŽNICE V LJUBLJANI</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? - Besedo ima dr. Rado Bohinc, minister za znanost in tehnologijo.</p>
            </sp>
            <sp xml:id="SDZ1-Redna-19-1994-03-30.sp88">
               <speaker>DR. RADO BOHINC:</speaker>
               <p>Spoštovane gospe poslanke, gospodje poslanci! Glede na to, da gre za prvo obravnavo tega predpisa, mi dovolite nekaj osnovnih informacij o projektu, o katerem je govor in za katerega z zakonom, ki je predlagan v obravnavo, zbiramo finančna sredstva. Poleg tega vas vabim, da ob zaključku mojih uvodnih besede pogledamo kratko filmsko predstavitev tega projekta - po dogovoru z vodstvom parlamenta.</p>
               <p>Povzel bi nekaj najosnovnejših informacij iz gradiva, ki ste ga lahko dobili v preddverju te dvorane ob priložnostni razstavi. Začel bi s tem.</p>
               <p>Univerzitetna knjižnica naj bi bila v 21. stoletju nedvomno ena od osrednjih institucij, potrebnih za uspešen razvoj informacijske družbe. Pomen Univerzitetne knjižnice utemeljujejo tako skrb za našo pisno dediščino, za narodovo identiteto, pa tudi naraščajoče potrebe gospodarstva, kulture, znanosti in izobraževanja; nadalje bomo s knjižnico ustvarili pogoje za izobraževalno in znanstveno-raziskovalno dejavnost, ki je nujna za sodoben razvoj univerze; in knjižnica bo eden od centrov pretoka informacij za povezovanje Slovenije s svetom. Knjižnica kot objekt je zasnovana kot skupna zgradba, v kateri bodo delovale knjižnice in komplementarno tudi nekateri univerzitetni programi. Razlogi za izgradnjo knjižnice so tako nujnost posodobitve poslovanja ljubljanske univerze, akutna prostorska stiska knjižnic NUK in CTK, zanemarjenost knjižnega bogastva, nezmožnost sodobnega poslovanja knjižnic, opravljanje sodobnih informacijskih storitev in podobno.</p>
               <p>Stavbo je - kot je v javnosti že znano - zasnoval arhitekt Marko Mušič. Zavzema površino 8.000 m2 zemljišča med Križankami in Filozofsko fakulteto. Delovala bo kot slovenska nacionalna knjižnica, osrednja univerzitetna knjižnica Univerze v Ljubljani, državna matična knjižnica, nosilka knjižničnega informacijskega sistema Slovenije in kot osrednja knjižnica ljubljanske univerze na področju tehnike. Projekt Univerzitetne knjižnice vključuje tudi: slovansko knjižnico, oddelek za bibliotekarstvo filozofske fakultete, urad za standardizacijo in meroslovje ter računalniški center univerze v Ljubljani.                    </p>
               <p>Še nekaj številk. V Univerzitetni knjižnici so predvideni prostori v skupni izmeri petintrideset tisoč osemsto kvadratnih metrov čistih, uporabnih površin, nekaj manj celotne koristne površine. Za osnovno bibliotečno dejavnost pa je namenjenih dvaindvajset tisoč petsto štiriinpetdeset kvadratnih metrov, kar je glede na izkušnje iz podobnih knjižnic komajda dovolj in po projektih naj bi zadostovale te prostorske kapacitete za naslednjih trideset do štirideset let.</p>
               <p>Objekt ima šest etaž, od tega štiri kletne etaže in programom univerze v Ljubljani je namenjeno dva tisoč sto oseminštirideset kvadratnih metrov.</p>
               <p>Dovolite mi, da to kratko in fragmentarno tudi nekoliko nesistematinčo predstavitev osnovnih podatkov o knjižnici zaključim s sloganom, ki je tudi na prospektu, ki vam je na voljo, namreč, da majhne in mlade države potrebujejo več znanja kot velike, zato je odločitev za takšen objekt, odločitev za prihodnost Slovenije, ki naj bi temeljila na znanju.</p>
               <p>Če mi dovolite še kratek komentar k sklepom in stališčem Odbora za finance. Prva odločitev odbora je, naj bi se odštela sredstva, ki naj bi jih prispevalo mesto Ljubljana. To opredelitev je moč upoštevati pod pogojem, seveda, da mesto Ljubljana sprejme tovrstno odločitev, zaradi blokad v odločanju, ne pa zaradi pomankanja volje, nasprotno, s strani Ljubljane - vodstva, je podpora za to, vendar zaradi tega natančnih številk do prve obravnave s strani mesta še nimamo, pač pa že mesece tečejo obravnave in dogovori.</p>
               <p>Vsekakor pa bomo to pripombo upoštevali, ko bo to mogoče.</p>
               <p>Drugo je pripomba, naj ne bi za vse obdobje petih let, kolikor po predlogu traja investicija, vredna, naj ponovim tudi številko, osem milijard sedemdeset milijonov po cenah iz leta 1992, da naj se ne bi letno opredeljevala višina sredstev.</p>
               <p>Jaz bi k temu dajal naslednje: obstaja razkorak, o tem moram informirati Državni zbor, med proračunskim predlogom in med finančno konstrukcijo financiranja knjižnice v letošnjem letu.</p>
               <p>V letošnjem proračunu je za potrebe nadaljevanja gradnje in na ureditve prostorov, rušitve gradenj in nadomestnih objektov ter stroškov v zvezi z arheološkimi izkopaninami predvideno vsega skupaj devetdeset in nekaj milijonov tolarjev, kar je približno desetkrat manj, kot je finančna projekcija za leto 1994, ta se glasi na številko devetsto in nekaj milijonov.</p>
               <p>Mi smo mnenja, da bo potrebno predvideti več za leto 1994, kot je trenutno predvideno v proračunu. Če to ne bo mogoče, se bo celotna gradnja pomaknila pač za eno leto, kar pa nikomur ni pogodu oziroma ne bi bilo koristno. Vsekakor pa bi vprašanje finančne konstrukcije in financiranja v letu 1994 terjalo ponovno presojo tudi na Odboru za finance.</p>
               <p>Kar zadeva ostale pripombe, to je preoblikovanja uvodnih določb, potem pobude za začetek postopka za spremembo zakonodaje, ki ureja prostorske probleme in ureditve besedila v skladu z zahtevami Sekretariata za zakonodajo - pa naj povem, da so te pripombe Sekretariata za zakonodajo zgolj formalno redakcijskega značaja - torej, kar zadeva te pripombe, ni s strani predlagatelja nikakršnih ovir za njihov sprejem in za ureditev dopolnitve besedila za naslednjo fazo.</p>
               <p>Spoštovane poslanke in poslanci! Rad bi zaključil s tem, da se projekt knjižnice pripravlja že kakšno peto leto in da je tudi zakon Vlada predložila Državnemu zboru že junija lansko leto. In vse do danes ni utegnil priti - očitno zaradi bolj nujnih vprašanj - na dnevni red. Predlagam, da mu posvetimo dolžno pozornost in da si morda vzamemo še teh nekaj minut časa, da si objekt pogledamo tudi v sliki. Hvala lepa.</p>
            </sp>
            <sp xml:id="SDZ1-Redna-19-1994-03-30.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Sedaj sledi še filmska predstavitev.</p>
            </sp>
            <stage type="time">(Sledi predstavitev filma, ki ga komentira Jože Hudeček.)</stage>
            <sp xml:id="SDZ1-Redna-19-1994-03-30.sp90">
               <speaker>PODPREDSEDNIK MIROSLAV MOZETIČ:</speaker>
               <p>Predlog zakona je obravnaval tudi Odbor za finance in kreditno-monetarno politiko kot matično delovno telo. Želi poročevalec delovnega telesa besedo? Gospod Kopač, prosim.</p>
            </sp>
            <sp xml:id="SDZ1-Redna-19-1994-03-30.sp91">
               <speaker>JANEZ KOPAČ:</speaker>
               <p>Hvala za besedo. Odbor za finance je vedno bolj suhoparen kot so tovrstne promocije, kakršne smo videli ravnokar. Odbor za finance predlaga, da se predlog zakona v prvi obravnavi sprejme in predlaga pet dodatnih stališč. Eno od njih je, da naj predlagatelj spoštuje oziroma upošteva pripombe Sekretariata za zakonodajo in pravne zadeve. Drugo je, da naj nedvoumno določi višino potrebnih sredstev, ki jih bo na podlagi tega zakona zagotavljala Republika Slovenija. Od tega pa naj odšteje sredstva, ki jih bo zagotavljalo mesto Ljubljana oziroma kdo drug, kajti predlog zakona v prvi obravnavi je napisan tako, da predpisuje obveznost proračunsko in za državo in za mesto Ljubljana. Sekretariat za zakonodajo in pravne zadeve pa nas je opozoril na to, da ta zakon lahko predpisuje obveznost samo državnemu proračunu, ne pa proračunu kogarkoli drugega, ne glede na to, ali je to mesto Ljubljana, ali kdo drug. Minister je v svoji predstavitvi oziroma svoji promociji komentiral ta naš predlog sklepa in rekel, da ga bodo, neradi sicer, upoštevali. Moram pa reči, da kaj drugega, kot upoštevati ga tudi ne morejo, glede na naš pravni sistem. Skratka, z zakonom se da nalagati obveznost državnemu proračunu, ne da se je pa nekemu občinskemu proračunu za neko investicijo, ki se financira na podlagi tega zakona.</p>
               <p>Naslednje stališče, ki je izgleda najbolj sporno, je 2b. stališče, na katerega sem ravnokar videl amandma, ki to stališče pravzaprav stornira. To stališče pravi, da naj predlagatelj opredeli le največjo možno skupno višino sredstev in razdobje gradnje, pri tem pa naj razdobje čimbolj podaljša in ne opredeljuje višine sredstev po posameznih letih. Predvsem to drugo, torej neopredeljevanje višine sredstev po posameznih letih, je bilo deležno tudi komentarja ministra pred nekaj minutami in rad bi rekel, da se mi zdi povsem nemogoče, da skozi leta opredeljujemo natančno finančno obveznost, kajti ponovno poudarjam, finančna obveznost omenjenega leta izhaja iz zakona o proračunu.</p>
               <p>Res je seveda, da si država lahko naloži neke obveznosti, ki jih potem zakon o proračunu hočeš nočeš mora upoštevati skozi posamezna leta, vendar menim, da ta zakon, ki je spet seveda eden od tistih zakonov, ki si zakoličijo proračunski vrt za nekaj let v naprej v dotičnih zneskih, torej, da takšen zakon oziroma tovrstni zakoni niso primerni in na ta način v naprej v naših javnih financah ne moremo iti. To je ocenil tudi odbor, zato je takšno stališče Državnemu zboru predlagal. Mi potrebujemo, posebej pri investicijskih izdatkih, ki so večletni, spremembe pri zakonu o financiranju javne porabe, ki bodo omogočale začetek in potem nemoteno izvajanje posamezne investicije skozi leta. Reševanje tega problema na način, kot je predložen v tem zakonu, pa po mnenju odbora ni primerno in zato predlaga stališče, kakršno je pač tukaj predloženo pod točko 2b.</p>
               <p>Še eno, naslednje stališče pa je, da naj predlagatelj preoblikuje uvodne določbe tako, da bo zakon opredeljeval investicijo, zagotavljanje sredstev pa bo opredeljeno le v posledičnih določbah zakona. Na to sicer predlagatelj ni imel pripomb, ampak treba je reči, da ravno to stališče postavlja zakon na glavo. Govori, ne o zagotavljanju sredstev, ampak govori o investiciji kot taki.</p>
               <p>Te uvodne določbe, tako da bo zakon opredeljeval investicijo, zagotavljanje sredstev bo opredeljeno, ali v posledičnih določbah zakona. Na to predlagatelj ni imel pripomb, ampak treba je reči, da ravno to stališče postavlja zakon na glavo. Govori ne o zagotavljanju sredstev, ampak o investiciji kot taki. Zagotavljanje sredstev izhaja iz tega, ali pa obveznost zagotavljanja sredstev iz tega izhaja. Zakon je bil namreč pisan, za nič drugega, kot za pridobitev tega deleža, ne pa kot odločitev za investicijo.</p>
               <p>Predlagali smo tudi predlagatelju, da naj po potrebi pripravi spremembo zakonodaje za posege v prostor, da bi lahko na podlagi tega zakona pričel z gradnjo oziroma s pripravami na gradnjo tudi v času nedelujočih organov oblasti v občini oziroma v mestu gradnje. To stališče je pomembno, povedal bom zakaj, tudi z vidika tega amandmaja, ki ga je prej vložil poslanec dr. Kreft in ki se pravzaprav odziva na komentar ministra pri predstavitvi tega predloga zakona.</p>
               <p>Naša zakonodaja predvideva, da tisti, ki se spravi na neko investicijo, mora pred izdajo gradbenega dovoljenja imeti zagotovljena finančna sredstva. To je bil tudi osnovni vzrok, zakaj je predlagatelj, torej Vlada s tem zakonom prišla v parlament.</p>
               <p>Taka določba je včasih neživljenjska. Posebej je neživljenjska v razmerah, ko govorimo o mestu Ljubljana, kjer organi oblasti ne delujejo tako, kot bi morali in kjer bi lahko neka skupščina, če bi delovala, predvidela tudi sprejetje proračuna, ali sprejetje teh obveznosti za proračun tudi v naprej, kar pa nek izvršni svet oziroma mestna Vlada ne more, kajti ona ne more sprejemati proračuna sama zase.</p>
               <p>Iz vse te stiske pravzaprav tudi izhajajo določbe zakona in izhajajo pripombe Sekretariata za zakonodajo in pravne zadeve, pa tudi naša stališča.</p>
               <p>Ker na to neživljenjskost, ki se dogaja v Mestu Ljubljana pri funkcioniranju oblasti v Mestu Ljubljana, predlagatelj, torej Vlada odgovarja z določbami zakona, kakršna so tukaj predstavljena, smo menili, da je pravzaprav možno odgovoriti tudi na kakšen drug način, ki bi bil bolj življenjski, torej, ki bi posegel ne samo po proračunu, ampak tudi v posamezne druge določbe drugih zakonov, ki pravzaprav tako stanje neživljenjsko delajo. Zato menimo, da je tudi stališče pod točko 2d., torej v odboru menimo, da je stališče pod točko 2d. primerno in da tudi odgovarja na večjo sprejemljivost stališča pod točko 2b., ki si ga predlagatelj zakona, vsaj kot izhaja iz besed ministra Kozinca, nikakor ne želi.</p>
               <p>Menim, da so vsa ta stališča odbora na mestu in predlagam, da jih sprejmete. Hvala lepa.</p>
            </sp>
            <sp xml:id="SDZ1-Redna-19-1994-03-30.sp92">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. želi besedo predstavnik Sekretariata za zakonodajo? <stage>(Ne želi.)</stage> Želijo besedo predstavniki poslanskih skupin? Pisno prijavo ima gospod Tone Peršak. Prosim.</p>
            </sp>
            <sp xml:id="SDZ1-Redna-19-1994-03-30.sp93">
               <speaker>ANTON PERŠAK:</speaker>
               <p>Spoštovane poslanke in poslanci! Glede na pogovore v še vedno obstoječi skupini nekdanje Demokratske stranke lahko govorim v imenu oziroma kot predstavnik vseh, kakor smo se dogovorili navzoči, in seveda podprem ta zakon, pri čemer bi rad posebej poudaril, da je najbrž v tej dvorani veliko tistih, ki so kdaj posedali v sedanjem NUK-u in vedo, da je ta odločitev smiselna, ne glede na pravkaršnjo diskusijo gospoda Kopača, ki je z njegovega vidika seveda razumljiva - torej z vidika pozicije, s katere govori.</p>
               <p>Brez nepotrebnega patosa bi rad rekel, da se strinjam tudi s tistim, kar je povedal minister o tistem sloganu in o tem smo najbrž že nekajkrat govorili - vsaj jaz - tudi v tem zboru. Moram pa reči, da se tudi jaz sprašujem oziroma se mi sprašujemo o tem sklepu pod točko 2.b) - zlasti v tistem drugem delu, da naj se gradnja čim bolj podaljša. Iz tega bi potem lahko sledilo - vem, da to ni bilo mišljeno - da bo potem kdo rekel, naj traja 20 let zato, da bodo vsako leto manjši stroški. To najbrž ne bi bilo smiselno, zato bi bilo morda smiselno podpreti amandma, ki ga je vložil gospod Kreft, ki omogoča tudi to, da se bo o tej točki posebej glasovalo.</p>
               <p>Torej, še enkrat samo ponovim, da bomo mi ta zakon podprli; podpirali smo ga tudi že na vseh delovnih telesih, kjer je bilo to potrebno. In upam, da nam bo vsem, ki tukaj sedimo, dano to knjižnico uporabiti ne samo v kavarni, tako kot je bilo napovedano, da bo tudi del te knjižnice, ampak zlasti v tistem njenem pomembnejšem delu. Hvala.</p>
            </sp>
            <sp xml:id="SDZ1-Redna-19-1994-03-30.sp94">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo imajo poslanske skupine. Kdo želi besedo? Gospod Zagožen za Slovensko ljudsko stranko, prosim.</p>
            </sp>
            <sp xml:id="SDZ1-Redna-19-1994-03-30.sp95">
               <speaker>DR. FRANC ZAGOŽEN:</speaker>
               <p>Spoštovani zbor! Slovenska ljudska stranka seveda podpira izgradnjo Univerzitetne knjižnice Ljubljana, s Centralno tehnično knjižnico in Centralno humanistično knjižnico. Ne bi pa se mogli odločiti, da podpremo ta projekt gradnje, tako kot je bil predstavljen. Načrti so bili nekoliko drugačni, da se namreč gradi t.i. NUK 2 in ločeno od tega Centralna tehnična knjižnica. Ti načrti so veljali do 26.7.1990, ko je takratni ministrski predsednik, gospod Peterle, podpisal sklep o skupni gradnji NUK 2 in Centralne tehnične knjižnice. Se pravi, kmalu po nastopu njegove vlade in brez kakšnih posebnih argumentov je prišlo do tega, iz česar bi lahko sklepali, da Vlada dva meseca po izvolitvi ni bila seznanjena s tem problemom. Ta projekt je po mojem nekoliko vprašljiv. So namreč cene iz leta 1992, in sicer 31. oktobra 1992, ker pomeni, da bo gradnja dražja, da v zakonu pravzaprav ni upoštevana revalorizacija. Gre pa za bistveno inflacijo v tem času, ki bo projekt tudi bistveno podražila, če bi vzeli današnje cene. Iz filma je bilo razvidno, da naj bi Plečnikova stavba, ki je bila zgrajena z nacionalno knjižnico, služila pravzaprav kot nekak muzej. Veliko ljudi, ki se na te probleme spoznajo, je mnenja, da je Plečnikova narodna knjižnica še vedno povsem ustrezna stavba za nacionalno knjižnico. Če bi jo seveda uredili kot čisto nacionalno knjižnico, da je bila na začetku stoletja s tem namenom zgrajena in da je to takrat dejansko bil nacionalni projekt.</p>
               <p>Bilo bi prav, da to odločitev slovenskega naroda izpred prve svetovne vojne spoštujemo in dejansko ustanovimo nacionalno knjižnico Slovenija kot samostojno knjižnico, kot samostojno ustanovo v Plečnikovi stavbi in gradimo samo tisto, kar je potrebno, to je Univerzitetno knjižnico v Ljubljani.</p>
               <p>Narodna knjižnica dobiva sedaj po osamosvojitvi veliko manj enot, kot jih je dobivala pred tem, ko jih je dobivala iz vse Jugoslavije. Zato ni potrebe po tako veliki novogradnji, ki bo zelo draga. Če so te ocene, iz katerih izhajam, točne, potem ta gradnja ne bo stala na primer 8 milijard tolarjev, ampak verjetno okrog 12 ali še kaj več po današnjih cenah. Zaradi tega se seveda mnogi sprašujejo, ali bo potem ustrezno manj denarja za nakup knjig. Tako, da se jaz bojim, da je ta odločitev nekoliko preuranjena in da bi bilo pomembno, potrebno preučiti te argumente. Obstaja namreč ocena, da bi za Centralno tehnično knjižnico, za Centralno humanistično knjižnico in druge univerzitetne potrebe, ob tem ta oddelek za knjižničarstvo ni vštet, zadostovalo okrog 12 tisoč kvadratnih metrov knjižničnega prostora, se pravi tretjina tega, kar je tukaj v projektu predvideno. To bi pomenilo najbrž zelo pomemben prihranek, ki bi ga lahko uporabili za obogatitev knjižničnega fonda. Jaz upam, da današnja odločitev ne bo dokončna in da bo tudi Vlada problem še resno preučila, in druge institucije skupaj z univerzo in z NUK-om in da si bo tudi Državni zbor vzel čas in sprejel dobro premišljeno odločitev v zvezi s tem. Hvala.</p>
            </sp>
            <sp xml:id="SDZ1-Redna-19-1994-03-30.sp96">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod dr. Lev Kreft za poslansko skupino Združene liste social demokratov.</p>
            </sp>
            <sp xml:id="SDZ1-Redna-19-1994-03-30.sp97">
               <speaker>DR. LEV KREFT:</speaker>
               <p>Hvala lepa. Gospod predsedujoči, drage gospe, spoštovani gospodje! Govorim v imenu poslanske skupine Združene liste socialnih demokratov, ker se je poslanska skupina odločila, da podpre vloženi amandma, ki sem ga sicer podpisal sam. Seveda, če je sporen sam koncept in pri Slovencih še nikdar ni bilo nacionalne ustanove, o kateri se ne bi dlje časa kregali, kot pa smo jo pa potem gradili, je seveda to druga razprava, čeprav menim, da ta razprava bolj sodi v strokovne kroge, kot v Državni zbor, strinjam pa se, da je treba razčistiti.</p>
               <p>Če pa gre za vprašanje sprejema današnjih stališč in sklepov v prvi obravnavi tega zakona o zagotovitvi sredstev za gradnjo Univerzitetne knjižnice v Ljubljani, potem je seveda naša odločitev odločitev političnega tipa, predvsem odločitev, kar se tiče financ. V tem pogledu se seveda strinjam, da je natančen pogled s strani našega matičnega Odbora za finance in kreditno-monetarno politiko ta pogled zelo potreben. Vendar pa je v tem pogledu tudi nekaj slovenskega, kajti bistvena naloga je vendar zagotoviti racionalno rabo davkoplačevalskih in s tem seveda proračunskih sredstev. To pa pomeni, če obstaja optimalni strokovno ocenjen rok gradnje, ne z gradnjo zavlačevati, ampak jo opraviti, seveda v finančno najboljšem času. Zagotovitev sredstev se zagotavlja ravno s tem zakonom. In drugo, seveda ne odločitev za navidezni začetek gradnje in postavitev navideznega začetka gradnje, ki ga zelo dobro poznamo. Delali bomo projekte še tri leta in medtem se bomo "ravsali", potem bo pa osnovni projekt padel, potem se bo delal pa nov koncept. Tako smo pripravljali marsikaj. Tudi, ko se je gradila sedanja Narodno univerzitetna knjižnica, ki jo je projektiral arhitekt Jože Plečnik, je pravzaprav samo naklonjenost politike pripomogla, da se niso arhitekti tolkli med seboj še ne vem koliko let. Kmalu je prišla vojna in bi seveda te Narodno univerzitetne knjižnice sploh ne imeli. Tudi iz stališča, v javnosti so bila, da take knjižnice sploh ne potrebujemo, saj nismo država. No, danes smo država, tako, da vsaj tega stališča ni mogoče izreči.</p>
               <p>Skratka, mislim, da je potrebno iz razlogov racionalne rabe sredstev določiti rok gradnje in določiti seveda tudi, da se v letu, s katerim zakon začne veljati, opravi še kaj več, kot samo projektne priprave, ki so pravzaprav v dobršnem delu že začete in jih je mogoče opraviti pred koncem tega leta. Da se opravi tudi to že dejansko delo na zemljišču. Če se ga namreč ne opravi, potem začne rok gradnje in leta gradnje teči seveda neko drugo leto, ne letos. Zato sem vložil ta amandma, ki seveda pomeni mojo opredelitev, da je treba začeti letos. Lahko začnemo tudi kako drugo leto, vendar to pomeni odlaganje nekega temeljnega nacionalnega projekta, za katerega mislim, da ima celo pred tistimi investicijskimi posegi, o katerih smo že razpravljali na način zakonov absolutno prioriteto. To je razvojni projekt od katerega je v tej deželi odvisno marsikaj.</p>
               <p>Vsakdo, ki se ukvarja s študijem, raziskovanjem, bo vedel, da je osnovna razlika med študijem in raziskovanjem pri nas in drugod ne v zidovih, ne v številu profesorjev in upam reči, da ne tudi v usposobljenosti, ampak je razlika v prostorih, tudi razlika med fakultetami, pa ne tako izjemno velika; glavna razlika je v tem, da porabite največji del, ki ga nihče zunaj sploh ne potrebuje, za zbiranje informacij, knjig in za najdenje prostora, v katerem sploh lahko študirate. Da je glavni problem še vedno nedostopnost gradiva, delanje na stari knjižnični način s pultom in ne z odprtim dostopom do gradiva, da je nemogoče delati na področju revialnega tiska zaradi tega, ker pri revialnem tisku morate brskati in iskati, nimate vnaprej vseh podatkov v rokah itd.</p>
               <p>Zato mislim, da je odločitev, da se začne letos, kar primerna. Mislim, da je tudi odločitev za pet let kar primerna. Zato seveda sam tudi predlagam z amandmajem. Lahko se pogovarjamo tudi o odločitvi za več let, vendar moramo natančno določiti koliko let je optimalna finančna doba. Strokovnjaki, ki so pripravljali projekt, predlagajo 5 let zato, ker je to optimalna finančna doba izgradnje. Vsako podaljševanje gradnje, vsi dobro vemo, večjo porabo sredstev. Poglejte manjše investicije, ki se dogajajo - jaz poznam tiste v kulturi - čim dlje se vlečejo, tem bolj so predračuni popolnoma odšli v zgodovino, preprosto rečeno, in končni stroški so dvakrat tolikšni, kot so bili predvideni v začetku, pa če greste gledat mariborsko gledališče ali pa novogoriško, da povem dve investiciji, ki potekata.</p>
               <p>Nisem pa predlagal, da bi se s tem amandmajem določala vsakoletna sredstva. To sem izpustil ravno zaradi tega, ker se strinjam z odborom, da pa je tekoči tempo izgradnje stvar sprotnega odločanja in ne našega odločanja v Državnem zboru. Marsikaj se med gradnjo dogaja; pogodbena obveznost izvajalcev investicije je z zakonom določena glede na število let, ko je treba objekt predati uporabi. Vmesni tempo je pa seveda lahko in mora biti stvar izvršne politike Vlade in ne nas samih.</p>
               <p>Če se v letu 1994 začne zares z izvajanjem tega zakona, potem je potrebno v tem letu poleg priprav projekta opraviti pripravo zemljišča za gradnjo, tako kot je predvideno tudi v poročilu o pripravah na gradnjo, ki smo ga dobili, kjer so ravno te priprave zemljišča pravzaprav okrog 12 do 13% celotne vrednosti projekta. Torej ravno nekaj, kar se v enem letu opravi. Hkrati bi vas opozoril na pripombo Sekretariata za zakonodajo in pravne zadeve, ki pravi o 2. členu: "Dikcijo celotnega drugega člena bi bilo mogoče natančneje oblikovati tako, da bi bilo najprej jasno določeno, od kod in v kakšnih terminih se zagotavljajo sredstva s strani Republike Slovenije in nato v okviru katerih sredstev po proračunskih postavkah se le-ta zagotovijo. Vsebino zadnjega odstavka bi bilo možno neposredno navezati na to dikcijo. Vsebina tretjega odstavka namreč ni natančna, saj se navezuje na vrednost investicije, ki jo prvi odstavek tega člena ne opredeljuje, se določa obveznost iz Državnega proračuna, ki po obsegu niso povsem enaka vrednosti celotne investicije, kot izhaja iz 1. člena.</p>
               <p>Torej, moramo vrednost celotne investicije opredeliti v tem zakonu in mislim, da moramo opredeliti tudi tempo in leta, koliko let sme izgradnja trajati, če hočemo biti dobri gospodarji.</p>
               <p>Seveda je tu neko vprašanje, ki ga sam ne morem zamolčati in je bilo že omenjeno. Mislim, da ta zakon ne more priti v tretjo obravnavo, ne da bi se udeležba in pozicija Ljubljane definirala. Mislim, da ne moremo sprejemati proračunskih obveznosti republike, če ni celotna investicija, kot se reče, zašita in zapečatena. To pa seveda pomeni opredelitev Mesta Ljubljane do zemljišča in seveda pomeni tudi opredelitev Mesta Ljubljane do tega, ali hoče res pravo univerzitetno mesto in imeti Univerzitetno knjižnico kot se spodobi na svojih tleh, sicer se seveda postavi vprašanje, ali je sploh upravičeno načrtovati nadaljnji razvoj Ljubljane kot univerzitetnega mesta. Končno, kar se tiče koncepta, samo mimobežna opomba.</p>
               <p>Pri vseh stvareh se zavzemamo za racionalnost. Mislim, da tudi pri konceptu kaže razmisliti o tem, o čemer je govoril gospod dr. Franc Zagožen in najti seveda tisto, kar je najbolj sprejemljivo. Vendar pri tem je treba imeti v mislih še nekaj. Pri nas se v 100 letih enkrat gradi neka ustanova iz nekega področja. Če bomo gradili knjižnično ustanovo najvišjega nacionalnega in univerzitetnega tipa, izgradimo si celo. Kajti naslednjih 100 let bo prišlo mnogo drugih investicij na vrsto iz drugih področij in 100 let ne bo nihče v Sloveniji delal knjižnice tega tipa. Če naredimo na pol, bomo imeli knjižnico, ki bo pol knjižnice.</p>
               <p>Poglejte izkušnjo Narodne galerije, da omenim še tretjo veliko investicijo, ki poteka na področju kulture v teh letih, ko mi tu sedimo. To so te tri velike, ki potekajo ves čas. Omenil sem prej pač obe gledališči. Narodna galerija je od ustanovitve do danes porabila desetine in desetine let, da je sploh postala Narodna galerija. Sedaj se dokončuje tista investicija, ki jo bo res naredila za Narodno galerijo, v kateri bo res Muzej slovenske likovne umetnosti - starejše. Šele sedaj bo lahko stalna zbirka razstavljena hkrati z neko občasno razstavo. Šele sedaj bo mogoče celo stalno zbirko razstavljati itd.</p>
               <p>Ta država, ki smo si jo ustanovili, je torej razumela, da brez Narodne galerije ni države. Seveda bo razumela še marsikaj od tega, tudi na področju muzejev, na katerem se prav tako dogajajo različna, tem okrog Univerzitetne knjižnice sorodna trenja in razprave. Seveda tudi brez Narodnega muzeja ni države in brez Etnografskega muzeja in tako dalje. Vse to pride na dnevni red.</p>
               <p>Skratka, dvakrat se ne bo - ker vse to pride na dnevni red - delala Univerzitetna knjižnica. Delala se bo enkrat. Zato je seveda napačna dilema, ali rabimo narodno, torej nacionalko, ali univerzitetno. Narodna knjižnica je koncept prejšnjega stoletja, v kolikor govorimo o tem, da je ta stavba za to dovolj. To je potem koncept knjižnega muzeja, ne koncept odprte, moderne, sodobne, raziskovalne, univerzitetne in hkrati nacionalne knjižnice. Potem gre samo za hrambo gradiva, ne pa tudi za delo z njim in za odprtost obiskovalcev. In seveda tudi ne za vse te sodobne komunikacijske, računalniške, itd. možnosti, ki so s tem povezane. Univerzitetna knjižnica pomeni tudi to. Zato se mi zdi dilema, ali nacionalka ali univerzitetna, napačna, ker je vsaka od teh samo pol tistega, kar potrebujemo. Potrebujemo dovolj prostora za gradivo, vendar potrebujemo tudi dovolj prostora za resno delo z gradivom, za odprtost znanja in knjig in informacij željnemu občinstvu, ki ga v Sloveniji, hvala Bogu, ne manjka.</p>
               <p>In druga taka dilema je seveda, ali tehniška ali humanistična. Zagotovo oboje, kajti samo eno ali samo drugo je samo pol knjižnice - samo pol univerzitetne, ali tudi samo pol nacionalne.</p>
               <p>Zato se zavzemam za to, da če se že lotimo take velike investicije, se je lotimo tako, kot je treba. Sicer pa je treba povedati, da v obratnem primeru Državni zbor ne podpira izgradnje Univerzitetne knjižnice v Ljubljani in je treba podpreti pač nekaj drugega, če imamo kakšne druge, pomembnejše nacionalne projekte. Sam mislim, da pomembnejših nacionalnih projektov ta trenutek dejansko ni in bom seveda podprl tega. In to bo storila tudi naša poslanska skupina. Hvala lepa.</p>
            </sp>
            <sp xml:id="SDZ1-Redna-19-1994-03-30.sp98">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Tancig.</p>
            </sp>
            <sp xml:id="SDZ1-Redna-19-1994-03-30.sp99">
               <speaker>DR. PETER TANCIG:</speaker>
               <p>Gospod predsedujoči, spoštovane kolegice, kolegi! Gospod Tancig za poslansko skupino Z-ESS; pač še vedno obstajamo, dokler se ali sami ne odločimo drugače, ali pa ta zbor. Ampak te prilike ne bi hotel izkoristiti za razčiščevanje teh stvari.</p>
               <p>Jaz bi v imenu svoje poslanske skupine in tudi v svojem osebnem imenu, ker sem bil pač minister v tedanji Vladi, ki po mnenju nekaterih ni vedela, kaj dela. Rekel bi, da je bil to eden boljših dosežkov tedanje Vlade, ki je zelo hitro, zelo racionalno presekala takrat še zelo močne samoupravne zablode in vrtičke, ko so dejansko posamezne enote, "entitete" menile, da lahko z denarjem davkoplačevalcev te vrtičke veselo gojijo naprej in pač predlagajo dve stavbi, kot sta bili takrat v igri. Dejansko se je izkazalo v izrazito burni in ostri in korektni strokovni razpravi, da je nemogoče - kot je rekel že kolega Kreft - zabrisati mejo oziroma ostro postaviti meje v Centralno tehnično knjižnico med NUKOM II. in eno moderno, sodobno univerzitetno knjižnico v Ljubljani.</p>
               <p>Skratka ta projekt je izrazita funkcionalna zaokroženost vseh teh treh vidikov v eni stavbi z enotnim pristopom, z enotno tehnologijo, z enakimi možnostmi uporabi.</p>
               <p>Kar se tiče notranje organizacije, ali števila direktorjev, fikusov in tajnic, je pa to stvar, v katero ta projekt ne posega.</p>
               <p>Vsekakor bi apeliral, tako v imenu naše poslanske skupine, kot v svojem osebnem imenu, da se zavedamo izrazite potrebe, Slovenija nima sodobne nacionalen knjižnice, pa je recimo univerzitetna, ali nacionalna ali ena in druga. Samo za primerjavo, dežela take kulture in tolikih tovrstnih hramov kot je Francija, danes gradi gigant kot svojo najnovejšo nacionalno knjižnico.</p>
               <p>Kar se tiče pristopa k financam, izrazito podpiram racionalen pristop. Se pravi odločitev, potem nikakor zavlačevanja. Rekel bi, da Slovenija en tak spomenik zavlačevanja oziroma nedorečene strategije financiranja in izgradnje že ima v biološkem središču, v katerem se sproti dela ogromna škoda in zaradi tega podpiramo amandma gospoda Krefta. Zelo praktično povedano, kar so me naučili pri tem projektu je, da so pri gradbeništvu neka časovna okna in neko časovno okno se bo kmalu zaprlo, če se ne gre v pripravo zemljišča, arheološka izkopavanja, zavarovanja in tako naprej.</p>
               <p>Se pravi, ta projekt vsekakor podpiramo, predlagam, da ga vsi skupaj podpremo, ker Slovenija to potrebuje.</p>
               <p>Če mi je dovoljeno za konec, še osebna nota, prijazni obraz, bradati, ki smo ga videli na filmu, pripada gospodu Mikužu, ki je bil dejansko strokovni in animacijski motor tega projekta in jaz sem prepričan, da brez njega ta projekt ne bi prišel tako daleč. Hvala lepa.</p>
            </sp>
            <sp xml:id="SDZ1-Redna-19-1994-03-30.sp100">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Čadonič. Prosim za pozornost, kljub vsemu, v dvorani.</p>
            </sp>
            <sp xml:id="SDZ1-Redna-19-1994-03-30.sp101">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Vsem lep pozdrav v imenu poslanske skupine Slovenskih krščanskih demokratov.</p>
               <p>V naši poslanski skupini podpiramo projekt izgradnje univerzitetne knjižnice, ker se zavedamo, da gre za nacionalno ustanovo in seveda si mi želimo, da bi Ljubljana postala univerzitetno mesto. Vendar zavedamo se tudi velikosti investicije in sklep dr. Krefta je vsekakor zelo mikaven, toda ne smemo pozabiti, da smo v tem Državnem zboru nedavno sprejeli že neke zakone, ki nas zavezujejo za nadaljnjih pet let. Spomnimo se zakona o šolskem tolarju, pa zakona o investicijah v zdravstvu, ki smo ga mislim izglasovali ravno danes. Gre za velike denarje, torej pazimo, po domače povedano, da se ne bi zaplanirali.</p>
               <p>Zaradi tega se nekako pri nas nagibamo, da bi ta gradnja potekala čim hitreje, vendar morda postopoma, da bi dogradili neki del te knjižnice, ga preselili itn., pač v zmožnostih te države.</p>
               <p>Sprašujemo se tudi, kakšen del bo nosilo Mesto Ljubljana. Vsekakor podpiramo, da mora Mesto Ljubljana prevzeti svoj delež, navsezadnje bo ta knjižnica v Ljubljani in ne samo, da jo bomo lahko uporabljali vsi in seveda tudi Ljubljančani. Menim pa, da bo ta knjižnica, glede na to tudi kar smo danes videli na filmu, Ljubljani nekako v ponos in verjetno tudi v okras. Na koncu se sprašujemo tudi, kaj bo s Plečnikovo staro knjižnico. Torej, vsekakor še enkrat naj ponovim. Podpiramo projekt, vendar opozarjam, da ne bi imeli prevelikih apetitov. Hvala lepa.</p>
            </sp>
            <sp xml:id="SDZ1-Redna-19-1994-03-30.sp102">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo izmed poslanskih skupin? <stage>(Ne.)</stage> Besedo dajem poslankam in poslancem. Želi kdo od poslancev razpravljati? Gospod Kopač.</p>
            </sp>
            <sp xml:id="SDZ1-Redna-19-1994-03-30.sp103">
               <speaker>JANEZ KOPAČ:</speaker>
               <p>Hvala lepa. Kot predsednik Odbora za finance moram vendarle komentirati nekatere reči, ki so bile kasneje rečene v pogovoru, ali pa vezane na stališča, kot jih predlaga Odbora za finance. Rečeno je bilo, da bi morala biti investicija v finančno najugodnejšem času. Takega časa seveda ni. Mišljeno je bilo seveda verjetno, da naj bi to bilo čimprej, da se zaradi morebitne konzervacije investicij ali kaj podobnega stroški ne povišajo. To je seveda zelo res in jaz se s tem zelo strinjam. Vendar mislim, da je pri vseh teh razpravah o času investicije, o tem, kako naj bo dolga, pravzaprav en problem, ki izhaja iz terminološke ali pa iz tega, ker govorimo različne jezike. V besedilu zakona se uporablja beseda gradnja. In pod besedo gradnja Univerzitetne knjižnice je mišljeno vse, od priprave zemljišča do finalne opreme.</p>
               <p>Tisti, ki so govorili o finančno najugodnejšem času, mislim da so razmišljali o tem, da naj sama fizična gradnja poteka v finančno najugodnejšem času. S tem se jaz seveda tudi strinjam, ker drugače prihaja do nerazumnih stroškov. Vendar pa je kupovanje posamezne opreme za to zgradbo možno po mojem mnenju razpotegniti tudi v daljši čas, kot je pet let. In ni nujno, da se seveda vse v teh, ali pa bom rekel, v četrtem in petem letu tega razdobja nabavi. Zato bi bilo pravzaprav korektneje govoriti o gradnji in opremljanju. In govoriti o gradnji v petih letih, je seveda po mojem prav, o opremljanju v petih letih, pa po mojem ni ravno najbolj razumno. Drugo. V zvezi z začetkom gradnje. Po letu 1994 bo ali ne bo. Tudi, če bo ta zakon sprejet, ni rečeno, da bo. Kajti zagotavljanje sredstev ni odvisno od tega zakona, ampak od vsakokratnega zakona o proračunu. In v tem zakonu lahko piše kar hoče, če v zakonu o proračunu ne bodo predvidena sredstva, ki so potrebna za posamezne faze gradnje. Iz te gradnje ne bi nič. Zato mislim seveda, da naj vsa energija zagovornikov v začetku gradnje in ponovno poudarjanje ne gre za fizično - bom rekel zabetoniranje - ampak gre za pripravo zemljišča, o tem je govoril gospod Kreft in je sedaj spet vprašanje, ali je to gradnja ali ni gradnja? Ali je priprava zemljišča nekaj drugega kot gradnja? Torej, da naj se ta stvar začne letos, ampak to ne bo odvisno od tega zakona in poleg tega, mi imamo ta zakon v prvi obravnavi. Sprejet bo, če bo, maja - junija. Takrat bo pa že sprejet zakon o proračunu in kar koli bo že pisalo o tem zakonu. Če ne bodo v zakonu o proračunu predvidene ustrezne postavke, seveda vse to ne bo nič koristilo. Zato je pravzaprav tudi kreganje o tem, ali naj bo dinamika v zakonu natančno napisana, in to še posebej tako natančno, da bo v letu 1994 predvidenih 900 milijonov tolarjev, brezpredmetno, kajti to je stvar, ki sodi v razpravo o zakonu o proračunu.</p>
               <p>To sem želel povedati na nek način tudi kot povzetek razprav na odboru v zvezi s temi stališči. Zato moram reči, da prav dilema o terminu gradnja, je tukaj povzročila morda tudi kakšno nepotrebno razpravo. Šel sem še enkrat pogledat stališča odbora in sam zakon in videl, da se na odboru nismo nič zmotili. Pod besedo gradnja je to vse. Priprava zemljišča, gradnja objekta in opremljanje objekta. Zato menim, da so stališča odbora korektna, kar se tiče podaljševanja gradnje, mišljeno pa je, to lahko iz razprav na odboru povzamem, podaljševanje obdobja opremljanja objekta oziroma te Univerzitetne knjižnice.</p>
               <p>Še to bi rad rekel osebno in tudi odbor podpira sprejem tega zakona, podpira začetek gradnje Univerzitetne knjižnice v Ljubljani, da ne bi bilo mišljeno, da smo bili proti. Vendar pa smo s svojimi stališči, ki pa seveda predstavljajo neke vrste finančno korekcijo tega projekta, ne pa njegovo vsebino. Moram čisto iskreno reči, da se ne znam spuščati v to debato, ali naj bo tehnična, ali humanistična. To je seveda stvar drugih odborov in drugih poklicnih profilov.</p>
               <p>Ta zakon smo po mojem mnenju povsem korektno v prvi obravnavi, kakršen pač je, korigirali. Toliko pravzaprav v pojasnitev tistih stališč in seveda v podporo le-tem stališčem in v podporo sprejetju zakona v prvi obravnavi. Hvala.</p>
            </sp>
            <sp xml:id="SDZ1-Redna-19-1994-03-30.sp104">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Avberšek, prosim.</p>
            </sp>
            <sp xml:id="SDZ1-Redna-19-1994-03-30.sp105">
               <speaker>MAG. FRANC AVBERŠEK:</speaker>
               <p>Hvala lepa. Podal bom svoje ločeno mnenje, ker imam malo drugačnega, kot ga je prej podal gospod Kreft. Na koncu je gospod Kreft zaključil, če imamo pomembnejše nacionalne projekte, potem podprimo tiste.</p>
               <p>Vam bom povedal enega, ko sem vzel iz predala eno pismo, ki smo ga poslanci v naši volilni enoti dobili pred časom. Prebral vam bom vsaj en odstavek.</p>
               <p>"Gospe in gospodje poslanci! Že od leta 1987 nam obljubljate, da se bodo gradile čistilne naprave na Termoelektrarni Šoštanj, pa ni nikoli denarja za to. Sedaj pišemo leto 1993. Bilo je še lani. Skoraj šest let poslušamo lažne obljube, zrak pa je vedno bolj onesnažen. Stopnja onesnaženosti se skoraj vsakodnevno približa kritični meji onesnaženja. Ne samo, da se približa, tudi prekorači jo večkrat in v tistem trenutku najhuje, vendar zahrbtno mori nas, vse otroke, mlade in starejše ljudi."</p>
               <p>Prebral bom še konec. "Zahtevamo, da nas ne obravnavate več kot četrtorazredne državljane države Slovenije. Žalostno je, da vas moramo nenehno opozarjati na vašo brezbrižnost, do našega zdravja in življenja".</p>
               <p>Torej, pomembnejši nacionalni projekt je ekološka sanacija termoenergetskih objektov v Šoštanju. Sem za to knjižnico, seveda jo potrebujemo, vendar v tem trenutku so čistilne naprave pomembnejše in ne morem se strinjati, da zopet v en tak objekt začnemo financirati z zakonom, v proračunu pa seveda ne zagotavljamo sredstev, niti v ceni energije za izgradnjo čistilnih naprav. Zato bom žal, tokrat glasoval proti. Hvala lepa.</p>
            </sp>
            <sp xml:id="SDZ1-Redna-19-1994-03-30.sp106">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gospod Frim.</p>
            </sp>
            <sp xml:id="SDZ1-Redna-19-1994-03-30.sp107">
               <speaker>STANE FRIM:</speaker>
               <p>Hvala lepa predsedujoči, spoštovane poslanke in poslanci! Moje pripombe gredo v bistvu na projekt financiranja oziroma na sam prikaz financiranja tega objekta, ki je kot nekakšna priloga oziroma v obrazložitvi zakona. Menim, da za takšno veliko nacionalno investicijo, ki jo predvidevamo s tem zakonom, moramo imeti dosti bolj natančnen prikaz. Menim, da v tem prikazu imamo nekje prikaz stroškov v petih letih, ki so potrebni in iz tega izpeljan zaključek, da ta sredstva mora zagotoviti proračun. Tukaj menim, da bi bilo potrebno natančneje izdelati tudi predlog v variantah. Namreč, kaj pomeni, če se neka zadeva etatno konča ali opremi in kaj pomeni, če je zaključen del v celoti in ustrezno temu pač prikazani variantni stroški. Prav tako je na strani virov potrebno razčleniti. Namreč, tukaj gre vse na republiški proračun oziroma kot želja, da Mesto Ljubljana nekaj prispeva.</p>
               <p>Pri teh virih bi bilo potrebno jasno opredeliti, koliko bo šlo iz proračuna in tudi pričakovan delež, ki bi ga naj zagotovilo Mesto Ljubljana, saj menim, da je to taka investicija, ki je tudi <stage>(ne bom uporabil besede predvsem)</stage> v interesu Ljubljane, ker je lokacijsko tukaj in prispevek h kulturni podobi Ljubljane. Menim, da ta del mora biti jasno opredeljen kot pričakovan ne kot zakonska obveznost in ki ga potem morajo ustrezni organi Mesta Ljubljane, ne glede kdaj, lahko v prihodnjem letu, ko bodo nove volitve, tudi sprejeti kot svojo obveznost in tako lahko zaključimo to finančno konstrukcijo.</p>
               <p>Nadalje menim, da je potrebno na strani virov predvideti tudi del sredstev, ki se jih bo dobilo ob odprodaji določenih objektov ali prostorov, ki bi se potem z reševanjem problematike knjižnic ali celo drugi objekti, ki so v vladni uporabi, namenili oziroma prihodki prodaje teh objektov namenili za pokrivanje teh stroškov. Torej s ciljem zmanjševanja obremenitve samega proračuna.</p>
               <p>Postavljeno je bilo vprašanje, kdaj je finančno najboljši čas za začetek te investicije in obremenitve, torej v katerem letu. Menim, da s tem amandmajem gospoda dr. Leva Krefta dajemo preveliko obremenitev na proračun v letu 1994. Sicer je tukaj obrazloženo, da bi s tem bili stroški gradnje nižji, ker se pač po neki inerciji ti stroški višajo z vsakim zamikom. Menim, da leto 1994 ni ravno najprimernejše. Mi smo že začeli nekaj zelo pomembnih objektov, na primer izgradnja avtocest in drugih, ki smo se jih namenili z določenimi proračunskimi oziroma s skladi, ki se financirajo iz proračuna, smo že v dokajšnjem delu zelo obremenili proračun v letu 1994.</p>
               <p>Glede na stanje, v katerem je naše gospodarstvo, vemo, da je pač v fazi tranzicije iz enega lastništva v drugo lastništvo in seveda sedaj ni ravno na višku zagona. Vemo, da bruto družbeni proizvod sicer obeta nekoliko večjo rast v tem letu, vendar menimo, da po tej končani tranziciji lahko pričakujemo seveda večjo rast in s premikom, s projekcijo stroškov iz proračuna v naslednja leta za ta objekt, za Univerzitetno knjižnico, menim, da bodo ti stroški relativno manjši v nacionalnem pomenu oziroma v primerjavi z bruto domačim proizvodom, ki bo v teh letih, upamo oziroma vsi delamo v tej smeri, da se bo ta delež, da se bo višina produkcije povišala in bodo seveda stroški, ki se štejejo kot javna poraba, v tem razmerju nekoliko manjši.</p>
               <p>Torej ta argument ne drži in menim, da seveda v tem letu 1994 tako zelo ne moremo obremeniti proračuna in s tem posredno gospodarske sfere, saj imamo že, da ne rečem, kritično višino javne porabe in se trudimo, da pač v letu 1994 ne preseže tistih 47%.</p>
               <p>Tako podpiram sklepe, ki smo jih skupaj obravnavali oziroma opredelili na Odboru za finance, da se pač prilagodi zmožnosti financiranja tej dinamiki in da se v finančnem planu zagotovijo tudi drugi viri, ki bi zmanjševali proračunsko obveznost. Hvala.</p>
            </sp>
            <sp xml:id="SDZ1-Redna-19-1994-03-30.sp108">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Irena Oman.</p>
            </sp>
            <sp xml:id="SDZ1-Redna-19-1994-03-30.sp109">
               <speaker>IRENA OMAN:</speaker>
               <p>Hvala lepa. Spoštovane kolegice in kolegi! Jaz bom za spremembo podprla amandma dr. Krefta. Bom pa to utemeljila s primerom iz drugega področja, s primerom športa. V Kranju že nekaj let gradimo olimpijski bazen, ki naj bi pokrival potrebe za vso Slovenijo. Ves čas so pristojni in odgovorni pri teh investicijah govorili, da gre za gradnjo v etapah, skratka za postopne investicije in posledica tega je, da občina zdaj vsa sredstva, ki so ji za bazen namenjena oziroma ki jih sama za bazen namenja, namenja temu še nedokončanemu bazenu za investicije zato, da ta bazen popravlja, ker obratovati itak ne more, ker še ni dokončan.</p>
               <p>Če bi podobno rešitev sprejeli tudi v tem primeru, potem jaz vidim veliko možnost, da se zgodi to in seveda z veliko večjimi številkami v tem primeru pri knjižnici, kot se je zgodilo pri kranjskem bazenu, pa čeravno ta primerjava morda ni najbolj umestna. Zato bom jaz podprla amandma dr. Krefta in nasprotujem amandmaju oziroma sklepu odbora pod točko 2.b, ki naj razdobje čimbolj podaljša, pa še slovnično mislim, da ni pravilno.</p>
            </sp>
            <sp xml:id="SDZ1-Redna-19-1994-03-30.sp110">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod dr. Lev Kreft.</p>
            </sp>
            <sp xml:id="SDZ1-Redna-19-1994-03-30.sp111">
               <speaker>DR. LEV KREFT:</speaker>
               <p>Hvala lepa, gospod predsedujoči. Drage gospe, spoštovani gospodje! Jaz sem zelo vesel, če se zaradi tega amandmaja moje ime v razpravi tolikokrat omenja, ker se omenja v zvezi z eno zadevo, ki mi je zelo pri srcu, z Univerzitetno knjižnico v Ljubljani. Sam sem seveda za začetek tempa in gradnje v letu 1994 in ne morem nikogar prisiliti, da misli tako kot jaz. To bi bilo tudi nesmiselno, tudi z argumenti tega ni mogoče dokazati, če teh argumentov ne sprejemate. Tisto, kar pa mislim, da bi morali vsi sprejemati, je to, če v letu 1994 ne začnemo gradnje, se ne delajmo z zakonom ali z navideznimi financami, da smo ga začeli. Potem je potrebno reči gradnjo bomo začeli v letu 1995, kajti sicer bomo sklepali napačne pogodbe na koncu celo z izvajalci, terjali od njih, da v resnici v štirih letih izdelajo tisto, za kar je potrebno pet let itd. Potem bomo spraševali za nazaj zakaj se eno leto dlje dela, zakaj ni končano leta 1998 itd. To je en razlog. Skratka, jaz nisem za take rešitve.</p>
               <p>V primeru, da ne sprejemamo obveznosti za leto 1994, je seveda v zakonu treba spremeniti in reči 1995 do 1999 in ne delati videza, da smo sprejeli nekaj, kar smo v resnici zavrnili.</p>
               <p>Drugo. Glede postopnosti, kar seveda pomeni, naj traja zadeva čim več let, tako kot piše v sedanjem besedilu sklepa. To postopno vseljevanje je izjemno draga zadeva, pa naj gre pri športnih objektih ali pa recimo pri mariborskem gledališču, ki je tudi nekje med eno in drugo hišo in dvorano in pravzaprav so to stvari, ki ogromno stanejo. Koliko bi to stalo pri zadevah, povezanih z delovanjem knjižnice, ki ima že sedaj postopno raztreseno gradivo okrog po Ljubljani in njeni okolici in ga mora, če je kaj zahtevnejšega, terjati in naročati za naslednji dan itd. Če bi bila sedaj tukaj še ena na pol odprta na pol zaprta lokacija, je zagotovo vprašanje. Seveda taka lokacija bi zahtevala potem tudi delitev delovnih sil itd. Jaz si ne predstavljam, da bi postopnost tu prinesla v tem smislu postopnost funkcije kaj drugega, kot rezultat pri Narodni galeriji, da bi ta postopnost pomenila, da bi imeli pol ali pa četrt knjižnice, ki bi bila v funkciji, ostalo pa nikoli ne bi ne začeli zidati ne končali.</p>
               <p>Opozoril bi pri tej politiki tudi na tisto nevarnost, ki je bila omenjena. Jaz se strinjam. Mi smo sposobni, tudi v tem Državnem zboru, sprejeti še celo vrsto zakonov in odločitev, tudi o proračunu, tega se ne samo gospod Kopač, čeprav ga vsi stalno aprostrofiramo, upravičeno boji. Jaz vem, da če bi bil sedaj zakon za Narodni muzej bi ravno tako razpravljali in koncu bi nekaj sprejeli. To me jasno spominja na znamenito cestno posojilo v sedemdesetih letih, ki sem se ga tako bal, ko smo začeli govoriti o cestah. Takrat smo tudi začeli namesto enega velikega projekta vse po malem. Rezultat tega je seveda, da ni na koncu tega bilo nič pokazati. Vsak je imel nekaj asfalta pred svojo hišo, ampak cest ni bilo. Zato se seveda popolnoma strinjam, da ni mogoče govoriti, da bomo gradili hkrati in delali hkrati ne vem koliko objektov te vrste. Tukaj se je potrebno dogovoriti o prioritetah, se strinjam. Sam sem tudi povedal s tem amandmajem in z drugimi stališči, sem za to prioriteto. Sem za to prioriteto, ker verjetno delno tudi iz sebičnih razlogov je to tisto, kar meni najbolj manjka. Hvala lepa.</p>
            </sp>
            <sp xml:id="SDZ1-Redna-19-1994-03-30.sp112">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-19-1994-03-30.sp113">
               <speaker>MIROSLAV GERŽINA:</speaker>
               <p>Hvala lepa predsedujoči! Spoštovani poslanke in poslanci! Še en projekt je pred nami postavljen v odločanje in kot je rekel dr. Kreft, se je treba odločati za prioriteto. Dejstvo je, da gradimo mlado državo in da imamo prioritet, kot je rekel gospod Avberšek, ki jih je pa prikazal kar precej. V proračunu bomo govorili - danes je bilo že omenjeno šolstvo in bomo govorili za urejanje šolskih prostorov in normalizacije dela naših otrok o nekaj 100 milijonih, pa se verjetno ne bomo dogovorili, da ne bomo šli v to, ker bodo rekli nekateri - saj smo že sprejeli program urejanja šolstva, ki smo ga pred kratkim sprejeli - in ni potrebno, bomo skozi ta program uredili tudi te probleme prostorov. To je bilo že rečeno. Normalno, da kdor reklamira izgradnjo in hoče potrpeti in druge prepričati, bo rekel - v Franciji gradijo čudovit projekt nacionalne narodne knjižnice in zakaj ne bi tudi Slovenci gradili nekaj takega, ali podobnega, je potrebno. In jaz kot napisano deklarirano nisem zanikal, da sem centralist, kot me je kolega poslanec v enem izmed dnevnikov označil, bi moral vsekakor podpreti ta centralni slovenski projekt. Da se vrnem v Francijo, v Franciji imajo tudi super tako imenovane TDW super hitre <stage>(pove francosko)</stage> vlake na stotine kilometrov in mislim, da si lahko s svojim bruto produktom privoščijo take zadeve in delajo ne samo narodno knjižnico in ne samo univerzitetno, vsekakor menim, da je potrebna, ker študentje nimajo kje študirati, da ne govorim o občanih in meščanih Ljubljane, glavnega mesta; in se spodobi, da imamo tak spomenik, ki je tudi koristen, ampak naredi mesto tudi glavno mesto.</p>
               <p>Ampak mislim, da imamo še druge zadeve. Govorili bomo tudi pri proračunu - govoril sem že to za to govornico - o magistralnih in regionalnih cestah. Za letošnje leto naj bi predvideli - če sem prav prebral - približno milijardo ali celo manj ali 500 milijonov za projekte, za ta projekt, za to knjižnico, ob tem pa ne bomo našli denarja za "pokrpanje" teh cest ali obnovo cest. Da vas spomnim, vsako leto jih propade, magistralnih in regionalnih za dvesto kilometrov več. Vsako leto Slovenci zlomimo toliko več svojih vozil. To je posledično. Toliko več se jih tudi ubije, toliko več izgubimo. Popravljamo še železnico od Franca Jožefa, ne pa železnice za "Tran degraun vites". Posebno pa še ta amandma gospoda Krefta. Mislim, da prekomerno posega v zmožnost financiranja naše mlade države in zato pri najboljši volji in želji in brez licemerstva, da bi to imeli v našem glavnem mestu, tega za enkrat ne morem podpreti. Hvala lepa.</p>
            </sp>
            <sp xml:id="SDZ1-Redna-19-1994-03-30.sp114">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp xml:id="SDZ1-Redna-19-1994-03-30.sp115">
               <speaker>ŽARKO PREGELJ:</speaker>
               <p>Spoštovani! Najprej bi želel poudariti, da podpiram gradnjo knjižnice, in sicer gradnjo predpotrebne knjižnice, ki sedaj univerzitetnemu mestu v bistvu primanjkuje oziroma je tako organizirana, da je vrsta knjižnic na razdoru različnih mestih, da je Centralna narodna univerzitetna knjižnica premajhna in podobno. To stisko sem občutil še, ko sem bil študent. Od tega bo sedaj že skoraj dvajset let. In od takrat do sedaj se na tem področju praktično ni spremenilo nič. Spremenili so se edino projekti, ki so se iz prejšnjih več lokacij nekako združili v eni sami. Vsekakor to osnovno rešitev podpiram. Bi pa pri tem želel oziroma bom izrazil nekaj pomislekov v smislu same racionalnosti projekta.</p>
               <p>Mi vsi vemo, da tak projekt, kot je tukaj zastavljen, ga je potrebno izvajati naenkrat, kajti celotna arhitektura, celoten razpored in koncept knjižnice je narejen tako, da ga je praktično skoraj nemogoče razbijati na manjše dele in pri tem uporabiti na primer način etapne gradnje oziroma dograditve določenega objekta z naraščanjem potreb. Verjetno je eden od temeljnih razlogov v tem, da se boji glavni interesent, da na podlagi slabih izkušenj pri gradnji podobnih objektov, če ne bo uspel z enkratno osvojitvijo tega predloga, bo tudi nadaljnje faze izredno težko izvedel. Toda žal pri tem je le potrebno ugotoviti dejanske zmožnosti države in se odločiti, kateri del projekta je dejansko prioriteten in nujen. Ko sem nekako poskušal razumeti strukturo celotne stavbe, sem zasledil iz te izredno lepe publikacije, da so posameznim programom natančno odmerjeni deleži. In ti deleži se delijo nekako na samo bibliotečno dejavnost, potem na programe univerze, na skupne programe knjižnic in spremljajoče programe. Razmerja so sicer v prid bibliotečni dejavnosti, kjer je pa posebej poudarjeno, da je za to dejavnost kljub ogromni površini, gre za preko 20.000 m2, da je kljub vsemu tista minimalna površina, ki je za to dejavnost v Sloveniji nujno potrebna.</p>
               <p>Strinjam se, da se temu osrednjemu namenu, se pravi bibliotečni dejavnosti, posveti vsa pozornost in da se že v začetku podpre ta projekt in se ga začne tudi izvajati. Jasno pa, da vsi ostali programi, ki so mišljeni kot dodatna površina za univerzo, gre tudi za določene predavalnice, učilnice, potem za te programe, ki so tukaj imenovani kot programi drugih knjižnic oziroma spremljajoči programi, ki nekako zavzemajo četrtino kapacitet, menim, da se lahko te dodatne programe postopoma dograjuje. Tudi sama struktura te zgradbe je taka, da poleg osrednjega objekta vključuje že obstoječe objekte in jih z rekonstrukcijo usposablja. Zato menim, da bi bilo koristno, če bi investitor, glavni interesent in projektant, če bi enostavno nam ponudili tak projekt, ki bi ga bilo možno izvajati etapno in ga dograjevati z rastjo potreb in hkrati tudi z rastjo možnosti. Zavedam se, da takšen projekt, kot je tukaj predstavljen, pa na teh dokaj ličnih razstavnih panojih ob vhodu v našo dvorano, verjamem, da takšen projekt je skoraj nemogoče etapno izvajati. In verjetno bi bila potrebna določena korektura projekta, da bi bilo to možno. Na ta način bi se tudi finančno breme lahko prenašalo skozi daljše obdobje, vse ostalo rešitve so pa v bistvu res iskanje racionalnosti in na koncu dosežemo pa neracionalnost in se strinjam s predgovorniki, ki opozarjajo, da je počasna gradnja v resnici draga, kar je res, da je tudi počasno vseljevanje drago, kar je res in da na koncu nima nihče od tega koristi.</p>
               <p>Prosil bi mogoče le za odgovor na to mojo sugestijo, kajti edino v tem vidim neko realno rešitev, da lahko do tega, nujno potrebnega bibliotečnega projekta pridemo in da tudi kmalu lahko začnemo uživati njegove sadove. Hvala.</p>
            </sp>
            <sp xml:id="SDZ1-Redna-19-1994-03-30.sp116">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo od poslancev? Gospod Horvat.</p>
            </sp>
            <sp xml:id="SDZ1-Redna-19-1994-03-30.sp117">
               <speaker>FRANC (FERI) HORVAT:</speaker>
               <p>Hvala za besedo. Gospod podpredsednik, spoštovane kolegice in kolegi, v načelu podpiram ta projekt, ki je gotovo Sloveniji potreben. Soglašam s tistim, kar je rekel dr. Lev Kreft, da je to projekt stoletja in bi bil zelo za to da, če se in ko se odločamo za takšen projekt, da naj bo to kakovosten, funkcionalen, pa seveda istočasno tudi racionalen objekt, odprt v Slovenijo, v svet in pa v prihodnost in ne bi bil za polovične rešitve, ki bi pomenile neki način izboljševanja tega, kar je danes, ne pa to, kar bi bilo dejansko na dolgi rok potrebno.</p>
               <p>Seveda pa ob tem ne moremo mimo finančnih omejitev glede na druge projekte, ki so zanje že sprejeti zakoni v tem Državnem zboru in nekateri ti projekti so že v teku, zato bi predlagal tudi, da upoštevamo stališča, ki jih je predlagal Odbor za finance kot matično delovno telo. Stališča ne govorijo proti temu projektu, ampak seveda vnašajo nekatere korektive in nekatere omejitve, ki jih je treba upoštevati pri uresničevanju projekta. Predvsem bi rad v tem kontekstu opozoril na dve zadevi, o katerih bi kazalo razmisliti še danes v tej razpravi in ob sprejemanju stališč, ali pa v fazi priprave predloga zakona za drugo obravnavo, in to bi seveda predvsem bila tudi naloga predlagatelja. Eno je čas oziroma časovna dimenzija za uresničevanje tega projekta.</p>
               <p>Zavzel bi se tudi za to, da se razmisli o tem, da se eventualno podaljšajo predvsem tiste faze uresničevanja projekta, ki jih ni nujno realizirati v prvih štirih ali petih letih, ampak se jih lahko pozneje. Predvsem tukaj mislim tudi na opremo in pa na etapnost, o kateri je govoril kolega Žare Pregelj.</p>
               <p>Vprašanje je tudi začetka samega uresničevanja projekta, če glede na druge projekte, ki jih imamo in glede na finančne obremenitve, ki so že v tem letu in v prihodnjem letu, je tudi vprašanje, ali je res nujno potrebno v tem letu začeti, razen morda s tistimi nujnimi pripravami. Drugo, kar se mi zdi zelo pomembno, to je nujen prispevek Ljubljane glede na pomen, ki ga ima ta objekt za Ljubljano, tako neposredne, kot tudi posredne koristi, ki jih bo mesto Ljubljana imelo od tega projekta. Hvala lepa.</p>
            </sp>
            <sp xml:id="SDZ1-Redna-19-1994-03-30.sp118">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod minister.</p>
            </sp>
            <sp xml:id="SDZ1-Redna-19-1994-03-30.sp119">
               <speaker>DR. RADO BOHINC:</speaker>
               <p>Najprej bi se želel zahvaliti oziroma izraziti zadovoljstvo nad tem, da so vse poslanske skupine vsaj na načelni ravni podprle projekt in ocenile nujno izgradnjo takega objekta. Želel pa bi dodati nekaj pojasnil k posameznim navedbam in se tudi do njih opredeliti.</p>
               <p>Najprej kar zadeva finance in 2.b točke. Gre za dva aspekta, zakaj je 2.b točka sporna z vidika racionalnosti. Najprej gre za to, da dejansko s predlogom amandmaja, ki ga podpiram naj povem kar takoj zagotovimo, da se gradnja resno začne že letos. Drugič, da se racionalno torej hitro končna v naprej predvidenem roku. To dvoje se mi zdi ključno. Rekel bi, da obraten pristop pravzaprav pomeni neracionalno početje. Dovolite mi tole ilustracijo! Če bi sprejeli podaljšanje roka morda iz sedaj petih ne šest, sedem, osem let in ob tem sprejeli koncept, za katerega se je zavzel dr. Zagožen, ki je oprt na nekatere analize iz preteklosti - bom jaz potem še nekaj dejal - kjer se zavzema za približno 1/3 knjižnične površine, on je govoril o številki 12.000 m2, mi imamo predvideno 36.000 m2 uporabne površine, potem bi to seveda pomenilo, da bi s trenutkom dokončanja že prekoračili potrebe po knjižničnem prostoru.</p>
               <p>Verjetno se spominjate podatka, da se načrtuje ta kapaciteta, ki je trikrat višja od tega, kar predlaga gospod Zagožen oziroma eksperti, na katere se on naslanja in prestavitev izgradnje na več kot pet let, to pomeni potem za 1/3 manj, in to je obdobje desetih let. Če mi v obdobju desetih let postavimo za 1/3 manjšo investicijo, potem smo prišli tja, kjer smo danes. Mislim, da si tega nihče ne želi in z ilustracijo bi rad samo ponazoril, kako pomembno je, da se odločimo za letošnji začetek gradnje in kako pomembno je, da v naprej določimo vsaj kvantum let obdobje petih let, kot našo obveznost. Sprejemam to, kar pravi odbor gospoda Kopača, da ne definiramo obveznosti po letih, ker je v nasprotju s proračunsko zakonodajo. Zdelo bi se mi pa nujno, vsaj tisto, kar je predlagano v amandmaju, da se letošnja dela opredelijo. Da se število let opredeli vnaprej in na ta način pravzaprav izrazimo vso resnost in odgovornost do odločitve, ki jo sprejemamo, da smo za racionalnost in učinkovito gradnjo in opremljanje.</p>
               <p>Glede na terminološko distinkcijo med gradnjo in opremljanjem naj povem podatek, da so stroški gradnje 30% celotne investicije. Vse ostalo je strošek opremljanja, tako da če podpremo tisto, za kar se zavzema gospod Kopač, tam dejansko govorimo o 30% vrednosti projekta, kar pa gotovo ni tisto, kar si želimo.</p>
               <p>K finančnim vprašanjem bi dodal samo še tole - zelo konkreten odgovor na to, kolikšen je znesek o valorizirani številki. Številka, ki jo imate 8 milijard 70 milijonov tolarjev je izračunana na dan 31. oktober 1992. Če številko izračunamo na dan 30. november 1993, znaša ta znesek 9 milijard 465 milijonov zaokroženo. Seveda, če stvari valoriziramo v naslednjih letih, je številka glede na indeks zvišanja cen toliko večja. To je seveda potrebno imeti pred očmi.</p>
               <p>Kar zadeva sofinanciranje s strani Mesta Ljubljane, naj povem, da smo Mestu Ljubljani ponudili sporazum o sofinanciranju oziroma finančnem vključevanju Mesta Ljubljane v investicijo, kjer predvidevamo 25% financiranje mesta. Zagotovo bomo sledili temu, tudi naša je takšna odločitev, da številko, ki jo bo sprejelo mesto kot svojo obveznost, odštejemo od skupne investicije in v tekstu za drugo obravnavo to natanko tudi v zakonu predvidimo.</p>
               <p>Torej okoliščine, zaradi katere nismo predvideli natančne številke po odštevanju obveznosti mesta, je v tem, da mesto te odločitve še ni sprejelo. Mesto je izrazilo naklonjenost na načelni ravni. Še bolj natančno, vodstvo mesta, ni pa mesto sprejelo formalne odločitve v okviru za to pristojnih organov.</p>
               <p>Pričakujemo in upamo, da bo ta odločitev do priprave gradiva za drugo branje sprejeta in v tem primeru bo seveda potrebno storiti to, kar ugotavlja tudi odbor in kar tudi sami mislimo. To številko odšteti od celotne proračunske vrednosti, ki predstavlja obveznost države, republike, državnega proračuna.</p>
               <p>Popolnoma jasno nam je, da država ne more nalagati mestu neke obveznosti, kakršne koli že, tako da s tem računamo.</p>
               <p>Rekel bi še, kar zadeva finančna vprašanja, naslednje. Mislim, da je koristen predlog, ki sta ga dala gospod Pregelj in gospod Frim. Oba se <stage>(mislim, da ju razumem)</stage> zavzemata za variantne rešitve, s tem, da se po možnosti da prednost oziroma niti ne ogrozi bibliotekarski program in da se eventualno dodatni programi, če take strokovne možnosti obstajajo, gradi ob tem oziroma v drugi, tudi finančni prioriteti. Jaz sprejemam obveznost, da bomo to proučili. Tega odgovora si ne upam dati sedaj. Eksperti, ki pripravljajo projekte, bodo preverili tudi to možnost in v naslednji obravnavi boste poslanci sprejeli tudi tovrstne obrazložitve oziroma tudi predlog, ki bo temeljil na razmisleku, vezano na ta predlog.</p>
               <p>Povedal pa bi gospodu Frimu, da prihodkov od prodaje ni. Ta stvar je proučena. Žal so samo izdatki v zvezi z denacionalizacijo in v zvezi z rušenjem objektov, kjer naj bi bil ta objekt postavljen.</p>
               <p>In še nekaj glede razprave gospoda dr. Zagožna. Ta razprava je znana, šlo je za dva koncepta, ki se pravzaprav skozi daljšo zgodovino - slišali smo podatek, da so se pobude pričele v letu 1960 - in obdobje do leta 1990, konkretno pozna 80-ta leta - mislim, da je šlo za leto 1988 - takrat je tedanja Vlada oziroma Izvršni svet sprejel odločitev o dveh investicijah, in sicer o investiciji v NUK v izmeri 20.000 m2 in še nekaj - in o investiciji CTK v izmeri 8.600 m2. Skratka, vlada tedanjega sistema, predsednika Šinigoja, je sprejela odločitev o dveh naložbah, v skupni izmeri 28.000 m2 pri obeh naložbah. Spomnim naj vas, da je v sedanjem projektu predvideno 22.600 m2 bibliotekarske površine, kar pomeni manj, kot je bil predlog iz tistih časov.</p>
               <p>Zaradi razjasnitve in morda tudi zaradi odprave nesporazuma pa bi vam želel citirati sklep vlade gospoda Peterleta iz leta 1990. Ta je 26. julija 1990 na 14. seji sprejela naslednji sklep:</p>
               <p>"1. Naložbi v NUK 2 in CTK se izvedeta skupaj. Zagotovijo se sredstva za izdelavo dokumentacije za skupno gradnjo NUK 2 in CTK ..." in tako naprej še nekaj sklepov. Obrazložitev za to odločitev je takratna vlada - ponavljam: vlada gospoda Peterleta v letu 1990 - naslonila prav na to, da bi bila skupna gradnja zaradi racionalnosti, pa tudi strokovne in finančne utemeljenosti, primernejša. Projekt, ki ga danes predlagamo, o katerem govorimo, je torej naslonjen na odločitev iz leta 1990 in ne na koncept, ki je bil sprejet v prejšnjem obdobju.</p>
               <p>Želel bi povedati še to, da je tedanja vlada gospoda Peterleta pred odločitvijo oblikovala ekspertno skupino, ki je dobila nalogo, da razreši vprašanje, ali skupna knjižnica ali ločeni prostori oziroma objekti za različne vrste znanstvenih področij. In ta odločitev ni naslonjena samo na kriterij racionalnosti, ampak tudi na mnenje ekspertne skupine glede tega, da mora biti to enoten objekt.</p>
               <p>Še tole gospodu Geržini. V programu šolskega tolarja ni predvideno financiranje tega objekta, kljub temu, da posega na izobraževalno oziroma visokošolsko področje. Seveda pa verjetno ni mogoče izključiti, da v naslednjih letih tudi takšno odločitev sprejme ta Državni zbor. Hvala lepa.</p>
            </sp>
            <sp xml:id="SDZ1-Redna-19-1994-03-30.sp120">
               <speaker>PODPREDSEDNIK VLADIMIR MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-19-1994-03-30.sp121">
               <speaker>MIROSLAV GERŽINA:</speaker>
               <p>Hvala lepa. Gospod predsedujoči, gospod minister, vso spoštovanje, ko omenjate Vlado gospoda Peterleta, mislim, da je ta zadeva malo nevarna za vas, ker Vlada gospoda Peterleta je bila v medijih razglašena za neuspešno in je nevarno se na to sklicevati. Kar se tiče financiranja in da se to ne tiče tega, mislim, da gre skozi proračun financiranje in eno in drugo o tistem, kar sem jaz govoril in kar ste vi, gre skozi proračun. Mislim, da se na to ni treba preveč zanašati, da bomo še kaj drugega dobili tudi za šole in šolstvo itn., ker je premalo denarja. 12.000 ali pa 30.000 ali 36.000 m2, jaz se opravičujem, če ste prej razložili, ko se je vrtel film, ker nisem mogel prisostvovati, ampak poglejte, mislim, da niso takrat,  ko je Peterletova Vlada, kakršnakoli je že bila, ne zdaj, ko se je razlagalo, ne vem, če se je dovolj upoštevalo dejstvo, da se ne iz leta v leto, ampak iz dneva v dan v mikroprocesorjih pojavljajo nove zadeve, to se pravi kompaktiranja, ki verjetno na tem skladiščnem prostoru, da se tako izrazim, zmanjšujejo ta prostor in mislim, da ta zadeva lahko postane racionalna. Sicer bo to, gospod minister, manjši spomenik, ampak bo kljub temu. Hvala lepa.</p>
            </sp>
            <sp xml:id="SDZ1-Redna-19-1994-03-30.sp122">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Bučar.</p>
            </sp>
            <sp xml:id="SDZ1-Redna-19-1994-03-30.sp123">
               <speaker>DR. FRANCE BUČAR:</speaker>
               <p>Spoštovani zbor, moj prispevek k tej razpravi je pravzaprav bolj podoben obrazložitvi glasu. Zakaj se bom namreč jaz vzdržal pri glasovanju o tem projektu? Zato, ker enostavno nimam nobene osnove, da bi se opredelil. Vsa ta dolga diskusija je bila pravzaprav diskusija o samoumevnosti. Kdo od tukaj, iz tega zbora bi si upal nastopiti s tezo, da je proti graditvi Univerzitetne knjižnice in da to ni izjemno pomembna nacionalna zadeva? Popolnoma jasno, ampak, če se pa hočem jaz opredeliti, pa moram vedeti predvsem naslednje. Če govorimo o prioritetah, jaz jih moram dobiti tukaj, da bi lahko izbiral. Ne morem jaz izbirati, če imam samo eno stvar. To je eno, to je prvič.</p>
               <p>Drugič. Če se hočem jaz odločiti, moram vsaj približno vedeti. Res je, se strinjam, nimamo zakona o proračunu in zlasti o proračunskem financiranju, ki bi bilo daljše od enega leta, kar je nujno potrebno. Se tudi to strinjam, vendarle, če naj se zdaj odločim odgovorno, kako bom jaz glasoval za obremenjevanje proračuna tudi v bodoče, moramo vsaj približno vedeti, kako bo ta proračun v bodoče obremenjen. Sedaj ne vem čisto nič.</p>
               <p>Mi smo sprejeli celo vrsto zakonov že o različnih investicijah v bodoče in o različnih tolarjih itd. Ampak mislim, kaj pa sedaj to za bodoče pomeni. Upam se sprejeti na sebe ta očitek, češ da sem nastopil proti kulturi, kar ti da zelo grd pečat. Vendar ne bi želel biti tudi demagog, zakaj imamo pri nas odprtih toliko investicij na področju šolstva, kulture in športa itd., ker se je vsakdo hodil sem postaviti, glasoval sem za ta projekt, sem tisti, ki se borim za ne vem kakšne nacionalne interese. Tega ne morem sprejemati. Če govorimo o prioritetah, potem je pa za mene ena prioriteta, ki ima mesto daleč daleč pred vsemi drugimi. Ta prioriteta se pa imenuje ohranitev slovenske države, kajti s finančno neodgovornostjo bomo mi razgnali to državo.</p>
               <p>S tem, prosim, se ne opredeljujem zoper ta projekt. Nasprotno, se navdušujem za njega. Toda preden se lahko odločim, moram vedeti, zakaj se odločam in za kakšno breme slovenskega davkoplačevalca glasujem v bodoče. Hvala lepa.</p>
            </sp>
            <sp xml:id="SDZ1-Redna-19-1994-03-30.sp124">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-19-1994-03-30.sp125">
               <speaker>DR. RADO BOHINC:</speaker>
               <p>Zelo kratko pojasnilo k razpravi gospoda Geržine. Vlado gospoda Peterleta sem omenil zaradi tega, ker se je napačno interpretiralo, da je tedanja Vlada sprejela koncept, ki je drugačen od tega, ki ga danes ponujamo. Tu enostavno ni bil točen podatek oziroma je šlo za nesporazum. Sicer pa glede proračuna, vključevanje v proračun, mislim da med nami ni nobenih razlik. Rekel bi en stavek še na to, kar pravi gospod Bučar. Razumem stvari takole. Vlada predlaga to prioriteto in to ni razprava o prioritetah na vseh področjih, ampak je razprava o izbrani prioriteti. Hvala.</p>
            </sp>
            <sp xml:id="SDZ1-Redna-19-1994-03-30.sp126">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Bučar, prosim.</p>
            </sp>
            <sp xml:id="SDZ1-Redna-19-1994-03-30.sp127">
               <speaker>DR. FRANCE BUČAR:</speaker>
               <p>Hvala za besedo. Ne bi želel biti piker. Vendar, ali naj iz te replike gospoda ministra zaključim, da je Vlada tista, ki bo odločila - to je prioriteta. Tukaj jo imate, glasujte o njej! Če glasujem, moram imeti različne alternative. Če bi to vzel resno, potem bi se reklo, nimate kaj govoriti. O tem se odločite, ali pa ne. Gotovo, da niste tega mislili, ampak iz tega bi lahko to sledilo.</p>
               <p>Če govorimo o prioriteti, moramo imeti eno listo stvari, med katerimi izbiramo in ki so podprte z nekimi argumenti. Še enkrat poudarjam, nisem zoper to investicijo, ampak če se hočem odgovorno obnašati, mislim finančna odgovornost je ena najbolj bistvenih odgovornosti tega zbora in poslanca. Za to gre meni. Hvala lepa.</p>
            </sp>
            <sp xml:id="SDZ1-Redna-19-1994-03-30.sp128">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Redna-19-1994-03-30.sp129">
               <speaker>DR. FRANC ZAGOŽEN:</speaker>
               <p>Spoštovani zbor! Ne zavzemam se za tisti projekt NUK2 in centralna tehnična knjižnica. Govoril sem samo o tem, da je obstajal, da je seveda možna tudi drugačna rešitev. Predvsem ni rešen problem Centralne tehnične knjižnice in družboslovne, humanistične, medtem ko druge centralne knjižnice ljubljanske univerze imajo v glavnem rešene svoje prostorske probleme in mimogrede, za informacijo, teh je skoraj 60. Ljubljanska univerza ima z vsemi svojimi enotami kakih 60 knjižnic, ki se med seboj povezujejo računalniško in vse to pravzaprav predstavlja Univerzitetno knjižnico Ljubljana. Vsega tega seveda ni mogoče spraviti tudi v neko novo stavbo, niti ne bi imelo smisla. Prav gotovo bo medicinska knjižnica ostala tam, kjer je, ker jim je tam potrebna in ne tukaj npr. na Aškerčevi ali kjerkoli. Zaradi tega je najbrž le še potrebno premisliti, ali je na taki lokaciji taka gradnja najbolj ustrezna rešitev, posebno tudi zaradi tega, ker se za skladišča slik prav gotovo najdejo primerne lokacije, cenejše, morda celo bolj funkcionalne, ki se dajo dograjevati. Ker če bo bo to stavba, ki bo čez 30 let zahtevala potem novo gradnjo, slišali pa smo danes v razpravi, da se taki projekti gradijo enkrat na sto let, potem to tudi ni rešitev. Skratka, dvomim v optimalnost tega projekta, ne pa v potrebo po gradnji. Graditi je potrebno, ker vsaj dve knjižnici nimata rešenega prostorskega problema, ker sedanji NUK ne funkcionira več kot sodobna knjižnica, gre pa za to, ali je ta projekt, gradnja najbolj smotrn in če ne bi v celoti ločili projekta nacionalne od projekta univerzitetne knjižnice, ker gre za dva različna tipa knjižnice. Hvala.</p>
            </sp>
            <sp xml:id="SDZ1-Redna-19-1994-03-30.sp130">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kreft.</p>
            </sp>
            <sp xml:id="SDZ1-Redna-19-1994-03-30.sp131">
               <speaker>DR. LEV KREFT:</speaker>
               <p>Hvala lepa gospod predsedujoči. Drage gospe, spoštovani gospodje! Ne se ustrašiti, nič ne bom argumentiral novega. Edino, kar mi pri tej dosedanji razpravi med tem ni bilo všeč, je to, da bi se gospod dr. France Bučar povsem vzdržal. Zato predlagam, da sprejmemo na koncu dodatni sklep.</p>
               <p>Za drugo obravnavo Vlada Republike Slovenije pripravi tudi pregled investicij v institucije osrednjega nacionalnega pomena, ki bi bile potrebne na področjih znanosti, šolstva, kulture, športa in drugih in bi potrebovale udeležbo proračunskih sredstev. Če je le mogoče, naj predlaga tudi prioritetni vrstni red. Pa se ne hecam. Namreč, nek pregled nad tem res, iz česa izbiramo prioritete bi počasi seveda morali imeti. Jaz nisem prepričan, da bo to uspelo med razpravo o tem zakonu ustvariti. Ampak ta narod je že imel program nacionalnih ustanov, ki jih mora ustvariti. In mislim sedaj, ko imamo državo, je seveda potrebno prav tako pogledati nacionalne ustanove, ki jih imamo in, ki jih nimamo, in tiste, ki jih imamo v neprimernih prostorih in, ki jih imamo neprimerno opremljene in spraviti skupaj celoto.</p>
               <p>Seveda je zelo lepo, če se ena ideja zoper drugo pojavlja pred parlamentom in popolnoma se strinjam z vami gospod dr. Bučar, da bi enkrat morali imeti pred seboj celoto. Celoto, ki se ji seveda lahko upravičeno reče osrednje nacionalne institucije. Zato bi predlagal tudi ta dodatni sklep.</p>
            </sp>
            <sp xml:id="SDZ1-Redna-19-1994-03-30.sp132">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gospod Pregelj?</p>
            </sp>
            <sp xml:id="SDZ1-Redna-19-1994-03-30.sp133">
               <speaker>ŽARKO PREGELJ:</speaker>
               <p>Spoštovani! Če sem prej prav razumel govor gospoda Bohinca, je finančna teža tega projekta po sedanjih ocenah 8 milijard. Upam, da sem prav razumel. Dobro, ampak recimo lahko tudi deset. Pač gre za določeno količino sredstev, ki jih bomo razporejali kljub vsemu najmanj v obdobju petih let. Tako nekako gredo sedaj predlogi. Verjetno, če bi se odločili, da se izvaja, kot sem jaz poskušal prej predlagati projekt etapno, in da je ta prva etapa, ki pa mora biti celovita, tista, ki se ji reče bibliotečna, da se in ki mora imeti tudi tak obseg tudi v kvadraturi, ki bo omogočal tej dejavnosti izboljšanje sedanjih pogojev in hkrati vzdrževanja enakega standarda vsaj še naslednjih deset, dvajset let, potem verjetno bi kljub vsemu ta začetna sredstva ne bila tako velika in bi se tudi pri razdelitvi na več let verjetno lažje vključevalo v proračun, kot pa, da na primer opravimo drugo varianto. Gremo v celotno gradbeno izgradnjo, se pravi, najprej naredimo gradbeni del, potem pa postopno zadevo opremimo. Namreč, ena najdražjih stvari so neopremljeni prostori, ki ne koristijo. Glede tega se verjetno vsi strinjamo. Zato predlagam to etapnost v gradnji in resno upam, da bo investitor in projektant razmislil, kaj je tisto, kar bi lahko odložil za naslednje obdobje, mogoče čez 5, 10 let. Jaz v tem projektu vidim te možnosti - nima pa smisla, da bi jih sedaj tukaj razlagal. Upam, da bomo pri drugi obravnavi dobili tudi tako analizo, ki bi nam potem lahko omogočala normalno parlamentarno presojo. Hvala.</p>
            </sp>
            <sp xml:id="SDZ1-Redna-19-1994-03-30.sp134">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Če ne, splošno razpravo zaključujem in prehajamo na razpravo in odločanje o predlogih sklepov in stališč matičnega delovnega telesa, ki jih imate v poročilu matičnega delovnega telesa z dne 11.1.1994. Ali imate pred seboj?</p>
               <p>Odpiram razpravo k tem predlogom in stališčem. Do sedaj imamo vložen amandma, ki ga predlaga dr. Lev Kreft, to je amandma na točko 2.b) in dopolnilni sklep, ki ga je pred nekaj minutami prebral tudi predlagatelj, gospod Kreft.</p>
               <p>Odpiram razpravo o predlogu stališč in sklepov. Želi kdo besedo? Če ni razpravljavcev, prehajamo na glasovanje o predlogih stališč in sklepov. Predlagam, da najprej glasujemo o amandmaju na točko 2.b) in potem o dodatnem sklepu, potem pa še o vseh sklepih in stališčih skupaj. Ali kdo nasprotuje takemu načinu glasovanja? <stage>(Ne.)</stage></p>
               <p>Na glasovanje dajem torej amandma na točko 2.b) stališč, ki se glasi: namesto sedanjega besedila v stališčih in sklepih pod točko 2.b) se uvrsti naslednje besedilo: "Financiranje gradnje objekta poteka v petih letih, z začetkom v letu 1994, tako da se v letu 1994 poleg priprave projekta opravi tudi priprava zemljišča za gradnjo <stage>(selitve sedanjih dejavnosti in stanovalcev, rušenje objektov)</stage>. Obenem se z zakonom opredeli največja možna skupna višina sredstev in razdobje gradnje tako, da bo v programu predvideno dinamiko izgradnje možno realizirati." Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je amandma sprejet in s tem smo tudi točko 2.b) v celoti spremenili.</p>
               <p>In še predlog sklepa: "Za drugo obravnavo Vlada Republike Slovenije pripravi tudi pregled investicij v institucijo osrednjega nacionalnega pomena, ki bi bila potrebna na področju znanosti, šolstva, kulture, športa in drugih in bi potrebovala udeležbo proračunskih sredstev. Če je le mogoče, naj predlaga tudi prioritetni vrstni red." Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je ta sklep sprejet.</p>
               <p>Na glasovanje dajem sedaj predlog stališč, ki jih je predlagalo matično delovno telo, s popravljeno 2.b) točko. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da so stališča in sklepi sprejeti.</p>
               <p>In še nekaj. Po programu dela Državnega zbora je predlog zakona, ki smo ga obravnavali, predviden za obravnavo na aprilski seji, za katero bi gradivo že moralo biti predloženo Državnemu zboru. Glede na to, predlagam zboru, da sprejme sklep o skrajšanju 30-dnevnega roka za predložitev gradiva poslancev tako, da bo lahko predlog zakona v drugi obravnavi uvrščen na aprilsko sejo Državnega zbora. V primeru sprejema tega sklepa predlagam sklep, ki je potreben: predlagatelj bo predlog zakona predložil Državnemu zboru v najkrajšem možnem času. Torej najprej dajem na glasovanje predlog sklepa o skrajšanju 30-dnevnega roka za predložitev gradiva poslancem. Gospod Peršak.</p>
            </sp>
            <sp xml:id="SDZ1-Redna-19-1994-03-30.sp135">
               <speaker>ANTON PERŠAK:</speaker>
               <p>Jaz ne bom zdaj navajal poslovniških razlogov, ali za ali proti, ampak bi pa nekaj vprašal. Če se jaz ne motim, smo mi z glasovanjem vključili predlog sklepa, ki ga je dal gospod Kreft. Za sklepe takega odgovora, res kvalificiranega, na ta sklep do aprilske seje ne moremo dobiti. To je dejstvo. Ta sklep pomeni pravzaprav neko nacionalno strategijo razvoja v bistvu, ker nacionalne investicije so odvisne od mnogih presoj itn. Če zdaj sprejmemo sklep, da mora to biti na aprilski seji, potem se sami iz sebe malo norčujemo. Jaz ta sklep zelo resno obravnavam in ga kot zelo resen sklep razumem. Hvala.</p>
            </sp>
            <sp xml:id="SDZ1-Redna-19-1994-03-30.sp136">
               <speaker>PODPREDSEDNIK MIROSLAV MOZETIČ:</speaker>
               <p>To, kar sem povedal, izhaja iz tega, da je v programu dela, ki smo ga sprejeli za aprilsko sejo. V nasprotnem primeru je pač treba določiti rok, da predlagatelj predlog zakona predloži, če hoče iti na majsko sejo, do 19. aprila. V tem primeru gre potem na majsko sejo. Torej dajem predlog, da predlagatelj pripravi oziroma predloži predlog zakona za drugo branje Državnemu zboru do 19.4.1994. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je ta predlog sprejet. S tem zaključujem to točko dnevnega reda.</p>
               <p>Prehajamo k <title>46. TOČKI DNEVNEGA REDA, VOLITVE IN IMENOVANJA</title>.</p>
               <p>K tej točki sem povabil predstavnike predlagateljev in jih lepo pozdravljam. Predloge Vlade Republike Slovenije, javnega tožilca Republike Slovenije, Sodnega sveta Republike Slovenije ter predloge in mnenja Komisije za volitve, imenovanja in administrativne zadeve ste prejeli. Pod to točko dnevnega reda bomo obravnavali predloga Vlade Republike Slovenije za imenovanje dveh namestnic javnega pravobranilca Republike Slovenije, predloge Komisije za volitve, imenovanja in administrativne zadeve za izvolitev sodnika za prekrške republiškega senata za prekrške, razrešitev in imenovanje člana nadzornega odbora Rudnika Žirovski vrh, javnega podjetja za zapiranje Rudnika urana p.o., Todraš 1, Gorenja vas. Imenovanje 16 predstavnikov upokojencev za člane skupščine Zavoda za pokojninsko in invalidsko zavarovanje Slovenije. Predloge javnega tožilca Republike Slovenije za razrešitev namestnika javnega tožilca Temeljnega javnega tožilstva v Mariboru. Imenovanje dveh namestnikov javnega tožilca Temeljnega javnega tožilstva v Novem mestu. Imenovanje namestnika javnega tožilstva Temeljnega javnega tožilstva v Ljubljani. Predloge Sodnega sveta Republike Slovenije za razrešitev sodnika in izvolitev sodnice Vrhovnega sodišča Republike Slovenije. Razrešitev sodnika Temeljnega sodišča v Novem mestu, sodnice Temeljnega sodišča v Kranju in sodnice Temeljnega sodišča v Celju. Izvolitev treh sodnic Temeljnega sodišča v Kopru, sodnice Temeljnega sodišča v Ljubljani, sodnice Temeljnega sodišča v Mariboru. Izvolitev sodnika sodišča združenega dela Republike Slovenije, dveh sodnikov sodišča združenega dela v Ljubljani, sodnice sodišča združenega dela v Kopru, sodnika združenega dela v Novem mestu.</p>
               <p>Prehajamo na obravnavo in sklepanje o posameznih predlogih. Predlog odlokov za imenovanje dveh namestnic javnega pravobranilca Republike Slovenije. Predloga je zboru posredovala Vlada Republike Slovenije, in sicer predlaga Državnemu zboru, da imenuje gospo Mojco Vidrih in gospo Judito Vižintin-Hribar za namestnici javnega pravobranilca Republike Slovenije. Predloga je obravnavala Komisija za volitve, imenovanja in administrativne zadeve in k predlogom podala pozitivno mnenje. Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kdo besedo? <stage>(Ne.)</stage> Ker ne želi nihče razpravljati, prehajamo na glasovanje. Na glasovanje dajem predlog odloka o imenovanje gospe Mojce Vidrih za namestnico javnega pravobranilca Republike Slovenije. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o imenovanju gospe Judite Vižintin-Hribar za namestnico javnega pravobranilca Republike Slovenije. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnika za prekrške Republiškega senata za prekrške. Predlog odloka je zboru predložila Komisija za volitve in imenovanje in administrativne zadeve in predlaga zboru, da izvoli gospoda Stanka Rapeta za sodnika za prekrške Republiškega senata za prekrške. Ob tem vas želim opozoriti, da je pri prepisovanju teksta odloka prišlo do napake, in sicer je namesto "imenuje se", pravilno "izvoli se."</p>
               <p>Želi poročevalec komisije besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Besedo dajem poslanskim skupinam. Želijo predstavniki poslanskih skupin besedo? <stage>(Ne.)</stage> Besedo dajem poslankam in poslancem. Želi kdo besedo? Ker ne želi nihče razpravljati, prehajamo na glasovanje. Na glasovanje dajem predlog odloka o izvolitvi gospoda Stanka Rapeta za sodnika za prekrške republiškega senata za prekrške. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o razrešitvi in imenovanju člana nadzornega odbora Rudnika Žirovski vrh javnega podjetja za zapiranje Rudnika urana p.o. Todra št. 1 Gorenja vas. Odlok je zboru predložila Komisija za volitve in imenovanja in administrativne zadeve in predlaga zboru, da razreši gospoda Janeza Globočnika dolžnosti člana nadzornega odbora in imenuje dr. Franca Pohlevna za člana nadzornega odbora. Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo? <stage>(Ne želi.)</stage> Želijo besedo predstavniki poslanskih skupin? Gospod Sašo Lap.</p>
            </sp>
            <sp xml:id="SDZ1-Redna-19-1994-03-30.sp137">
               <speaker>SAŠO LAP:</speaker>
               <p>Hvala za besedo. V imenu samostojne poslanske skupine bi povedal nekaj besed. O tem sem govoril že na prejšnji seji in ko sem prebiral magnetogram 82. seje KVIAZ-a, da poenostavim, sem pač ugotovil, da ne glede na to, da je bilo glasovanje, da sta v razpravi prevladovali dve usmeritvi. Prva, da ima poslanska skupina, katerakoli, pravico menjati posamezne člane nadzornih svetov - katerihkoli, sedaj govorim na splošno - če pač to določeni poslanski skupini oziroma stranki tako ali drugače ta oseba ne ustreza.</p>
               <p>Druga usmeritev, da je le potrebno, kljub vsemu, dobiti soglasje oziroma pristanek, da se določena oseba v določenem nadzornem svetu zamenja. V tem primeru bi res poudaril misel, ki jo je povedal gospod Henigman na KVIAZ-u in se popolnoma strinjam, da vsaka stranka, ki kandidira preko poslanske skupine v določen nadzorni svet določenega posameznika, s tem prevzame določeno tveganje. To pomeni, da določena oseba lahko tudi izstopi, prestopi oziroma kakorkoli - ni več tisto, kar je bila na začetku.</p>
               <p>In gre za zelo politično vprašanje, kar pomeni: ali bomo v tem trenutku, ko bomo glasovali, da se ta konkretna oseba razreši, uzakonili nekaj, kar verjetno ni v skladu z določenimi principi demokracije. Ponavljam: to je določen riziko, kakšnega človeka v določenem trenutku in potem je verjetno od Državnega zbora odvisno, ne pa od poslanske skupine oziroma v tem primeru KVIAZ, ki je zadolžen za to, da se s tem ukvarja - ali se bo določena oseba iz čisto političnih razlogov zamenjala ali ne.</p>
               <p>Zato vas pozivam, da ko boste pač glasovali, s tem tudi obrazložite svoj glas. Jaz bom glasoval proti in tudi na KVIAZ-u, žal, je bila manjšina proti, da se uzakoni tak način zamenjave posameznih članov v posameznih nadzornih odborih. Hvala.</p>
            </sp>
            <sp xml:id="SDZ1-Redna-19-1994-03-30.sp138">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo od predstavnikov poslanskih skupin? Gospod Jelinčič, prosim.</p>
            </sp>
            <sp xml:id="SDZ1-Redna-19-1994-03-30.sp139">
               <speaker>ZMAGO JELINČIČ:</speaker>
               <p>Hvala lepa. Gospod Lap je že toliko časa v parlamentu, da bi lahko vedel, kaj pomeni uzakoniti določeno stvar. Vendar pa nekaj drugega. Mislim, da je KVIAZ dobil na sejo dokaze, pismo tega gospoda, ki je sam izjavil, da želi izstopiti iz tega odbora, v katerem je izjavil tudi to, da za tako majhen denar, kot ga dobi, tam on ne misli delati v tem nadzornem odboru. Če nič drugega, mislim, da je potrebno spoštovati voljo tega gospoda, predvsem pa mislim, da tak človek, ki sam izjavlja, da mu je prvenstvena skrb, koliko denarja bo dobil za neko delo, res ne sodi v tak odbor in zato smo predlagali njegovo zamenjavo.</p>
            </sp>
            <sp xml:id="SDZ1-Redna-19-1994-03-30.sp140">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim, da  v predstavitvi stališč poslanskih skupin res ne polemiziramo.</p>
               <p>Kdo želi še od predstavnikov poslanskih skupin besedo? <stage>(Nihče.)</stage> Besedo dajem poslankam in poslancem. Kot poslanec gospod Lap, prosim.</p>
            </sp>
            <sp xml:id="SDZ1-Redna-19-1994-03-30.sp141">
               <speaker>SAŠO LAP:</speaker>
               <p>Poslancu Jelinčiču moram povedati, če je že bil tukaj na prejšnji seji, sem pri tej točki, ki smo jo obravnavali, dal pismo, v katerem je gospod Globočnik jasno napisal in se podpisal, da z veseljem opravlja to delo. Ni govoril o nobenem plačilu in v magnetogramu, ki sem ga prej citiral, je pa napisano in to je gospa Polonca Dobrajc na KVIAZ-u pač izjavila, da je izjavil gospod Globočnik, da zato odstopa, ker je premalo plačan. To je enostavno ponovno zavajanje vseh poslancev. Prvič je to poskusil na KVIAZ-u, drugič pa brez sramu tukaj pred vsemi vami, kar vas je zdajle prisotnih. Ponavljam, bilo je pismo, oddano in lastnoročno podpisano, da hoče in želi in da je zadovoljen s tem delom.</p>
            </sp>
            <sp xml:id="SDZ1-Redna-19-1994-03-30.sp142">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Oman.</p>
            </sp>
            <sp xml:id="SDZ1-Redna-19-1994-03-30.sp143">
               <speaker>IVAN OMAN:</speaker>
               <p>Spoštovani, na KVIAZ-u je bila stvar obravnavana dvakrat, če ne celo trikrat. Torej se jaz dobro spomnim, da sem videl pismo, o katerem imenovani gospod izjavlja, da to delo z veseljem opravlja. Torej nisem videl papirja, v katerem bi zahteval razrešitev.</p>
            </sp>
            <sp xml:id="SDZ1-Redna-19-1994-03-30.sp144">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gospod Anderlič za komisijo.</p>
            </sp>
            <sp xml:id="SDZ1-Redna-19-1994-03-30.sp145">
               <speaker>TONE ANDERLIČ:</speaker>
               <p>Spoštovani, žal mi je, da nisem bil prisoten na prejšnji seji, na kateri ste vrnili komisiji predlog za zamenjavo člana v nadzornem odboru javnega podjetja za zapiranje Rudnika Žirovski vrh. Gre preprosto zato, da smo prejeli predlog za zamenjavo s strani poslanske skupine, da je bil kasneje izražen protest s strani druge poslanske skupine in seveda tudi pismo gospoda Globočnika.</p>
               <p>Dejstvo je, da so očitno tako, kot pri drugih stvareh, tudi v tem primeru različni interesi. Eni pač želijo, da je še naprej v tem nadzornem odboru gospod Gobočnik. Poslanska skupina, ki je takrat ob prvem imenovanju predlagala gospoda Globočnika, pa je izrazila jasno mnenje, da želi zamenjati gospoda Globočnika z drugim kandidatom. Ob tem je jasno, da KVIAZ spoštuje vnaprejšnje dogovore o načinu dela. In mnogo je takih primerov, lahko bi rekel celo praksa, da se ob nekako ustrezni zastopanosti vseh poslanskih skupin oziroma o predlogih v raznih komisijah, odborih itn., znotraj Državnega zbora in tudi navzven, poskuša upoštevati ravnotežje ali ustrezna zastopanost. V tem primeru ni bilo nikakršnih razlogov, da posegamo v voljo poslanske skupine Slovenske nacionalne stranke, ki je pač ta predlog podala. Komisija je drugič obravnavala, tako kot je Državni zbor naložil, ponovno pretehtala razloge, gospa Polonca je pojasnila stvari, ki jih je že tudi na prvi seji povedala, vendar v magnetogramu niso bili zajeti tako, da tista trditev, ki sem jo potem uspel iz magnetograma seje Državnega zbora razbrati, da je prišlo do manipulacije oziroma zavajanja, ni bila točna in jaz seveda nisem nikogar zavajal, odgovorno izjavljam tukaj. Na osnovi izjav in dokumentov, ki smo jih prejeli s strani predlagatelja, smo potem opravili razpravo.</p>
               <p>Druga razprava na komisiji je pač pokazala, da kljub vsem dodatnim argumentom in zahtevam samostojne poslanske skupine in gospoda Lapa, da se ta zamenjava ne opravi, je bila odločitev taka, kot je v dodatnem poročilu podana in seveda predlagam, da o njej glasujemo in da ta predlog podprete. Hvala.</p>
            </sp>
            <sp xml:id="SDZ1-Redna-19-1994-03-30.sp146">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Irena Oman.</p>
            </sp>
            <sp xml:id="SDZ1-Redna-19-1994-03-30.sp147">
               <speaker>IRENA OMAN:</speaker>
               <p>Hvala lepa. Spoštovane poslanke in poslanci! Strinjam se z gospodom Anderličem v njegovem izvajanju v tistem delu, ko je dejal citiram "skupina ga želi zamenjati." Tako je, in sicer skupina zaenkrat še štirih, slišim pa, da bo vsak čas pristopil še eden v samostojno poslansko skupino in potem treh, postavila oziroma predlagala pa ga je skupina dvanajstih. Pravila igre, če se ne motim, so takšna, da tako kot je bil imenovan, tako je tudi odimenovan. Pri kandidaturi je gospod Globočnik dal svoje soglasje, sedaj pa ga ni dal in gre za samovoljo poslanske skupine. Torej vas pozivam, da glasujete proti. Še tole gospod Anderlič! Seveda je na KVIAZ-u bil izglasovan takšen sklep, ampak žal zato, ker sva bila dva poslanca opravičeno odsotna.</p>
            </sp>
            <sp xml:id="SDZ1-Redna-19-1994-03-30.sp148">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Marjan Podobnik.</p>
            </sp>
            <sp xml:id="SDZ1-Redna-19-1994-03-30.sp149">
               <speaker>MARJAN PODOBNIK:</speaker>
               <p>Spoštovani! Jaz bom glasoval proti zamenjavi gospoda Globočnika, predvsem zaradi argumentov, ki so bili tukaj podani in mislim, da ni bilo korektno, kar je rekel gospod Anderlič, da so tukaj različni interesi, če je dejstvo, da je bilo pismo, v katerem je gospod Globočnik povedal, da je zadovoljen s svojim delom, da to pismo obstaja in da ni res, kar je govoril gospod Jelinčič in gospa Dobrajčeva, češ da ne želi tega početi iz nekih drugih razlogov, potem mislim, da so to argumenti ob tem, kar je sedaj povedala gospa Oman, da se dejansko te razrešitve ne naredi, še posebno zato, ker formalnih zadev v zvezi s poslanskimi skupinami in spreminjanjem števila nimamo razrešenih v tem zboru in se dejansko potem lahko zgodi, da bo neka skupina, ki jo sestavljajo eden, dva ali trije ljudje, imela tak delež pri teh funkcijah, ki seveda temu ne pripada. Apeliram na to, da se ne zamenja gospoda Globočnika. Hvala lepa.</p>
            </sp>
            <sp xml:id="SDZ1-Redna-19-1994-03-30.sp150">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-19-1994-03-30.sp151">
               <speaker>DR. JOŽE PUČNIK:</speaker>
               <p>Spoštovani! Zaradi argumentov, ki so bili navedeni, ne morem glasovati za to razrešitev. Bi pa v zvezi s temi nekimi informacijami, da se delovna telesa zavajajo, predlagal, da temu vprašanju posvetimo malo več pozornosti. Če je to res, tega ne trdim, je potrebno te stvari na nek način obravnavati. Ne vem kako, morda bi poslovniška komisija kaj o tem lahko povedala, da bi dobili tudi za te primere nek določen postopek. Na vsak način, sedaj, ali je res ali ne, mi moramo biti v stanju, da se take obtožbe, resnične ali ne, se do tega ne opredeljujem, razčistijo. Kajti, če je res to, da se to dela, potem mora biti zbor v stanju, da na nek način reagira. V tem smislu je verjetno poklicana poslovniška komisija, da preveri, kaj bi se v tem okviru lahko naredilo.</p>
            </sp>
            <sp xml:id="SDZ1-Redna-19-1994-03-30.sp152">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospodična Dobrajčeva.</p>
            </sp>
            <sp xml:id="SDZ1-Redna-19-1994-03-30.sp153">
               <speaker>POLONCA DOBRAJC:</speaker>
               <p>Očitno je potrebno zadevo malo bolj razjasniti. O spoznavanju zadev, o katerih govori gospod Podobnik, o tem vemo že veliko, kako jih on pozna itd. Glede tega pa je bilo na drugi obravnavi na KVIAZ-u dovolj razjasnjeno, in sicer gospod Globočnik je bil naš član. Območni odbor nam je poslal pismo s podpisi, v katerem je povedal, kaj je gospod Globočnik na sestanku govoril, da ne želi biti član odbora itd. Obstaja pa še neka zamera. Verjetno se je gospod Globočnik odločil za izstop iz Slovenske nacionalne stranke zato, ker se je kot diplomirani zgodovinar, se mi zdi, prijavil za sekretarja naše poslanske skupine in pač ni bil izbran, nakar je prišlo do teh zapletov na območnem odboru. Območni odbor nas je prosil in obvestil o tem, Slovenska nacionalna stranka pa je s tem, ko je izgubila svojega člana, predlagala drugega člana, s katerim ima pač odnose, predvsem pretok informacij iz enega nadzornega odbora v stranko, v redu opravljen. V bistvu je nemogoče pričakovati in farizejsko se sklicevati, da se tukaj ne kadrira preko KVIAZ-a politično, ker potem naj se v zakonih in v kadriranje raznih nadzornih odborov določijo druga pravila igre, naj se določijo strokovnjaki, naj imenujejo in predlagajo strokovne inštitucije, univerze in podobno, ne pa da jih kandidirajo poslanske skupine, oziroma politične stranke. Hvala lepa.</p>
            </sp>
            <sp xml:id="SDZ1-Redna-19-1994-03-30.sp154">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-19-1994-03-30.sp155">
               <speaker>ŽARKO PREGELJ:</speaker>
               <p>Spoštovani! Komisija za imenovanje daje mnenje in soglasje, ali pa predlaga imenovanje ali razrešitev v skladu s svojimi pristojnostmi, in te pristojnosti temeljijo na poslovniku, na ustavi ali pa na zakonu. In imenovanje članov nadzornega odbora te ustanove za zapiranje Rudnika urana Žirovski vrh je na podlagi zakona. Tukaj ne gre za politično funkcijo v smislu kadrovanja znotraj Državnega zbora ali kaj podobnega. Tukaj gre v bistvu za nadzorni organ in bi verjetno moral podati mnenje nadzorni odbor Rudnika urana Žirovski vrh. In on kvečjemu predlaga zamenjavo člana, ali ne sodeluje pri delu tega odbora ali če ta član sam izrazi pripravljenost ali pa nepripravljenost do nadaljnega sodelovanja.</p>
               <p>Mislim, da tukaj poslanska skupina, ko enkrat Državni zbor določi, nima več nobenih ingerenc, nobenih možnosti, da bi zahtevala razrešitev nekoga zato, ker ni več njen član. Tukaj ne gre za politično funkcijo. Res je, da bomo verjetno spet ugotovili, da niso postopki čisto jasni, toda tukaj se lahko naslanjamo zgolj na zakon. In kolikor imam v spominu - ker sedaj nimam zakona pri sebi - zakon sam določa, da Državni zbor imenuje nadzorni odbor in da ga v bistvu tudi razreši kot celoto, ne pa, da se bomo sedaj šli tukaj politično licitiranje. Mislim, da to ni umestno. Hvala.</p>
            </sp>
            <sp xml:id="SDZ1-Redna-19-1994-03-30.sp156">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-19-1994-03-30.sp157">
               <speaker>DR. JOŽE PUČNIK:</speaker>
               <p>Da ne bi ostal nek dvom, ki nekje še dodatno obremenjuje naše odnose, bi le prosil gospoda Jelinčiča, ali vztraja pri svoji izjavi, ki jo je tukaj dal, da je torej ta gospod Globočnik povedal navedene razloge, ki jih je in na to je mogoče te stvari, morda je bila pomota. Jaz dopuščam to. Ampak, če je bilo tako, je potrebno iti stvari do dna.</p>
            </sp>
            <sp xml:id="SDZ1-Redna-19-1994-03-30.sp158">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jelinčič.</p>
            </sp>
            <sp xml:id="SDZ1-Redna-19-1994-03-30.sp159">
               <speaker>ZMAGO JELINČIČ:</speaker>
               <p>Jaz bom še enkrat potrdil, da so bile tisto izjave gospoda Globočnika in pač vztrajam pri tem, ker jaz nisem takšen kot nekateri poslanci, ki spreminjajo svoje izjave, mnenja in pa govorjenja glede na trenutno politično situacijo. Hvala.</p>
            </sp>
            <sp xml:id="SDZ1-Redna-19-1994-03-30.sp160">
               <speaker>PODPREDSEDNIK MIROSLAV MOZETIČ:</speaker>
               <p>Gospod Oman.</p>
            </sp>
            <sp xml:id="SDZ1-Redna-19-1994-03-30.sp161">
               <speaker>IVAN OMAN:</speaker>
               <p>Spoštovani! V tem primeru je zame pomembno samo dvoje. Prvič - predlog za zamenjavo gospoda Globočnika je bil dan z razlago, da on želi razrešitev. Drugič - obstaja papir, na katerem piše oziroma izjavlja gospod Globočnik, da te zamenjave ne želi. Torej je bil tisti prvi predlog utemeljen z nečim, kar ne drži. Zaradi tega je stvar popolnoma drugačna. Torej sem proti tej razrešitvi in pozivam ta zbor, da glasuje proti razrešitvi, ker si ne moremo dovoliti, da nasedamo na stvari, ki ne ustrezajo resnici.</p>
            </sp>
            <sp xml:id="SDZ1-Redna-19-1994-03-30.sp162">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jelinčič ima repliko.</p>
            </sp>
            <sp xml:id="SDZ1-Redna-19-1994-03-30.sp163">
               <speaker>ZMAGO JELINČIČ:</speaker>
               <p>Samo kratka replika gospodu Omanu, glede na tisto njegovo o stvareh, ki ne ustrezajo resnici. Veste, gospod Oman, jaz nikoli ne držim fig v žepih, tako kot vi.</p>
            </sp>
            <sp xml:id="SDZ1-Redna-19-1994-03-30.sp164">
               <speaker>PODPREDSEDNIK MIROSLAV MOZETIČ:</speaker>
               <p>Bilo bi boljše, da žalitev tukaj ne bi imeli. Gospod Poljšak ima besedo.</p>
            </sp>
            <sp xml:id="SDZ1-Redna-19-1994-03-30.sp165">
               <speaker>MARIJAN POLJŠAK:</speaker>
               <p>Gospa Polona, vi se izgovarjate na pismo območnega odbora SNS iz Radovljice. Mislim, da bi morali vi to pismo dostaviti, ali pa nam ga tukaj pokazati, ali kakorkoli, s točnim podpisom. Poleg pisma pa spada tudi zapisnik s sestanka območnega odbora Radovljica. In verjetno ste ga videli. Po naših informacijah so tam 3 člani in mi bi radi videli, kateri so tisti trije člani in da vidimo, če so tudi oni podpisani na tem pismu.</p>
            </sp>
            <sp xml:id="SDZ1-Redna-19-1994-03-30.sp166">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim še malo miru! Besedo ima gospod Matuš.</p>
            </sp>
            <sp xml:id="SDZ1-Redna-19-1994-03-30.sp167">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Iz navedene razprave, ki se odvija pred tem mikrofonom, bi opozoril na dve dejstvi, in sicer: v prvi fazi je gospod Jelinčič izjavil, da je sam napisal tako izjavo, da v tem svetu ne želi delati oziroma da tega dela ne želi opravljati za tak denar. V drugi fazi je gospa Polona obrazložila tako, da je območni odbor poslal tako izjavo s podpisanimi člani. Ti izjavi sta dokaj kontradiktorni. Vseeno bi rekel, da bom glasoval proti takemu predlogu zamenjave. Hvala.</p>
            </sp>
            <sp xml:id="SDZ1-Redna-19-1994-03-30.sp168">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Kociper.</p>
            </sp>
            <sp xml:id="SDZ1-Redna-19-1994-03-30.sp169">
               <speaker>ŠTEFAN KOCIPER:</speaker>
               <p>Hvala lepa. Jaz bi predsedujočega vprašal oziroma bo gospod Anderlič bolj kompetenten, na podlagi katerega zakona bomo sedaj razrešili tega gospoda oziroma na podlagi katerega člena katerega zakona bi namestili nekoga drugega? Če gre za statut SNS, ni prava podlaga. Hvala lepa.</p>
            </sp>
            <sp xml:id="SDZ1-Redna-19-1994-03-30.sp170">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imamo predlog odloka Komisije za volitve in imenovanje. Gospod Anderlič.</p>
            </sp>
            <sp xml:id="SDZ1-Redna-19-1994-03-30.sp171">
               <speaker>TONE ANDERLIČ:</speaker>
               <p>Spoštovani! KVIAZ je resna komisija in gospod Kociper je njen član in je na seji 20.1.1994 razpravljala ter na podlagi 7. člena zakona o trajnem prenehanju in izkoriščanju uranove rude in preprečevanju posledic <stage>(nerazumljiva beseda)</stage> na Rudniku urana Žirovski vrh Ur.l. RS št. 36/92 in 3. odstavka 48. in 172. člena svojega poslovnika, je Državni zbor Republike Slovenije itd. To je odlok, ki ga imate na mizi. Gospod Kociper pa ga je videl vsaj trikrat na seji komisije. Jaz preprosto glede na to, da sem imel pri svojem delu v komisiji kar nekaj težav s pojasnjevanjem, kdo je kaj rekel, kdo česa ni rekel, kdo je kaj napisal, kdo česa ni napisal, ampak v teh zgodbah zanesljivo teh nesporazumov v tej vrsti navzgor in navzdol, se opravičujem komurkoli, ampak resnično je bilo nesporazumov o teh tolmačenjih je bilo največ na tej strani. Jaz predlagam, da slučajno ne vračate te zadeve nazaj na komisijo in jaz seveda tistih stvari, ko gospod Poljšak in razni drugi predlagajo, da preverjamo in vem kaj, vsaj jaz mislim, da lahko v imenu komisije lahko rečem nismo pripravljeni početi, dvakrat smo razpravljali, poskušali smo priti tem stvarem do dna. S strani, tako poslovnika, kot zakona je pač zadeva čista. Predlog za zamenjavo je podoben kot za imenovanje in seveda s tega vidika je predlog korektno pripravljen, zbor pa naj odloči, kako bo pri tej stvari. Hvala.</p>
            </sp>
            <sp xml:id="SDZ1-Redna-19-1994-03-30.sp172">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kociper ima repliko.</p>
            </sp>
            <sp xml:id="SDZ1-Redna-19-1994-03-30.sp173">
               <speaker>ŠTEFAN KOCIPER:</speaker>
               <p>Hvala lepa gospodu Anderliču, predsedniku KVIAZ-a za njegov trud. Očitno sem bil takrat na seji, ampak takrat je bila tudi podlaga oziroma predlog vse kaj drugega, kot slišimo zdaj, se pravi, če ni predloga oziroma zahteve člana tega nadzornega odbora oziroma je izjava, da ne želi odstopiti, potem mislim, da to velja, ker gospod Anderlič ni navedel, ni citiral kakšnega člena, po katerem bi lahko tudi brez izjave, da želi kdo odstopiti, to tudi razreševali. Hvala lepa.</p>
            </sp>
            <sp xml:id="SDZ1-Redna-19-1994-03-30.sp174">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukl.</p>
            </sp>
            <sp xml:id="SDZ1-Redna-19-1994-03-30.sp175">
               <speaker>VITODRAG PUKL:</speaker>
               <p>Hvala za besedo. Kolegice in kolegi! Opozoril bi na eno res, po moji oceni zelo važno dimenzijo tega problema. Namreč, gre za to, kdo delegira, kdo imenuje nadzorne odbore teh podjetij, ali stranke ali Zbor. Če jih imenujejo stranke, potem jih lahko stranke odpokličejo in držijo pod svojo disciplino. Če jih imenuje Zbor, pa to ni mogoče. Menim, da spet precenjujemo politiko svoje kompetence in svojo ingerenco in da je ustrezni sklep, če je KVIAZ pač to imel v mislih, da seveda se imenuje po strankarskih, vsaka stranka predlaga tam nekakšen sporazum, ampak imenuje Zbor in stranka, ni nikjer zakonite osnove, niti v poslovniku, niti ustreznih zakonskih predpisov o delovanju teh organizacij, da bi lahko stranka predlagala Zboru odpoklic zato, ker politično ni zadovoljna s tem svojim članom v odboru.</p>
               <p>Zato menim, tega ne bomo razčiščevali posebej, ampak dajte, kolegice in kolegi, pri glasovanju razmislite in se temu primerno odločite. Ne vtikam se v razmere te stranke. Odločimo o tem, ali smo mi kot stranke tisti, ki dilegiramo, imenujemo te ljudi v vse odbore, ali je to Zbor, ki je sicer skupek strank, ampak posebna odgovorna oseba, najvišja oblast v državi. Toliko in zaradi tega načelnega razloga bom seveda glasoval proti razrešitvi in proti vsem razrešitvam, katere bodo predlagale stranke, če ne bodo zadovoljne s tistimi, ki so bili po Zboru imenovani. Hvala.</p>
            </sp>
            <sp xml:id="SDZ1-Redna-19-1994-03-30.sp176">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ne, zato razpravo zaključujem.</p>
               <p>Dajem na glasovanje predlog odloka o razrešitvi gospoda Janeza Globočnika dolžnosti člana nadzornega odbora in imenovanju dr. Franca Pohlevna za člana nadzornega odbora. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da predlog odloka ni sprejet.</p>
               <p>Predlog odloka o imenovanju 16 predstavnikov upokojencev za člane skupščine Zavoda za pokojninsko in invalidsko zavarovanje Slovenije. Predlog odloka je zboru predložila Komisija za volitve, imenovanja in administrativne zadeve in predlaga zboru, da za člane skupščine Zavoda za pokojninsko in invalidsko zavarovanje Slovenije imenuje: doktorja Borisa Berceta, Marjana Beričiča, Pavleta Erzina, Janka Heberleta, Stanka Hvaleta, Staneta Ilca, doktorico Berto Jereb, profesorja doktorja Miša Jezernika, Ivana Kebriča, Janka Kušarja, Vladimirja Kuštrina, Bojana Maherja, Hardvika Pirnovarja, Rada Roterja, Jeleno Selan-Kos in Ivana Srebnika.</p>
               <p>Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želijo besedo poslanke oziroma poslanci? <stage>(Ne želijo.)</stage></p>
               <p>Ker ni razpravljavcev, dajem na glasovanje predlog odloka o imenovanju 16 predstavnikov upokojencev za člane skupščine Zavoda za pokojninsko in invalidsko zavarovanje Slovenije. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog odloka sprejet.</p>
               <p>Predlogi javnega tožilca Republike Slovenije. Javni tožilec Republike Slovenije predlaga, da Državni zbor razreši gospoda Janeza Polanca funkcije namestnika javnega tožilca Temeljnega javnega tožilstva v Mariboru z dnem 30.4.1994 in imenuje gospoda Srečka Hočevarja in gospoda Jožeta Zevnika za namestnika javnega tožilca Temeljnega javnega tožilstva v Novem mesto, gospo Marjeto Švab za namestnico javnega tožilca Temeljnega javnega tožilstva v Ljubljani. Predloge je obravnavala Komisija za volitve in imenovanja.</p>
               <p>Želi poročevalec komisije besedo? Gospod Anderlič želite besedo? <stage>(Ne.)</stage> Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? Želijo besedo poslanci oziroma poslanke? <stage>(Ne.)</stage> Ker ne želi nihče razpravljati, prehajamo na glasovanje o posameznih predlogih odlokov.</p>
               <p>Na glasovanje dajem predlog odloka o razrešitvi gospoda Janeza Polanca funkcije namestnika javnega tožilca Temeljnega javnega tožilstva v Mariboru z dnem 30.4.1994. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o imenovanju gospoda Srečka Hočevarja za namestnika javnega tožilca Temeljnega javnega tožilstva v Novem mestu. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o imenovanju gospoda Jožeta Zevnika za namestnika javnega tožilca Temeljnega javnega tožilstva v Novem mestu. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o imenovanju gospe Marjete Švab za namestnico javnega tožilca Temeljnega javnega tožilstva v Ljubljani. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Sodni svet Republike Slovenije predlaga, da Državni zbor razreši gospoda Mirana Kosterco funkcije sodnika Vrhovnega sodišča Republike Slovenije z dnem 31.3.1994 in izvoli gospo Milojko Modrijan za sodnico Vrhovnega sodišča Republike Slovenije. Predlaga, da razreši gospoda Zdravka Grobolška funkcije sodnika Temeljnega sodišča v Novem mestu z dnem 31.3.1994, gospo Senko Šifkovič funkcije sodnice Temeljnega sodišča v Kranju z dnem 31.3.1994, gospo Edito Ževart funkcije sodnice  Temeljnega sodišča v Celju z dnem 5.5.1994 in predlaga, da izvoli gospo Brigito Kovač Felc, Sabino Vrčon in Sonjo Železnik za sodnice Temeljnega sodišča v Kopru. Gospo Blanko Javorac za sodnico Temeljnega sodišča v Ljubljani, gospo Albino Hrnec Pečnik za sodnico Temeljnega sodišča v Mariboru, gospoda Ivana Robnika za sodnika Sodišča združenega dela Republike Slovenije, gospe Darinke Pučnik za sodnico Sodišča združenega dela v Ljubljani, gospoda Sama Puppisa za sodnika Sodišča združenega dela v Ljubljani, gospo Martino Andrejašič-Zazula za sodnico Sodišča združenega dela v Kopru, gospoda Metoda Žužka za sodnika Sodišča združenega dela v Novem mestu.</p>
               <p>Predloge je obravnavala Komisija za volitve, imenovanja in administrativne zadeve. Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage></p>
               <p>Želijo besedo poslanke in poslanci? <stage>(Ne želijo.)</stage></p>
               <p>Ker ni razprave, prehajamo na glasovanje.</p>
               <p>Na glasovanje dajem predlog odloka o razrešitvi gospoda Milana Kosterca funkcije sodnika Vrhovnega sodišča Republike Slovenije z dne 31.3.1994. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospe Milojke Modrijan za sodnico Vrhovnega sodišča Republike Slovenije. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospoda Zdravka Groboljška funkcije sodnika Temeljnega sodišča v Novem Mestu z dnem 31.03.1994. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospe Senke Šifkovič funkcijo sodnice Temeljnega sodišča v Kranju z dnem 31.03.1994. Ugotovimo sklepčnost! <stage>(41 prisotnih.)</stage> Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospe Judite Ževard funkcije sodnice Temeljnega sodišča v Celju z dnem 05.05.1994. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospe Brigite Kovač-Felc za sodnico Temeljnega sodišča v Kopru. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospe Sabine Verčon za sodnico Temeljnega sodišča v Kopru. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospe Sonje Železnik za sodnico Temeljnega sodišča v Kopru. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospe Blanke Javorac za sodnico Temeljnega sodišča v Ljubljani. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospe Albine Hrnec-Pečnik za sodnico Temeljnega sodišča v Mariboru. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospoda Ivana Robnika za sodnika Sodišča združenega dela Republike Slovenije. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospe Darinke Pučnik za sodnico Sodišča združenega dela v Ljubljani. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospoda Sama Pupisa za sodnika Sodišča združenega dela v Ljubljani. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospe Martine Andrejašič-Zazula za sodnico Sodišča združenega dela v Kopru. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospoda Metoda Žužka za sodnika Sodišča združenega dela v Novem mestu. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog odloka sprejet.</p>
               <p>S tem zaključujem to točko dnevnega reda.</p>
               <p>Še nekaj obvestil, prihodnji teden, po velikonočnih praznikih, bomo imeli veliko delovnih obveznosti zaradi dela delovnih teles, nadaljevanja 19. seje Državnega zbora in izredne seje v zvezi z referendumskimi območji. Delo bi organizirali takole: v torek Zbor ne bo delal, ker je to dan, rezerviran za delo v poslanskih pisarnah. Delovna telesa bi dopoldanske seje opravljala med 9. in 13. uro, v popoldanskem času pa od 13. do 16. ure.</p>
               <p>Nadaljevanje seje zbora bi bilo v sredo in v petek od 16. do 20. ure. Izredna seja za sprejetje odloka o določitvi referendumskih območij za nove občine, bo v skladu z veljavnim rokovnikom v četrtek, 7. aprila ob 10. uri.</p>
               <p>Prosim predsednike delovnih teles, da uskladijo termine pri sekretarki, zlasti za četrtek, ko bo treba seje prestaviti. O delu v drugem tednu aprila se bomo dogovorili prihodnji teden. Take prilagoditve moramo opraviti zaradi tega, ker moramo dokončati 19. sejo, preden začnemo 20. aprilsko sejo zbora, po terminskem planu že 19. aprila.</p>
               <p>Dovolite mi, da ob zaključku dela v tem tednu izrečem zahvalo vsem za opravljeno naporno delo in da vam pred velikonočnimi prazniki zaželim vesele in prijetne praznike. Lahko noč.</p>
            </sp>
            <stage type="time">(SEJA JE BILA PREKINJENA 30. MARCA 1994 OB 19.10 URI IN</stage>
         </div>
      </body>
   </text>
</TEI>
