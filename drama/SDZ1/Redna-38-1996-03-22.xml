<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-38-1996-03-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-38-1996-03-22.DZ" n="38">
               <name>Redna</name>
               <date when="1996-03-22"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-38-1996-03-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 22. MARCA 1996 OB 10.22 URI.)</stage>
            <sp xml:id="SDZ1-Redna-38-1996-03-22.sp1">
               <speaker>PODPREDSEDNIK MIROSLAV MOZETIČ:</speaker>
               <p>Gospe in gospodje! Pričenjam nadaljevanje 38. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Ivan Sisinger, Drago Šiftar, Janez Vindiš, Leo Šešerko, Lev Kreft, Peter Tancig, Roberto Battelli, Vladimir Topler, Andrej Lenarčič, Jana Primožič, Janez Podobnik, Jožef Kocuvan, Geza Džuban, Janez Kocijančič, Brane Eržen, Polonca Dobrajc, Ciril Pucko, Mateja Kožuh-Novak, Rafael Kužnik, Franc Zagožen, Ivan Verzolak, Sašo Lap, Bojan Korošec, Lojze Peterle, Franc Černelič in Rudi Moge. Ugotovimo prisotnost! Ugotavljam, da je navzočih 50 poslank in poslancev. Tako je zbor sklepčen in lahko pričnemo in nadaljujemo z delom. Na to sejo sem povabil predstavnike Vlade Republike Slovenije in jih lepo pozdravljam.</p>
               <p>Današnje nadaljevanje 38. seje zbora bomo pričeli z obravnavo prekinjene 9. točke dnevnega reda, to je obravnava predloga zakona o spremembah in dopolnitvah zakona o merilih in postopku za dajanje poroštev Republike Slovenije. Za tem bomo prešli na obravnavo 8. točke, to je predloga zakona o spremembi zakona o davku od dobička pravnih oseb, nato na obravnavo prekinjene 13. točke, to je predloga zakona o dopolnitvah zakona o volilni kampanji ter po dnevnem redu dalje.</p>
               <p>Prehajamo na <title>9. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O MERILIH IN POSTOPKU ZA DAJANJE POROŠTEV REPUBLIKE SLOVENIJE - SKRAJŠANI POSTOPEK</title>. Prvo branje smo zaključili, točko smo prekinili pred glasovanjem o posameznih členih in amandmajih. Moje govorjenje ni samemu sebi namen, zato prosim, če poslušate. Začeli bomo z glasovanjem in dajem v obravnavo 1. člen in amandmaje k 1. členu. Amandma imate v pregledu amandmajev, ki ima datum 18.3. in imate še nekaj amandmajev poslanca Staneta Frima, ki ste jih tudi prejeli in imajo datum 28.2.1996. Stane Frim vlaga amandma na amandma Odbora za finance in kreditno-monetarno politiko. Amandma, ki je v pregledu, pa je amandma odbora. Amandma, ki je pod točko 2 v pregledu k 1. členu je umaknjen. Ali želi kdo besedo? (Ne.) Prehajamo h glasovanju.</p>
               <p>Na glasovanje dajem amandma na amandma odbora, ki ga vlaga Stane Frim. Ugotovimo sklepčnost! (46 prisotnih.)</p>
               <p>Kdo je za? (24 poslancev.) Je kdo proti? (16 poslancev.)</p>
               <p>Ugotavljam, da je amandma na amandma sprejet.</p>
               <p>Na glasovanje dajem amandma odbora, ki je pod točko 1 v pregledu. Ugotovimo sklepčnost! (41 prisotnih.) Ugotovimo sklepčnost! (45 prisotnih.) Ugotovimo sklepčnost! (48 prisotnih.)</p>
               <p>Kdo je za? (26 poslancev.) Je kdo proti? (8 poslancev.)</p>
               <p>Ugotavljam, da je amandma sprejet.</p>
               <p>S tem je 1. člen v celoti spremenjen.</p>
               <p>V obravnavo dajem 2. člen in amandmaje k 2. členu. Prvi amandma, ki je amandma na amandma odbora, predlaga poslanec Stane Frim. Amandma pod točko 1 v pregledu predlaga Odbor za finance in kreditno-monetarno politiko. Amandma pod točko 2 v pregledu, ki ga je predlagal poslanec Stane Frim, je umaknjen. Ali želi kdo besedo? (Ne.)  </p>
               <p>Na glasovanje dajem amandma na amandma, ki ga predlaga poslanec Stane Frim. Ugotovimo sklepčnost! Se opravičujem, tukaj je nekaj ne povsem jasnega, pa da ne bo prišlo do pomote, prosim gospoda Frima, ki je dal ta amandma, da pojasni.</p>
            </sp>
            <sp xml:id="SDZ1-Redna-38-1996-03-22.sp2">
               <speaker>STANE FRIM:</speaker>
               <p>Hvala. V bistvu je bil amandma dvakrat odložen in sicer drugi, k 2. členu. V bistvu se z amandmajem Odbora za finance izključujeta, ker ta amandma Odbora za finance daje možnost večkratnih razpisov, moj amandma pa v bistvu govori, da se da samo enkrat na leto in potem so celo leto znani pogoji in tako, kot se prijavljajo, pač po tem razpisu, ki velja, med proračunskim letom. Tako da v bistvu bi predlagal, da je najprej izglasovan oziroma da se najprej da na glasovanje drugi amandma, ker se izključuje z amandmajem odbora.</p>
            </sp>
            <sp xml:id="SDZ1-Redna-38-1996-03-22.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Torej tako, da bo jasno, najprej bom dal na glasovanje amandma pod točko 1 k 2. členu, to je amandma odbora. V kolikor bo ta sprejet, je naslednji amandma, ki bo dan na glasovanje oziroma ne bo dan, če bo potrebno, ki ga je predlagal poslanec Frim.</p>
               <p>Na glasovanje dajem najprej amandma pod točko 1 k 2. členu, ki ga predlaga Odbor za finance in kreditno-monetarno politiko. Razprava je zaključena, gospod Kopše. Boste obrazložili svoj glas? Izvolite, obrazložite svoj glas.</p>
            </sp>
            <sp xml:id="SDZ1-Redna-38-1996-03-22.sp4">
               <speaker>JOŽEF KOPŠE:</speaker>
               <p>Gospe in gospodje! Zavrnimo amandma odbora in podprimo amandma gospoda Frima pod številko 2 iz enega samega razloga. Za razpis je izredno pomembno, da so vsi, ki se manj javljajo, lahko spoznani in brez pogojev držijo celo leto. V primeru večkratnih razpisov se lahko s tem manipulira in to je glavni razlog, da bom zavrnil amandma odbora in podprl amandma gospoda Frima. Hvala lepa.</p>
            </sp>
            <sp xml:id="SDZ1-Redna-38-1996-03-22.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Kopač.</p>
            </sp>
            <sp xml:id="SDZ1-Redna-38-1996-03-22.sp6">
               <speaker>MAG. JANEZ KOPAČ:</speaker>
               <p>Hvala lepa. Jaz bom pa podprl amandma odbora in glasoval proti amandmaju poslanca Frima. Gre za to, da odbor predlaga, tako kot je v prvotnem besedilu predlagala tudi Vlada, da se omogoči možnost večkratnih razpisov, pri čemer seveda ni nujno, da bi tudi tam ne bil samo en razpis, ki bi trajal celo leto, to je povsem možno. Pomembno pa je to zaradi tega, ker kombinacija členov, tako kot so postavljeni skupaj z amandmajem, ki ga predlaga gospod Frim, omogoča tudi v času začasnega financiranja kontinuirani razpis, pravzaprav se ta kvota neprestano polni. Ker se pa nanaša na koledarsko leto, besedilo amandmaja je tako zastavljeno, je možno v enem koledarskem letu napolniti dve kvoti, in to je seveda lahko odločitev tega zbora, da Vladi, katerikoli že, da tako pooblastilo. Vendar bi res apeliral na nekoliko previdnosti, kajti sprejet je že bil amandma, da se omogoči dajanje poroštev za kredite do sedmih let. To je v zelo oddaljeni prihodnosti. V tem času se zamenjata lahko dve vladi ali pa še več vlad. Če je sprejet še ta amandma, potem je omogočena teoretično dvojna kvota letno in če bo sprejet še tretji amandma, ki ga predlaga gospod Frim, pa onemogoča zaračunavanje ekonomske cene pri tveganih poroštvih, kajti omejuje na zgornjo mejo pol procenta. Skratka gre za to, da instrumentarij izdajanja poroštev z amandmaji poslanca Frima naredimo izjemno nerestriktiven, odprt in je seveda odvisno samo od tega, ali verjamemo, da se bodo vse bodoče Vlade držale restriktivne prakse, ali pa previdne prakse raje rečem, kakršne se je držala ta Vlada ali pa se je ne bodo. Če se je ne bodo, se nam utegne zgoditi, da bomo s časoma z izdajanjem poroštev zgradili vzporedni državni proračun, po višini mislim, ne po vsebini, zato seveda bi raje bil bolj previden in predlagam, da se, tako kot sem glasoval tudi že pri predhodnem amandmaju in bom tudi pri tem naslednjem, ki sledi, poslanca Frima, bom glasoval proti in torej za amandma odbora. Hvala.</p>
            </sp>
            <sp xml:id="SDZ1-Redna-38-1996-03-22.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Počakal bom 5 minut, da si poveste, kar si imate povedati.</p>
               <p>Na glasovanje dajem amandma pod točko 1 k 2. členu. Ugotovimo sklepčnost! (42 prisotnih.) Ugotovimo sklepčnost! (48 prisotnih.)</p>
               <p>Kdo je za? (24 poslancev.) Je kdo proti? (15 poslancev.)</p>
               <p>Ugotavljam, da je amandma pod točko 11 sprejet.</p>
               <p>S tem je amandma pod točko 2 brezpredmeten in tudi člen je v celoti spremenjen.</p>
               <p>V obravnavo dajem 3. člen in amandmaje k 3. členu. Najprej je amandma na amandma Odbora za finance, ki ga predlaga poslanec Stane Frim. Potem je amandma pod točko 1 k 3. členu v pregledu. Tu je predlagatelj Odbor za finance. Amandma, ki je v pregledu pod točko 2, je umaknjen. Želi kdo besedo? Gospod Frim.</p>
            </sp>
            <sp xml:id="SDZ1-Redna-38-1996-03-22.sp8">
               <speaker>STANE FRIM:</speaker>
               <p>Hvala. Dosedaj je veljalo, da znaša strošek, torej provizija za poroštvo 0,5% dela glavnice, za katero se daje poroštvo. Sedaj pa je po predlogu amandmaja, ki ga je dal Odbor za finance, določeno, da sama Vlada določi ta znesek, torej strošek provizije. Glede na to, da sedaj prehajamo z enoletne na večletne garancije, kar pomeni, da lahko kandidira tudi industrija, ki se ukvarja s proizvodnjo trajnih dobrin, in gradbena podjetja, kjer je pač rok obrata daljši od enega leta, predlagam, da ne prepustimo popolnoma presoji, ampak da damo zgornjo mejo stroškov, torej 0,5%, saj bi v nasprotnem primeru zelo podražili ta poroštva, vemo pa, da so tudi bančni dolgoročni krediti dokaj visoki. In zato, da pač ne bi bili predragi, predlagam, da se sprejme ta amandma. Hvala.</p>
            </sp>
            <sp xml:id="SDZ1-Redna-38-1996-03-22.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp xml:id="SDZ1-Redna-38-1996-03-22.sp10">
               <speaker>MAG. JANEZ KOPAČ:</speaker>
               <p>Hvala za besedo. Provizija za izdano poroštvo mora vedno odražati vsaj približno dejansko ceno za tveganje. Pri bankah je cena za poroštvo, recimo za enoletno poroštvo, okrog 2%. Dosedaj je bila državna cena določena v tem zakonu, za kratkoročna poroštva znotraj enega leta pol odstotka zajamčenega zneska. Sedaj smo tudi z amandmajem poslanca Frima podaljšali možnost izdanih poroštev na do 7 let. Izdano poroštvo na 7 let seveda vključuje mnogo večje tveganje, kot izdano poroštvo na eno leto ali pol leta. Zato, seveda, če želimo, da bo provizija, kar po svoji vsebini bi morala, še vedno lahko odražala vsaj približno ceno tveganja, dopustiti, da bi pri nekaterih dolgoročnih poroštvih, na primer za pet, šest-letno obdobje za tvegane naložbe, lahko bila cena provizije tudi višja. Država seveda ni samopostrežna in mora vsaj približno upoštevati cene, ki veljajo za podobne storitve na prostem trgu. Zato predlagam, da se Vladi vseeno pusti to fleksibilnost, da lahko izračuna tudi višjo provizijo od pol odstotka v primeru, da bo izdala poroštvo za tvegano naložbo. Zato bom podprl amandma odbora oziroma bom glasoval najprej proti amandmaju na amandma odbor, ki ga je predlagal poslanec Frim.</p>
            </sp>
            <sp xml:id="SDZ1-Redna-38-1996-03-22.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? (Nihče.) Razpravo zaključujem, prehajamo na glasovanje.</p>
               <p>Na glasovanje dajem amandma na amandma odbora, ki je vložen k 3. členu. Ugotovimo sklepčnost! (48 prisotnih.)</p>
               <p>Kdo je za? (17 poslancev.) Je kdo proti? (22 poslancev.)</p>
               <p>Ugotavljam, da amandma na amandma ni sprejet.</p>
               <p>Na glasovanje dajem amandma pod točko 1 k 3. členu, to je amandma Odbora za finance. Ugotovimo sklepčnost! (47 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da je amandma odbora sprejet.</p>
               <p>S tem tudi 3. člen v celoti spremenjen.</p>
               <p>V obravnavo dajem 4. člen in amandma k 4. členu, ki ga predlaga Odbor za finance in kreditno-monetarno politiko. Želi kdo besedo? Gospod Peršak.</p>
            </sp>
            <sp xml:id="SDZ1-Redna-38-1996-03-22.sp12">
               <speaker>ANTON PERŠAK:</speaker>
               <p>Imam samo eno proceduralno vprašanje. Namreč, tako kot je tekst v zakonu napisan v Poročevalcu, je mogoče razumeti, da se 4. člen nanaša na 4. člen osnovnega zakona. Tukaj se pa sedaj z amandmajem odpira 5. člen zakona, ki doslej ni bil v tem zakonu v spremembi načet. To vprašanje je namreč pomembno zaradi narave skrajšanega postopka, zaradi katerega jaz nisem vložil nekaterih amandmajev na ta zakon, ki bi zadevali 6. in še nekatere člene osnovnega zakona. Sprašujem čisto poslovniško, saj je vsebina v bistvu ista, ampak, ali je zdaj možno odpreti z amandmajem 5. člen, ki ga predlog zakona ni?</p>
            </sp>
            <sp xml:id="SDZ1-Redna-38-1996-03-22.sp13">
               <speaker>PODPREDSEDNIK MIROSLAV MOZETIČ:</speaker>
               <p>Prosim gospoda Kopača, poročevalca odbora, da pojasni to zadevo.</p>
            </sp>
            <sp xml:id="SDZ1-Redna-38-1996-03-22.sp14">
               <speaker>MAG. JANEZ KOPAČ:</speaker>
               <p>Ta amandma ni vsebinske narave, je izključno redakcijske in je narejen na sugestijo Sekretariata za zakonodajo in pravne zadeve in je korekten.</p>
            </sp>
            <sp xml:id="SDZ1-Redna-38-1996-03-22.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo besedo? Gospod Baškovič.</p>
            </sp>
            <sp xml:id="SDZ1-Redna-38-1996-03-22.sp16">
               <speaker>MILAN BAŠKOVIČ:</speaker>
               <p>Hvala. Da ne bi ostal vtis, da mi botrujemo kakšni kršitvi poslovnika. Namreč, temu 4. členu, kot je bil predstavljen v osnovnem besedilu, manjka navedba, da se nanaša na 5. člen, ker je vsebina, pa se jasno vidi, da je iz 5. člena. Mi smo v našem mnenju napisali, da gre za pomoto in da gre očitno za 5. člen in potem je bilo s tem samo to popravljeno, tako da vsebinsko okvir ni prizadet. Hvala.</p>
            </sp>
            <sp xml:id="SDZ1-Redna-38-1996-03-22.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Pregelj.</p>
            </sp>
            <sp xml:id="SDZ1-Redna-38-1996-03-22.sp18">
               <speaker>ŽARKO PREGELJ:</speaker>
               <p>Spoštovani! Ta zaplet, ki je nastal sedaj pri tem členu, je čisto nepotreben. Do njega ne bi prišlo, če bi imeli, kot se spodobi za predlog zakona, kadar gre za spremembo in dopolnitev zakona, tudi originalno besedilo členov, ki jih spreminjamo. Ker očitno nekdo lahko vlaga protiposlovniške</p>
               <p>zakone, se pač to dogaja.</p>
            </sp>
            <sp xml:id="SDZ1-Redna-38-1996-03-22.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo besedo? (Ne.) Razpravo zaključujem in dajem amandma k 4. členu na glasovanje. Ugotovimo sklepčnost! (47 prisotnih.)</p>
               <p>Kdo je za? (35 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>S tem je tudi 4. člen v celoti spremenjen.</p>
               <p>V obravnavo dajem 5. člen. Ali želi kdo o 5. členu besedo? (Ne.) 5. člen dajem na glasovanje. Ugotovimo sklepčnost! (45 prisotnih.) Ugotovimo sklepčnost! (46 prisotnih.)</p>
               <p>Kdo je za? (39 poslancev.) Je kdo proti? (1 poslanec.)</p>
               <p>Ugotavljam, da je 3. člen sprejet.</p>
               <p>V obravnavo dajem naslov zakona. Želi kdo o naslovu razpravljati? (Nihče.)</p>
               <p>Naslov zakona dajem na glasovanje. Ugotovimo sklepčnost! Če bi poslušali, bi morda slišali, da sem prosil, da bi ugotovili sklepčnost, tako pa vas je samo 42. Ugotovimo sklepčnost! (44 prisotnih.) Ugotovimo sklepčnost! (44 prisotnih.)</p>
               <p>Nadaljujemo ob 11. uri.</p>
            </sp>
            <stage type="time">(Seja je bila prekinjena ob 10.47 uri in se je nadaljevala ob 11.08 uri.)</stage>
            <sp xml:id="SDZ1-Redna-38-1996-03-22.sp20">
               <speaker>PODPREDSEDNIK MIROSLAV MOZETIČ:</speaker>
               <p>Ugotovimo sklepčnost! (39 prisotnih.) Ugotavljam prisotnost! (41 prisotnih.) Ugotavljamo prisotnost! (43 prisotnih.)</p>
               <p>Sejo nadaljujemo ob 11.30 uri. Takrat bom izkoristil, če ne bomo sklepčni, pravico, da za danes nehamo.</p>
            </sp>
            <stage type="time">(Seja je bila prekinjena ob 11.09 uri in se je nadaljevala ob 11.35 uri.)</stage>
            <sp xml:id="SDZ1-Redna-38-1996-03-22.sp21">
               <speaker>PODPREDSEDNIK MIROSLAV MOZETIČ:</speaker>
               <p>Tretji poskus nadaljevanja seje. Ugotavljam prisotnost! Prosim vse kolegice in kolege, ki so v pisarnah, na hodniku, v menzi ali kjerkoli drugje v hiši, da se nam pridružijo! (42 prisotnih.) Ugotavljam prisotnost! Še enkrat prosim vse kolegice in kolege, ki so izven dvorane, da se nam pridružijo! (46 prisotnih.) Smo sklepčni, lahko nadaljujemo delo. Obstali smo pred glasovanjem o naslovu zakona. Naslov zakona je: predlog zakona o spremembah in dopolnitvah zakona o merilih in postopku za dajanje poroštev Republike Slovenije.</p>
               <p>Dajem naslov zakona na glasovanje. Ugotovimo sklepčnost! (42 prisotnih.) Ugotovimo sklepčnost! (45 prisotnih.) Ugotovimo sklepčnost! (47 prisotnih.)</p>
               <p>Kdo je za? (33 poslancev.) Je kdo proti? (3 poslanci.)</p>
               <p>Ugotavljam, da je naslov zakona sprejet. S tem smo drugo obravnavo zaključili. In preden preidemo na tretjo obravnavo, sprašujem, če želi kdo vlagati amandmaje k tistim členom, ki so bili amandmirani? (Ne.)</p>
               <p>Prehajamo na tretjo obravnavo. Želi kdo o predlogu zakona v celoti razpravljati? (Ne.)</p>
               <p>Predlog zakona v celoti dajem na glasovanje. Ugotovimo sklepčnost! Ah, ja, prej še sprašujem, če je ugovor glede neusklajenosti oziroma dvomov o usklajenosti zakona? (Ne.) Ugotavljamo sklepčnost! Prosim? (Nekdo govori iz dvorane!) Poslušajte, pa boste slišali! (47 prisotnih.)</p>
               <p>Kdo je za? (36 poslancev.) Je kdo proti? (4 poslanci.)</p>
               <p>Ugotavljam, da je predlog zakona sprejet. S tem je ta točka dnevnega reda zaključena. Se opravičujem, še predlog sklepa imamo pri tej točki, ki jo ponovno odpiram in predlog sklepa, predlaga ga poslanec Miloš Pavlica, se glasi: "Vlada naj do konca meseca marca predloži Državnemu zboru predlog sprememb in dopolnitev ustreznih zakonov, s katerimi bo zagotovila realizacijo drugega, četrtega in šestega sklepa 186. seje Vlade, z dne 29.2.1996, ob obravnavi gradiva Operacionalizacija ukrepov za izboljšanje položaja delovno intenzivnih panog. Predlogi zakonov naj bodo predloženi Državnemu zboru v obravnavo po hitrem postopku." Želi kdo razpravljati? Gospod Pavlica.</p>
            </sp>
            <sp xml:id="SDZ1-Redna-38-1996-03-22.sp22">
               <speaker>MILOŠ PAVLICA:</speaker>
               <p>Hvala lepa. Samo, da obrazložim, zakaj sem ta predlog sklepa vložil. V včerajšnji razpravi sem vprašal predstavnika Vlade, ali zakon, ki ga ravnokar sprejemamo, upošteva tudi stališča Vlade, ki jih je sprejela ob obravnavi položaja v delovno intenzivnih panogah v Sloveniji. Predstavnik Vlade mi je odgovoril, da seveda to ni, da ta zakon, tak kot je predložen, tega ne upošteva, in da bo Vlada predložila še vrsto drugih ukrepov, ki bodo razrešili situacijo v delovno intenzivnih panogah. Glede na to, da je v teh sklepih, ki jih je Vlada sprejela, ki so tukaj našteti, rok 15.3., ki je že mimo, realno predvidevam, da je Vlada vendarle te predloge zakonov že pripravila, in ukrepe, glede na situacijo v delovno intenzivnih panogah, ki jo spremljate vsak dan. Vi veste, da smo pred dobrimi dvemi meseci na Odboru za gospodarstvo obravnavali predlagane ukrepe, ki jih je Vlada pripravila za odpravo težav v teh panogah. V tem času dveh mesecev je devet podjetij šlo v stečaj v tej panogi, v težki agoniji se nahajajo še številna druga podjetja, ki jih spremljamo vsak dan preko medijev, in potrebni so zelo rigorozni in hitri ukrepi v teh panogah. Ker seveda, kot sem rekel, realno predvidevam, da je Vlada, na osnovi svojih lastnih zadolžitev te ukrepe že pripravila, ker so roki za pripravo teh ukrepov mimo, 15.3., predvidevam, da bo tudi lahko Državnemu zboru v prihodnjem tednu predložila ustrezne zakone za realizacijo teh ukrepov, sicer bomo seveda poslanci prisiljeni sami vložiti nekatere zakonske rešitve, da se odpravijo problemi v teh panogah. Prosil bi vas, da podprete, tudi glede na situacijo v teh panogah, da podprete predlog sklepa.</p>
            </sp>
            <sp xml:id="SDZ1-Redna-38-1996-03-22.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Torej, jaz sem zdaj v proceduralnih težavah. Prvič, ta sklep nima nobene zveze s točko, pri kateri smo, in je predložen; drugič, stavek: "Predlogi zakonov naj bodo predloženi Državnemu zboru v obravnavo po hitrem postopku" - mislim, da ga tudi ne bi smeli sprejeti, ker ali so pogoji za hitri postopek ali ne, najprej mora sam predlagatelj ugotoviti, potem pa Državni zbor o tem sklepa. Tako, da vnaprej mi tega ne moremo zavezovati, v bistvu bi direktno proti poslovniku nekaj zavezali, tako da je moja ocena, da ni pogojev, da bi jaz ta predlog sklepa dal na glasovanje. Gospod Pavlica.</p>
            </sp>
            <sp xml:id="SDZ1-Redna-38-1996-03-22.sp24">
               <speaker>MILOŠ PAVLICA:</speaker>
               <p>Hvala lepa. Jaz sicer ne vem, zakaj naj bi bil ta sklep v nasprotju s to točko, ki smo jo obravnavali. Ob tej točki, ki smo jo obravnavali, gre sicer za zakon o poroštvih, sem odprl vprašanje sklepov za intervencije v delovno intenzivnih panogah, v katerih tudi Vlada predvideva nekatere spremembe zakona o poroštvih. Ker to v teh predlogih ni bilo urejeno, predvidevam, da bo seveda Vlada po hitrem postopku predlagala nekatere dodatne spremembe tega zakona o poroštvih, in še nekaterih drugih, tudi za prestrukturiranje dolgov in tako naprej. To je normalno in zaradi tega predlagam ta sklep. Saj pravim, ne vidim, zakaj bi bilo to v nasprotju s poslovnikom, predsedujoči.</p>
            </sp>
            <sp xml:id="SDZ1-Redna-38-1996-03-22.sp25">
               <speaker>PODPREDSEDNIK MIROSLAV MOZETIČ:</speaker>
               <p>Ja zato, ker to ni bila tema te točke dnevnega reda, odprli ste pa vse sorte.</p>
            </sp>
            <sp xml:id="SDZ1-Redna-38-1996-03-22.sp26">
               <speaker>MILOŠ PAVLICA:</speaker>
               <p>Državna poroštva so bila, če se ne motim.</p>
            </sp>
            <sp xml:id="SDZ1-Redna-38-1996-03-22.sp27">
               <speaker>PODPREDSEDNIK MIROSLAV MOZETIČ:</speaker>
               <p>Zakon o poroštvih, o pogojih izdajanja poroštev.</p>
            </sp>
            <sp xml:id="SDZ1-Redna-38-1996-03-22.sp28">
               <speaker>MILOŠ PAVLICA:</speaker>
               <p>Dobro, jaz predlagam, ne vem, sami ste pooblaščeni, da tolmačite poslovnik.</p>
            </sp>
            <sp xml:id="SDZ1-Redna-38-1996-03-22.sp29">
               <speaker>PODPREDSEDNIK MIROSLAV MOZETIČ:</speaker>
               <p>No, saj tolmačil sem, da ni pogojev, da dam ta predlog na glasovanje. S tem to točko dnevnega reda zaključujem.</p>
               <p>Prehajamo na <title>8. TOČKO DNEVNEGA REDA - PRVA OBRAVNAVA PREDLOGA ZAKONA O SPREMEMBI ZAKONA O DAVKU OD DOBIČKA PRAVNIH OSEB</title>. Predlog zakona sta v obravnavo zboru predložila poslanka Breda Pečan in poslanec Janez Jug, in sicer po hitrem postopku. Zbor je ob določanju dnevnega reda odločil, da bo ta predlog zakona obravnaval po rednem zakonodajnem postopku, to je v prvi obravnavi. Želi predstavnik predlagateljev besedo? (Ne.) Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec odbora besedo? (Ne.) Želi besedo predstavnik Sekretariata za zakonodajo in pravne zadeve? (Ne želi.) Želi besedo predstavnik Vlade, predstavnica Vlade? (Ne želi.) Želijo besedo predstavniki poslanskih skupin? (Ne želijo.) Besedo dajem poslankam in poslancem. Želi kdo besedo? Gospod Poljšak.</p>
            </sp>
            <sp xml:id="SDZ1-Redna-38-1996-03-22.sp30">
               <speaker>MARIJAN POLJŠAK:</speaker>
               <p>Sem mislil, da je že dovolj borbe za danes za mene, pa ni. No, zopet je ta zadeva na dnevnem redu. Kaj je to? Tukaj je predlog za to, da se ta zakon zavrne. Jaz pa nisem za to, da se zavrne, ampak ne zaradi tistih členov, ki me ne zanimajo, ampak zanima me zato, ker če se zakon odpre in bo šel v drugo obravnavo, bom lahko vložil amandma ali pa bo kdo drug vložil amandma. Meni je vseeno, kdo vloži amandma. Amandma, s katerim bomo vstavili, da banke ne plačujejo davka od dobička. Spomnite se, zdaj vas preizkušam ponovno, da se spomnite. Poglejte, to je Stanislav Kovač pisal, pa sem tukaj jaz zopet enako, on je strokovnjak, ko sem bil pred malo več kot enim letom, pa sem opozarjal in spraševal, ali se bo kdo sploh zbudil. Ali se ne bo nobeden zbudil? Namreč tisti, ki ste strokovnjaki na tem področju, vi ste bolj dolžni kot jaz, ki nisem. Poslanci smo vsi in vsi smo enaki. Jaz opozarjam. Jaz predlagam, da ta predlog zakona sprejmemo in ko bo v drugi obravnavi, bomo "nadrsali" banke. Zdaj pa me zanima, kdo s kom lobira; to je spet vprašanje, kjer se jasno vidi neko lobiranje. Verjetno je ta zadeva, ta predlog tega zakona malenkost, če se to sprejme oziroma ni treba, da je tak zakon. Zakon lahko popolnoma spremeniš. Imamo priložnost to zadevo popolnoma spremeniti, tako kot hočemo oziroma če bi hoteli. Ali hočemo, da bodo še naprej banke pobirale denar? Lani je bilo 500 milijonov tolarjev, 500 milijonov tolarjev, ker bi borza na indirekten način morala plačati glede na dobiček, ki ga ustvarja oziroma investicijske družbe, ki ustvarjajo dobiček mimo borze, bi morale plačati davka 500 milijonov, zdaj teče letošnje leto! Če nekaj spremenimo, bomo pridobili 500 milijonov za proračun. Mogoče to ni bistveno, ampak bistveno je pokazati, kdo s kom lobira. Jaz si najbolj želim, da bi se kdo izjasnil glede tega.</p>
            </sp>
            <sp xml:id="SDZ1-Redna-38-1996-03-22.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp xml:id="SDZ1-Redna-38-1996-03-22.sp32">
               <speaker>MAG. JANEZ KOPAČ:</speaker>
               <p>Hvala lepa. Da te besede gospoda Poljšaka, ki res temeljijo na nepoznavanju dejstev, ne bi ostale v zraku, moram vseeno povedati, da zakon o davku od dobička pravnih oseb seveda obdavčuje dobiček vseh pravnih oseb, tudi bank, in to ne samo, da obdavčuje dobiček, ki po mojem mnenju zares je dobiček, ampak obdavčuje tudi dobiček iz revalorizacijskega naslova, kar je pravzaprav neke vrste fiktivni dobiček, ampak plačilo davka je pa dejansko. Pa ne gre za problem davka, kajti davek je 25% in navsezadnje to ni tako strahotno velika številka, ampak gre za to, da si potem delničarji bank delijo nekaj, kar pravzaprav ne obstaja. Ampak to je problem računovodskih standardov, to ni problem nobenega zakona, niti ni problem Vlade oziroma nekega podzakonskega akta, ki bi ga lahko Vlada sprejemala.</p>
               <p>Predloga zakona, ki je predvideval spremembo 37. člena obstoječega zakona, seveda jaz ne podpiram in tudi odbor ga ni podprl. Vidim pa tudi, da sta predlagatelja zdaj pravzaprav sama odstopila, v drugem od dveh predlaganih stališč, od tega svojega prvotnega predloga. Predlagata pa neko drugo stališče, prvo od dveh, ki sta bili vloženi, ki pa predvideva ali pa zavezuje predlagatelja, da bi poiskala nek modus vivendi med obstoječim režimom obdavčevanja rezervacij oziroma fiskalnega statusa raje rečem, kot pa obdavčevanja posebnih rezervacij pri poslovnih bankah, in ki implicira v določenem delu dvojno obdavčevanje in med popolno odpravo fiskalnega statusa posebnih rezervacij, tako kot velja za hranilno-kreditne službe, resnici na ljubo, zaradi amandmaja, ki ga je takrat vložil nekdo od poslancev in je bil sprejet, ki pa je po mojem mnenju za problem dvojne obdavčitve bistveno pretirana rešitev, je pa seveda želja poslovnih bank oziroma Združenja bank Slovenije, kot smo tudi dobili en dopis, v katerem predlagajo to drugo skrajno varianto, ki je predlagatelja ne predlagata. Tako, da jaz se seveda strinjam s tem drugim stališčem, da se torej obstoječe besedilo predloga zakona v prvi obravnavi črta. Glede tega prvega stališča pa, resnici na ljubo, moram reči, da sam nimam zadosti znanja, da bi presodil njegovo ustreznost v praksi. Je pa res, da je napisano bolj opisno in ne natančno, in da predvideva predlaganje zakona v drugi obravnavi, ob sodelovanju z Vlado in Banko Slovenije, kar mi vseeno daje neko jamstvo, da bi pa morda lahko prišlo do razumnega predloga. To je moje stališče do tega. Samega teksta zakona v prvi obravnavi, takega kot je predlagan, pa seveda ne podpiram, kar sem pa tudi že omenil. Še enkrat torej, ker vidim, da gospod Poljšak že dviga roko, nobena pravna oseba, ki jih je tukaj omenjal, pred govorniškim odrom, ni izvzeta iz obdavčitve dobička pravnih oseb. Res pa je, da so vse pravne osebe oziroma dobiček vseh pravnih oseb je v tej državi obdavčen s 25%, kar pa je nizek odstotek, vendar na drugi strani to pospešuje pravzaprav tudi kapitalska vlaganja, kar pa je vedno bila želja tudi tega Državnega zbora. Hvala.</p>
            </sp>
            <sp xml:id="SDZ1-Redna-38-1996-03-22.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-38-1996-03-22.sp34">
               <speaker>MARIJAN POLJŠAK:</speaker>
               <p>Gospod Kopač, jaz mislim, da je dovolj, da jaz preberem članke in če teh člankov nihče ne ovrže in tako jaz razumem, je to dovolj. Jaz bi rekel, da ni popolno neznanje. Pisanje gospoda Kovača, ki je večkrat bilo v Mladini, tudi vi ste se na to odzivali, ampak vi pa pravite, neki poslanec je vložil amandma. Vi ste vložili amandma - jaz vam bom prebral, ki bo kasneje sprejet. Nihče ni reagiral v tem zboru, to je bilo tako kot, jaz ne vem, ena zasanjanost, sicer problematika ni tako velika kot TAM ali pa Videm ali pa kaj podobnega. Vem, vem, to je samo 500 milijonov tolarjev in če vzameš 10% ali pa 5% provizije, je to samo 25 milijonov. Saj to je dobro, če dobi neka stranka ali karkoli ali pa nekaj procentov provizije, če dobi stranka, je dobro. To je lobiranje, saj niso veliki "soldi", se strinjam, ampak vi ste predlagali to in to je bilo sprejeto in bom prebral zdaj za nov 65.a člen: "Ne glede na določbe četrte alinee 6. člena tega zakona pooblaščene investicijske družbe ne plačujejo davka do 31.12.1996". Še letos. Ja, letos, ravno do volitev, krasno, vsem bodo dali malo denarja, ampak, če je večina za to, bomo pa nadrsali.</p>
            </sp>
            <sp xml:id="SDZ1-Redna-38-1996-03-22.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečanova. Repliko? Oba imata repliki? Gospa Pečanova je malo prej dvignila roko.</p>
            </sp>
            <sp xml:id="SDZ1-Redna-38-1996-03-22.sp36">
               <speaker>BREDA PEČAN:</speaker>
               <p>Hvala lepa. Mislim, da bi bila razprava malo krajša, če bi gospod Poljšak že od vsega začetka prebral, kaj piše v tistemu članku, namesto, da bi govoril na pamet, ker je v svoji prvi razpravi govoril o tem, da banke ne plačujejo davka od dobička, šlo je pa za pooblaščene investicijske družbe in tukaj je bistvo problema. Rada bi ga pa tu vprašala, od kod mu podatek, da tisti, ki predlaga nek amandma oziroma stranka, ki ga predlaga, da dobi 5% provizije? Ali je on že dobival provizije, da je tako prepričan v to? Jaz namreč za take stvari ne vem. Hvala.</p>
            </sp>
            <sp xml:id="SDZ1-Redna-38-1996-03-22.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-38-1996-03-22.sp38">
               <speaker>MAG. JANEZ KOPAČ:</speaker>
               <p>Hvala za besedo. Amandmaja, ki ste ga prebrali, nisem vložil jaz, gospod Poljšak, tako da prosim, da se opravičite za to neresnico. Drugo pa, glasoval pa sem za ta amandma, pa bom povedal, zakaj. Ker je bil zelo utemeljen in celo Vlada mu ni nasprotovala, in mislim, da so ga takrat soglasno podprli vsi. Šlo je za to, obrazložitev amandmaja je to povedala in tega se dobro spomnim - pooblaščene investicijske družbe ustvarjajo - dobiček je razlika med prihodki in odhodki; med prihodke se štejejo certifikati, torej certifikati tvorijo prihodke. In seveda je ta dobiček nekaj fiktivnega; obdavčitev dobička bi seveda bila umestna samo v primeru, če bi dopisali, da je moč plačati davek od dobička pravnih oseb v obliki certifikatov. Samo v tem primeru bi bila seveda stvar v praksi znosna, sicer pa se zgodi, da bi obdavčevali nekaj fiktivnega, kar sploh ne obstaja v obliki likvidnih sredstev. Zato je vsakdo, ki je takrat glasoval za ta amandma, glasoval po mojem mnenju pravilno. Je pa seveda možno, ker bi bilo treba prihodke v likvidni obliki pa prihodke v certifikatih čisto natančno ločiti, da bi obdavčevali samo tisti del prihodkov, ki so v likvidni obliki, v takem primeru bi seveda bila obdavčitev umestna. Ampak to bi zahtevalo pa druge vrste amandma, ki ga ni nihče predlagal, pa mislim, da ga tudi nihče ni znal predlagati. Problem je bil v tem, kar sem rekel, torej, obdavčevanje nečesa, česar v resnici ni. Ker, če primerjate na eni strani prihodke v obliki denarja, na drugi strani prihodke v obliki certifikatov, primerjate dve neprimerljivi stvari; in enak merski sistem ne more za obe veljati.</p>
            </sp>
            <sp xml:id="SDZ1-Redna-38-1996-03-22.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa, gospod Kopač. Torej, danes je drugi dan na obisku v Sloveniji delegacija zunanjepolitičnega odbora makedonskega parlamenta, ki jo vodi predsednica odbora, dr. Ilinka Mitreva. Slovenija in Republika Makedonija sta tradicionalno prijateljski državi, ki ju vežejo tudi podobni interesi priključevanja v evropske integracijske procese in mehanizme kolektivne varnosti. Delegaciji, ki nas je obiskala in je sedaj v parlamentu, želim prisrčno dobrodošlico in ugodno bivanje pri nas, med katerim bodo lahko našo državo še bolje spoznali in izmenjali izkušnje s slovenskimi sogovorniki. (Aplavz!)</p>
               <p>Nadaljujemo z delom. Repliko ima gospod Poljšak.</p>
            </sp>
            <sp xml:id="SDZ1-Redna-38-1996-03-22.sp40">
               <speaker>MARIJAN POLJŠAK:</speaker>
               <p>Zaradi besed gospe Pečanove, ampak ona me tudi dobro pozna in ve, da jaz ali pa predvidevam, no, pa saj je vseeno, kaj, ljudje, ki me poznajo, zaradi ljudi, ki me premalo osebno poznajo, jaz nikoli nisem dobival nobenih provizij, jih nimam in jih ne bom dobival. Ampak vem, recimo, da so jih trgovski potniki dobili in koliko so dobili, potem pa slišim marsikaj. In jaz - tista osnova ni moje vedenje, da bom jaz prinesel podatke, ampak to je logično iz raznih informacij, logičen sklep. Ne vem točno, koliko so veliki, sem pa prepričan, da bi bolje vi vedeli, kako je veliko. Po mojem te stvari bolj vi poznate kot jaz. Glede opravičila, opravičilo je brez pomena. Jaz se na tak način ne grem, da se komu kaj opravičujem ali kakorkoli. Vi zdaj pravite, da je in ni nek denar. Glejte, tisti članek piše, da je, seveda, v nekaterih primerih pri certifikatih ni nastal dobiček, ampak nastal je dobiček iz drugih poslov. Jaz zdaj tega ne bom citiral, ker zopet nisem strokovnjak, ampak dobiček je bil in bil obdavčen. In ta ni bil certifikatski, ampak je bil finančni.</p>
            </sp>
            <sp xml:id="SDZ1-Redna-38-1996-03-22.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopše.</p>
            </sp>
            <sp xml:id="SDZ1-Redna-38-1996-03-22.sp42">
               <speaker>JOŽEF KOPŠE:</speaker>
               <p>Nekoliko samo, da popravim neko nerazumevanje. Komisija za finance, ki jo vodi gospod Kopač, je na njegov predlog sprejela ta amandma, o katerem govorimo. To je zdaj točna interpretacija tega. Drugo, ni to edini problem gospoda Kopača. Gospod Kopač je bil tudi eden predlagateljev tega, da se borzni dobički ne obdavčijo. Hvala lepa.</p>
            </sp>
            <sp xml:id="SDZ1-Redna-38-1996-03-22.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To je bilo izven točke dnevnega reda. Želi še kdo besedo? Gospod Kopač.</p>
            </sp>
            <sp xml:id="SDZ1-Redna-38-1996-03-22.sp44">
               <speaker>MAG. JANEZ KOPAČ:</speaker>
               <p>Gospod Kopše, tisti, ki vodi sejo odbora, daje stvari na glasovanje, daje predloge iz razprave na glasovanje. Če, skratka, tega ne bi počel, potem odbori sploh ne bi o ničemer odločali, zato seveda vsak predlog, ki je padel v razpravi ali pa, ki je bil podan v razpravi, za tega veste, kako je prišel v razpravo, ker ste takrat sedeli zraven, dobili smo dopis in o njem smo se pogovarjali in večina ljudi ga je zagovarjala, eksplicitno, sem dal na glasovanje in je bil sprejet in tudi vi ste glasovali za njega, kolikor se spomnim. Tega se natančno ne spomnim, ampak lahko bi pa pogledali po magnetogramu, kdo je bil proti. Skratka, tukaj na podlagi razprave gospoda Poljšaka se poizkuša pridodati zagonetnost nekemu amandmaju, ki je bil pravzaprav čisto običajen amandma, o kakršnih se razpravlja tako rekoč dnevno na vsakem odboru. Pa še to, kar je rekel gospod Kopše, tudi to bi zahtevalo obrazložitev, zakaj se ne obdavčujejo kapitalski dobički fizičnih oseb. Mi zdaj govorimo o pravnih osebah. Gre za davek od dobička pravnih oseb, kapitalski dobički fizičnih oseb se ne obdavčujejo zato, ker ne obstaja instrumentarij, ki bi sploh omogočal davčni nadzor. To je tudi vam znano, gospod Kopše in še nekaj, če ne obstaja ta instrumentarij, potem je nesmiselno tako ureditev sploh imeti, ker pomeni nekaj, kar ni moč izvajati, zato je seveda bil prestavljen datum, mislim da na 1.1.1997.</p>
            </sp>
            <sp xml:id="SDZ1-Redna-38-1996-03-22.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo dajem predstavnici Vlade.</p>
            </sp>
            <sp xml:id="SDZ1-Redna-38-1996-03-22.sp46">
               <speaker>MILOJKA KOLAR:</speaker>
               <p>Hvala za besedo. Spoštovane poslanke in poslanci! Bi skušala odgovoriti oziroma pojasniti to, kar so bila vprašanja nekaterih poslancev ravnokar. Res je, da smo ob spremembah zakona o dohodnini in dobičku v preteklem letu podaljšali moratorij neobdavčevanja kapitalskih dobičkov, tako za fizične osebe do 31.12.1996 kot za te pooblaščene investicijske družbe, ravno tako do konca letošnjega leta. Vlada ima pripravljene predloge in bo prišla v ta parlament v drugem tromesečju letošnjega leta s predlogi, kako obdavčiti ene in druge kapitalske dobičke. Razlogi, zakaj je bil takrat podaljšan ta moratorij, pa so bili, tako kot je bilo omenjeno, prvič, za pooblaščene družbe je bil osnovni in edini razlog v tem, da je sicer knjigovodska kategorija kot razlika prihodkov in odhodkov rezultata dobiček, ki pa je dejansko kategorija, ni pa zato dejansko bilo likvidnega denarja in očitek in osnovni argument, ki se je tukaj upošteval, češ, ali bodo morale te družbe najemati kredite zato, da bodo plačevale državi dobiček in to je bil ta argument, na osnovi katerega potem je tudi ta parlament podprl ta amandma, da je bil ta moratorij podaljšan. Medtem ko je bil razlog za podaljšanje moratorija obdavčitve kapitalskega dobička za fizične osebe v tem, da ni bilo možno v tedanjih razmerah vzpostaviti učinkovitega kontrolnega mehanizma, ali je nekdo korektno prijavil višino tega kapitalskega dobička ali ne. Zakaj?</p>
               <p>Problem je predvsem pri vrednostnih papirjih na prinosnika, ker še nimamo vzpostavljene, vsaj takrat še ni delovala klirinško depotna družba, kjer je ta osnovni matični register, pri katerem bo lahko davčni organ dobival kontrolne podatke, ali je nekdo korektno prijavil kapitalski dobiček ali ne. Da se ne spuščam v celoten sistem načinov obdavčitev, kako gre to v drugih državah. Vendar, kot sem rekla, v drugem kvartalu bodo spremembe po hitrem postopku, vsaj tako imamo mi pripravljene predloge, ta dobiček obdavčen na eni in drugi strani s 1.1.1997, za fiskalno leto 1997. Toliko v odgovor ali pojasnitev k prejšnji razpravi.</p>
               <p>Sedaj pa, če mi dovolite, bi rada dodala še nekaj besed o prvem predlogu sklepa za spremembe in dopolnitve zakona o dobičku, ki pravi, da naj predlagatelja pripravita ta zakon za drugo obravnavo in da naj pri tej drugi obravnavi upoštevata oziroma pripravita predlog zakona tako, da bo preprečeno dvojno obdavčevanje rezervacij pri bankah.</p>
               <p>Menim, da sem dolžna tudi tukaj pojasniti z vsebinskega stališča osnovno stališče in namen Vlade, zakaj je to predlagala.</p>
               <p>1. Mislim, da je pomembno tudi s tega odra povedati, da smo imeli v Sloveniji obdobje davčnih olajšav za banke, ki so veljale 5 let. Država se je namreč zavestno odločila, da bank ne bo obremenjevala z davkom na dobiček zaradi tega, da bi tudi na ta način pripomogla, da bi se banke sanirale in da bi čimprej prešle v tiste prave zdrave banke in da bi sistem stabilizirali. Torej, 5 let niso plačevale davkov od dobička. To je prvo dejstvo, prvi argument, zakaj smo predlagali spremembe 23. člena.</p>
               <p>2. Drugi argument, zakaj je Vlada ob lanskih spremembah zakona o dobičku predlagala tako strukturirano obdavčitev posebnih in splošnih rezervacij. Mi vemo, da je povprečna kapitalska ustreznost in ustreznost, ki jo predpisuje Evropska direktiva 8. Če pa imate podatke, gledate kapitalsko ustreznost naših bank, pa boste videli, da te banke presegajo kapitalsko ustreznost tudi s 100 in več procenti in namen, poleg fiskalnega namena, je bil, da dodatna obdavčitev oziroma nepriznavanje glede na kapitalsko strukturo banke, priznavanje višine posebnih rezervacij v davčno osnovo tudi ta, da bi preko tega mehanizma banke pospešili v to, da bi čimprej uspele zagotoviti kapitalsko ustreznost. To se pravi, da je bil to drugi razlog, zakaj je Vlada in tudi ta parlament spremenil te določbe zakona v tem smislu. In samo še tretjič, na kratko. Ker banke poznajo splošne in posebne rezervacije, vemo, da te rezervacije v bilanci uspeha banke predstavljajo odhodke in te spremembe zakona, ki so uveljavljene, in sicer sedaj so prvič uporabljene za fiskalno leto 1995, so urejene tako, da se bankam, ki imajo kapitalsko ustreznost od 14 do 18%, priznava samo 50% kot davčni odpustek te olajšave. Tistim, ki pa še presegajo to kapitalsko strukturo, pa se seveda te rezervacije ne upoštevajo. Pri tem je treba poudariti, da te rezervacije niso dejanska izguba dohodka oziroma prihodka banke, da je to nekako vkalkuliran strošek rezervacije za eventualne bodoče prihodke nekoč v preteklosti. Medtem, ko dejansko neizterjane terjatve in odpisi pa so olajšava oziroma se priznavajo kot odhodek pri ugotavljanju davčne osnove za dobiček. Edina zadeva, ki je tukaj lahko, je v tem, da ker imamo kontinuirano leta, seveda niz let, da se te posebne rezervacije delajo iz leta v leto in da tisti del, ki ima efekt na bilanco uspeha, se pravi na prihodke, če imamo v enem letu manjše rezervacije, pa v drugem letu večje, seveda, da pri tem delu pride do efekta, da se to všteva v davčno osnovo. Vendar je to Vlada po petletni oprostitvi tega davka šla zavestno iz razlogov, ki sem jih omenila. Hvala.</p>
            </sp>
            <sp xml:id="SDZ1-Redna-38-1996-03-22.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-38-1996-03-22.sp48">
               <speaker>MARIJAN POLJŠAK:</speaker>
               <p>Seveda, vsako zadevo se da razložiti tako ali pa drugače. Seveda se da reči, češ, država se je odločila za to, da nam bo pomagala, bankam, investicijskim družbam ali komurkoli in na koncu se konča pri Državnem zboru, češ, saj je Državni zbor tako naredil. To je vse res. Jaz samo to vprašam. Ali je za to, kar je bilo narejeno, je resnica, kar piše v članku, da je za to v državnem proračunu 500 milijonov tolarjev manj v lanskem letu. V letošnjem bo verjetno približno 500 milijonov manj. Ali je to res, ali to ni res? Če ni res, pridite to povedat, da to ni res.</p>
            </sp>
            <sp xml:id="SDZ1-Redna-38-1996-03-22.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-38-1996-03-22.sp50">
               <speaker>MAG. JANEZ KOPAČ:</speaker>
               <p>Hvala lepa. Z veseljem vam bom pa jaz odgovoril, čeprav ste verjetno Vladi postavili to vprašanje. Predpostavite, da bi tukaj sprejeli oziroma da bi nekdo predlagal obdavčitev vašega potencialnega dobička, ki ga imate, na primer kot poslanec in bi vam ga ocenil hipotetično na, recimo, 100.000 tolarjev mesečno. Vi ga ne bi dobili, samo obračunavali bi vam ga pa. In to bi obdavčili s 25.000 tolarji na mesec s 25% stopnjo. Torej 12 krat 25 je 170.000 tolarjev. Potem bi nekdo vložil amandma, ki bi preprečil to, da vas obdavčujejo s 25% stopnjo mesečno na ta potencialni dobiček. In potem bi prišel sem gor Marjan Poljšak in bi rekel, ali je res, da je državni proračun oškodovan za 170.000 tolarjev na leto? In odgovor bi bil: "Res je". Torej gre za ilustrirano identično situacijo, tudi v tem primeru. Seveda je res, ampak natančno toliko je res, kot bi bilo res v tem izmišljen primeru. Sicer pa ni res. Hvala.</p>
            </sp>
            <sp xml:id="SDZ1-Redna-38-1996-03-22.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? (Nihče.) Splošno razpravo zaključujem.</p>
               <p>Matično delovno telo predlaga zboru, da ne sprejme predloga zakona o spremembi zakona o davku dobička pravnih oseb.</p>
               <p>Dajem na glasovanje predlog sklepa, ki ga predlaga matično delovno telo. Glasi se: "Predloga zakona o spremembi zakona o davku na dobiček pravnih oseb se ne sprejme."</p>
               <p>Ugotovimo sklepčnost! (41 prisotnih.) Ugotovimo sklepčnost! (44 prisotnih.) Naslednje ugotavljanje sklepčnosti čez pet minut! Prosim predstavnike skupin, da ne odhajate tisti, ki ste tukaj, samo nekdo naj se žrtvuje in pogleda, če so še...</p>
               <p>Ugotovimo sklepčnost! (45 prisotnih.) Ugotovimo sklepčnost! (47 prisotnih.) Ugotavljam, da smo sklepčni in lahko nadaljujemo delo.</p>
               <p>Na glasovanje dajem predlog sklepa matičnega delovnega telesa, ki se glasi: "Predloga zakona o spremembi zakona o davku od dobička pravnih oseb se ne sprejme". Gospod Poljšak bo obrazložil svoj glas.</p>
            </sp>
            <sp xml:id="SDZ1-Redna-38-1996-03-22.sp52">
               <speaker>MARIJAN POLJŠAK:</speaker>
               <p>Glasoval bom proti temu sklepu zato, ker je to priložnost, da končno omogočimo državi, da pobere davek od realnega dobička, ki nastane na naslednji način. Tako, državljani so investicijskim družbam dali certifikate, te so jih pri Skladu Republike Slovenije za razvoj zamenjale za delnice podjetij in potem so te delnice prodajale na borzi in iz tega ustvarjale čisti dobiček. Zdaj je jasno in mislim, da sem dovolj jasno povedal. So tudi primeri, recimo, delnice Dela je neka investicijska družba kupila s certifikati za 66 milijonov, ne denarja, certifikatov, dobila 66 milijonov certifikatov pri Skladu za razvoj in to zadevo potem naprej prodala na dražbi za 200 milijonov. To je samo en primer. Se pravi, dobiček je realen. Sedaj imamo priložnost, prosim.</p>
            </sp>
            <sp xml:id="SDZ1-Redna-38-1996-03-22.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? (Nihče.) Prosim, da smo pozorni. Ugotovimo sklepčnost! (49 prisotnih.)</p>
               <p>Kdo je za? (18 poslancev.) Je kdo proti? (26 poslancev.)</p>
               <p>Ugotavljam, da predlog odbora ni sprejet.</p>
               <p>S tem to točko dnevnega reda prekinjam, da matično delovno telo pripravi predloge sklepov in stališč.</p>
               <p>Prehajamo na <title>13. TOČKO DNEVNEGA REDA - PREDLOG ZAKONA O DOPOLNITVAH ZAKONA O VOLILNI KAMPANJI</title>. Splošno razpravo smo zaključili, naložili matičnemu delovnemu telesu, da pripravi predloge stališč in sklepov. Predloge sklepov in stališč matičnega delovnega telesa imate v dodatnem poročilu k predlogu zakona, ki nosi datum 20.3.1996. Želi kdo o predlogih sklepov in stališč razpravljati. Gospod Pukl, želite besedo, kot poročevalec? (Ne.) Želi kdo o teh predlogih razpravljati? (Ne.)</p>
               <p>Najprej dajem na glasovanje predlog sklepa pod točko 1, predlog zakona o dopolnitvah zakona o volilni kampanji: "Prva obravnava je primerna podlaga za pripravo predloga zakona za drugo obravnavo." Ugotovimo sklepčnost! Ugotavljamo sklepčnost! (45 prisotnih.) Torej, obveznost predsedujočega je, da vodi sejo, če je sklepčna; seja ni sklepčna. Danes se že tri ure trudim s tem, da bi seja bila sklepčna. Samo še enkrat bom ugotavljal sklepčnost, potem bom pa sejo zaključil. Ugotavljamo sklepčnost! (44 prisotnih.) Seja ni sklepčna. Sejo zaključujem!</p>
            </sp>
            <stage type="time">(SEJA JE BILA PREKINJENA 22. MARCA 1996, OB 12.27 URI IN</stage>
         </div>
      </body>
   </text>
</TEI>
